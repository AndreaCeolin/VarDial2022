{"id": "2094943", "revid": "767487", "url": "https://it.wikipedia.org/wiki?curid=2094943", "title": "Microsphaera alphitoides", "text": "Microsphaera alphitoides (forma conidica \"Oidium quercinum\") \u00e8 un fungo fitopatogeno della famiglia Erysiphaceae agente eziologico dell'Oidio o Mal bianco della quercia.\nOltre a colpire tutte le specie del genere Quercus, sia decidue che sempreverdi, questo fungo pu\u00f2 danneggiare anche faggio e castagno.\nDistribuzione: ubiquitario.\nSintomatologia.\nI sintomi si manifestano sulla pagina superiore delle foglie sotto forma di macchie biancastre (a volte cos\u00ec ampie da interessare tutto il lembo) in corrispondenza delle quali l'epidermide della foglia ingiallisce e poi necrotizza.\nCiclo biologico ed epidemiologia.\nLa conservazione nel periodo invernale di questo ascomicete avviene mediante:\nAll'interno del cleistotecio si trovano 8-15 aschi contenenti da 1 a 6 ascospore alle quali \u00e8 affidato il compito di diffondere l'infezione a fine inverno.\nGli elementi infettanti, ascospore o conidi, germinano emettendo un micelio fungino che si sviluppa sulla superficie esterna (fungo epifita) per poi penetrare attivamente, mediante gli austori, nelle cellule epidermiche, ove svolgono la funzione trofica.\nLa fase miceliale polverulenta produce, poi, i conidi (muffa bianca) che sono responsabili delle infezioni primaverili estive ed autunnali, in concomitanza di periodi caldi e molto umidi.\nDanni.\nI danni maggiori si manifestano sui giovani polloni e le piante in vivaio, che possono apparire completamente bianche per la presenza diffusa del fungo. I giovani ricacci basali costituiscono, pertanto, una notevole fonte di inoculo per la diffusione del patogeno.\nLotta.\nIn vivaio o sulle piante giovani fortemente colpite effettuare trattamenti, in primavera e in autunno, con prodotti a base di zolfo."}
{"id": "2094948", "revid": "736476", "url": "https://it.wikipedia.org/wiki?curid=2094948", "title": "Bridei III dei Pitti", "text": "Biografia.\nPotrebbe essere nato attorno al 616, ma comunque non dopo il 628. Era figlio di Beli, re di Alt Clut. Reclam\u00f2 il trono di Fortriu in quanto nipote di Nechtan dei Pitti. Nella \"Historia Brittonum\" Nennio afferma che Bridei era cugino materno di primo grado di re Ecgfrith di Northumbria. La madre di Bridei era forse figlia di re Edwin di Deira.\nFu uno dei sovrani di Fortriu pi\u00f9 attivo nell'espandere il regno. Attacc\u00f2 il castello di Dunnottar nel 680/681 e fece contro le Orcadi nel 682 una campagna militare cos\u00ec violenta che gli \"Annali dell'Ulster\" dicono che queste furono distrutte da Bridei.\nL'anno successivo, nel 683 scoppi\u00f2 una guerra tra i pitti di Bridei e gli scoti di D\u00e1l Riata guidati da M\u00e1el D\u00fain mac Conaill, i quali attaccarono Dundurn, nel Strathearn, che era la principale fortezza di Bridei nel sud. Sembra che essi non siano per\u00f2 riusciti a conquistare la fortezza e che Bridei abbia lanciato un contrattacco su Dunadd, capitale di D\u00e1l Riata. Non si sa se egli l'abbia conquistata, ma da evidenze archeologiche sembrerebbe di s\u00ec. \u00c8 chiaro che dalle sue basi nel Fortriu (o Moray) Bridei and\u00f2 stabilendo il suo potere sulle terre a nord e a sud, ponendosi forse nella posizione di attaccare i possedimenti angli ubicati pi\u00f9 a sud. \u00c8 anche possibile che Bridei fu riconosciuto come re sottoposto da re Ecgfrith.\nL'interpretazione tradizionale \u00e8 che Bridei ruppe questo legame, causando la reazione di Ecgfrith. Ci\u00f2 port\u00f2 alla battaglia di Dun Nechtain del 685, nella quale gli anglosassoni di Ecgfrith furono annientati. Ci\u00f2 provoc\u00f2 l'espulsione dei Northumbriani dalla Pittavia del sud e il permanente dominio di Fortriu sul territorio meridionale dei Pitti. Bridei, secondo gli \"Annali dell'Ulster\" e gli Tigernach, mor\u00ec nel 693."}
{"id": "2094955", "revid": "300067", "url": "https://it.wikipedia.org/wiki?curid=2094955", "title": "Greg Stokes", "text": ""}
{"id": "2094956", "revid": "1573940", "url": "https://it.wikipedia.org/wiki?curid=2094956", "title": "Macaca nemestrina", "text": "Il macaco nemestrino (Macaca nemestrina ()) \u00e8 un mammifero primate appartenente alla famiglia dei Cercopithecidae.\nDescrizione.\nLa lunghezza di questo macaco \u00e8 di circa 60 cm, esclusa la coda lunga dai 15 ai 20 cm, mentre l'altezza media \u00e8 di 50 cm.\nIl pelo si presenta di colore bruno-olivastro sul dorso, mentre sul ventre \u00e8 tendente al giallo-marrone.\nDistribuzione e habitat.\nVive nelle giungle della penisola malese, del Borneo, di Sumatra e di Bangka.\nBiologia.\nIl macaco \u00e8 attivo di giorno prevalentemente al suolo, mentre di notte riposa sugli alberi.\nSi ciba soprattutto di frutta, ma la dieta pu\u00f2 includere vegetali e animali di piccola taglia."}
{"id": "2094960", "revid": "62748", "url": "https://it.wikipedia.org/wiki?curid=2094960", "title": "Abid ibn al-Abras", "text": ""}
{"id": "2094962", "revid": "767487", "url": "https://it.wikipedia.org/wiki?curid=2094962", "title": "Riccardo Dess\u00ec", "text": "Carriera.\nCresciuto nel Cagliari, esordisce in Serie A nel 1967-1968. La squadra isolana lo cede successivamente in prestito prima all e poi alla Tharros, riprendendolo tra le sue file nel 1971-1972.\nRelegato tra le riserve, deve inizialmente accontentarsi di qualche presenza in campo tra campionato e Coppa Italia, mentre nel tempo libero studia per conseguire la laurea in medicina. Con il ritiro di Mario Martiradonna trova maggior spazio tra i titolari. Quindi abbandona la carriera calcistica per indossare il camice bianco dei medici.\nIn carriera Dess\u00ec ha totalizzato complessivamente 41 presenze in Serie A."}
{"id": "2094969", "revid": "287204", "url": "https://it.wikipedia.org/wiki?curid=2094969", "title": "Yamaha RD05", "text": "La Yamaha RD05 \u00e8 una motocicletta da competizione della Yamaha Motor, con motorizzazione due tempi, che ha partecipato al motomondiale della classe 250, vincendo per due volte sia il titolo piloti che quello costruttori, nel 1965 e nel 1968, con Phil Read.\nContesto.\nLa RD05 nacque per contrastare l'avanzata della Honda, che nella stagione '65 stava affinando la sua RC165 sei cilindri bialbero.\nIl progetto fu impostato tra il 1964 e il 1965: nella sua versione iniziale il motore, un quattro cilindri a V di 90\u00b0 a due tempi raffreddato ad aria, erogava 60 CV, ma diede anche problemi durante il suo collaudo. Si decise quindi di passare al raffreddamento a liquido, riprendendo la termica della \"RA97\" 125 bicilindrica.\nLe prime uscite in pista della nuova Yamaha da GP avvennero sul circuito britannico di Snetterton nell'estate 1965 con Phil Read e Mike Duff, in vista del debutto al GP delle Nazioni in programma il 5 settembre.\nLa 250 nipponica presentava un quattro cilindri a V di 90\u00b0 a corsa corta (alesaggio 44\u00a0mm, corsa 40,5\u00a0mm) con cilindri e testate in lega leggera e basamento in elektron che erogava 65\u00a0CV a 13.500 giri/min, alimentazione a quattro dischi rotanti con quattro carburatori Mikuni da 26\u00a0mm, accensione a due magneti, frizione multidisco a secco e cambio a 8 rapporti. Il telaio era un doppia culla chiusa, mentre per sospensioni, freni e pneumatici si ripresero quelli della vecchia \"RD56\" bicilindrica.\nDal debutto al 1966.\nIl debutto avvenne al GP delle Nazioni: dopo alcune ottime prove, con Read in pole position, il britannico ingolf\u00f2 la moto sotto una pioggia battente, perdendo posizioni; risalito sino al secondo posto, problemi meccanici lo relegarono al settimo posto finale, a due giri dalla Benelli del vincitore Tarquinio Provini. Nel successivo GP del Giappone Bill Ivy, sostituto di Duff gravemente infortunatosi in prova, diede alla nuova Yamaha il primo podio, con il 3\u00ba posto dietro alle Honda di Mike Hailwood e Isamu Kasuya.\nLa stagione 1966 fu la prima completa per la RD05. Affidata a Read e Ivy, la quarto di litro soffr\u00ec di numerosi problemi meccanici, che fecero s\u00ec che la stagione dei due piloti Yamaha fosse costellata di ritiri, lasciando il Mondiale ad Hailwood. L'unica nota positiva della stagione fu la vittoria al GP del Giappone, ultima gara stagionale, di Hiroshi Hasegawa, agevolato dall'assenza delle Honda. In quell'occasione Read vinse anche la gara della 350, con una versione maggiorata della quattro cilindri.\nLa RD05A (1967-1968).\nNell'inverno 1966-67 la Yamaha mise a punto una versione rivista della sua 250. Battezzata \"RD05A\", la moto era pi\u00f9 leggera (115\u00a0kg contro i 128 della versione '66), con un complesso telaio-sospensioni pi\u00f9 a punto, in modo da garantire maggiore maneggevolezza e stabilit\u00e0. Nuovo anche il motore, sempre quadricilindrico a V, ma con angolo tra i cilindri ridotto a 70\u00b0 e pi\u00f9 potente (70\u00a0CV anzich\u00e9 65). Dalla 250 fu derivata la \"RA31\", che ne riprendeva le caratteristiche ma con cilindrata ridotta a 125\u00a0cm\u00b3.\nPer il Motomondiale 1967 in Yamaha si stabilirono dei precisi ordini di scuderia: ad Ivy fu assegnato il compito di vincere il titolo della 125, con Read a fare da spalla, mentre in 250 la situazione era invertita. A fronteggiare i due piloti Yamaha la Honda schier\u00f2 Hailwood e Ralph Bryans. La stagione fu caratterizzata dalla furibonda lotta tra gli alfieri di Honda e Yamaha, che monopolizzarono il podio in quasi tutte le occasioni. Il titolo si decise solo al congresso di fine stagione della FIM, poich\u00e9 Read ed Hailwood avevano concluso il campionato a parit\u00e0 di punti: fu Hailwood ad ottenere la vittoria, per il maggior numero di GP vinti (5 contro 4). Read fu penalizzato, come gi\u00e0 la stagione precedente, da alcuni problemi meccanici e soprattutto dal ritiro al GP dell'Ulster, dove cadde spezzando un semimanubrio.\nRitiratasi la Honda dalle corse, la stagione '68 vide la RD05A come candidata naturale al titolo. Anche per questa stagione la Yamaha stabil\u00ec degli ordini di scuderia: a Read il titolo della 125 e ad Ivy quello della 250. L'accordo fu rotto da Read, approfittando del fatto che la Casa di Iwata aveva annunciato il ritiro a fine stagione. La lotta tra i due centauri britannici si risolse, come l'anno precedente, al congresso FIM di fine stagione: il titolo fu assegnato, a parit\u00e0 di punti e di vittorie, al pilota che aveva ottenuto il miglior tempo nei GP dove entrambi erano arrivati alla fine. Per due minuti, cinque secondi e tre decimi il titolo fu assegnato a Read.\nRitiratasi dai GP a fine 1968, la Yamaha continu\u00f2 ad essere presente nel Mondiale della 250 con la \"TD2\", bicilindrica raffreddata ad aria destinata ai piloti privati (sostenuti talvolta dagli importatori), per poi presentare nel 1972 la YZ635, bicilindrica raffreddata ad acqua, affidata a Rod Gould e Barry Sheene, poi a Jarno Saarinen che vince il titolo mondiale. Poi in 1973 la Yamaha ufficiale e la \"OW 17\" bicilindrica raffreddata ad acqua."}
{"id": "2094973", "revid": "188323", "url": "https://it.wikipedia.org/wiki?curid=2094973", "title": "Yamaha RD05A", "text": ""}
{"id": "2094974", "revid": "767487", "url": "https://it.wikipedia.org/wiki?curid=2094974", "title": "Terry Duerod", "text": ""}
{"id": "2094978", "revid": "547992", "url": "https://it.wikipedia.org/wiki?curid=2094978", "title": "Ines Nobili", "text": " \nBiografia.\nInes Nobili si \u00e8 laureata in Psicologia, con il massimo dei voti, all'Universit\u00e0 \"La Sapienza\" di Roma. La sua carriera cinematografica inizia nel 1991 con il film \"La villa del venerd\u00ec\", regia di Mauro Bolognini. Nel 1998 recita accanto a Carlo Verdone e Regina Orioli in \"Gallo cedrone\".\nNel 2000 e nel 2001 recita rispettivamente in \"Chiedimi se sono felice\" di Aldo, Giovanni e Giacomo e in \"L'ultimo bacio\" regia di Gabriele Muccino. Nel 2005 \u00e8 protagonista del film \"Legami sporchi\" di Giorgio Molteni. La sua carriera televisiva inizia con \"La ragnatela\", regia di Alessandro Cane (1991). La massima popolarit\u00e0 la raggiunge nel 2006 partecipando come co-protagonista nella serie tv di Canale 5, \"Carabinieri\", nel ruolo del maresciallo \"Barbara Fulci\"."}
{"id": "2094979", "revid": "125160790", "url": "https://it.wikipedia.org/wiki?curid=2094979", "title": "Bunny Wailer", "text": "Biografia.\nPrimi anni.\nIl giovane Neville Livingston trascorse la sua infanzia nel villaggio di Nine Mile, parrocchia di Saint Ann. Fu l\u00ec che incontr\u00f2 per la prima volta Bob Marley, ed i due fecero presto amicizia. Entrambi i ragazzi provenivano da famiglie monoparentali; Livingston venne allevato da suo padre mentre Marley da sua madre. Successivamente il padre di Bunny, Thaddeus \"Toddy\" Livingston, convisse con la madre di Bob Marley, Cedella Booker, e vi ebbe una figlia che chiam\u00f2 Pearl Livingston. Inoltre Peter Tosh ebbe un figlio, Andrew Tosh, con una delle sorelle di Bunny, Shirley.\nNel 1962 Bunny fece un provino per Leslie Kong alla Beverley's Records, pi\u00f9 o meno nello stesso periodo in cui Bob Marley stava registrando \"Judge Not\". Bunny aveva intenzione di cantare la sua prima composizione, \"Pass It On\", che all'epoca era pi\u00f9 orientata allo ska, ma arriv\u00f2 in ritardo e perse l'audizione. Pochi mesi dopo, nel 1963; form\u00f2 i \"The Wailing Wailers\" con il suo fratellastro Bob Marley e l'amico Peter Tosh, e con i membri di breve durata Junior Braithwaite (1949-1999) e Beverley Kelso (1948).\nI Wailers.\nSolitamente nel trio Bunny era quello che cantava di meno. Quando per\u00f2 Bob Marley lascia la Giamaica per il Delaware nel 1966, rimpiazzato da Constantine \"Vision\" Walker, cominci\u00f2 a cantare e registrare come voce principale del gruppo scrivendo anche canzoni come \"Who Feels It Knows It\", \"I Stand Predominant\" e \"Sunday Morning\". In questo periodo la sua musica \u00e8 molto influenzata dal gospel e dal soul di Curtis Mayfield. Nel 1967 incise \"This Train\", la prima canzone basata su un coro gospel registrata per lo Studio One.Mentre, verso la fine degli anni sessanta, i Wailers cambiavano continuamente produttore, Bunny ritorn\u00f2 ad essere sottoutilizzato, sia come cantante che come scrittore, cantando solo pochi versi in brani come \"Riding High\" o \"Keep On Moving\", prodotte da Lee Perry. Nel 1973 ogni membro dei Wailers fond\u00f2 un'etichetta, Marley la Tuff Gong, Tosh la H.I.M. Intel Diplo e Livingstone la Solomonic. In quel periodo cant\u00f2 come voce principale in \"Reincarnated Souls\", un b-side del trio con la Island Records e in \"Pass it On\" e \"Hallelujah Time\", due tracce presenti su \"Burnin'\", album del trio sotto Tuff Gong. Nello stesso tempo registr\u00f2 alcune tracce, come \"Bide Up\", \"Arab Oil Weapon\" e \"Life Line\", per la sua etichetta.\nDopo \"Burnin\"' i Wailers andarono in tour negli Stati Uniti ed in Inghilterra, nonostante Livingstone fosse abbastanza riluttante a lasciare la Giamaica. Con il successo internazionale del gruppo lui e Peter Tosh vennero oscurati da Bob Marley, su cui si concentrava quasi tutta l'attenzione. Dopo il tour Bunny lasci\u00f2 il trio e comincia la sua carriera solista.\nCarriera solista.\nDopo aver abbandonato i Wailers Livingstone focalizz\u00f2 maggiormente la sua produzione sul lato spirituale, cominciando a identificarsi nel movimento rastafari. Registr\u00f2 brani soprattutto del genere roots reggae, con testi politicamente e religiosamente affiliati al movimento. L'album \"Blackheart Man\" fu un ottimo esempio del suo roots reggae, ma egli speriment\u00f2 anche altri generi come la disco nell'album \"Hook Line &amp; Sinker\" e successivamente la dancehall apolitica, riscuotendo un buon successo.\nNel 1990, 1994 e 1996 vinse il Grammy Award nella categoria Best Reggae Album.\nMorte.\nNell'ottobre 2018, Wailer sub\u00ec un lieve ictus che gli caus\u00f2 problemi nel parlare. Dopo un secondo ictus nel luglio 2020, Bunny venne ricoverato presso l'Andrews Memorial Hospital di Kingston, dove, il 2 marzo 2021, si \u00e8 spento all'et\u00e0 di 73 anni per complicazioni insorte dopo l'ischemia cerebrale dell'anno precedente."}
{"id": "2094985", "revid": "287204", "url": "https://it.wikipedia.org/wiki?curid=2094985", "title": "Bawana", "text": "Bawana \u00e8 una suddivisione dell'India, classificata come \"census town\", di 23.095 abitanti, situata nel distretto di Delhi Nord Ovest, nello territorio federato di Delhi. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 28\u00b0 48' 0 N e 77\u00b0 1' 60 E e ha un'altitudine di 212 .\nSociet\u00e0.\nEvoluzione demografica.\nAl censimento del 2001 la popolazione di Bawana assommava a 23.095 persone, delle quali 12.947 maschi e 10.148 femmine. I bambini di et\u00e0 inferiore o uguale ai sei anni assommavano a 3.180, dei quali 1.801 maschi e 1.379 femmine. Infine, coloro che erano in grado di saper almeno leggere e scrivere erano 16.516, dei quali 10.093 maschi e 6.423 femmine."}
{"id": "2094990", "revid": "184925", "url": "https://it.wikipedia.org/wiki?curid=2094990", "title": "Bunny Livingston", "text": ""}
{"id": "2094991", "revid": "184925", "url": "https://it.wikipedia.org/wiki?curid=2094991", "title": "Neville O'Riley Livingston", "text": ""}
{"id": "2094992", "revid": "484362", "url": "https://it.wikipedia.org/wiki?curid=2094992", "title": "Anxanum", "text": "Anxanum fu un'antica citt\u00e0 del popolo italico dei Frentani, corrispondente all'odierna Lanciano.\nToponimo.\nLanciano, \"Anxanum\". La citt\u00e0 \u00e8 posta su un contrafforte inclinato in direzione sud-nord (m.285-250) tra il Fosso Spirito Santo (zona quartiere dell'ex convento dei Celestini), e il Fosso di S. Apollonia, vale a dire la contrada di San Iorio-Santa Liberata. Tale contrafforte \u00e8 il Colle Erminio o di Lancianovecchio, che confluisce in piazza Plebiscito, e risale al.l piano della Fiera, dove sta il corso Trento e Trieste, sino al piano del convento di Sant'Antonio, attiguo all'ex convento di Santo Spirito, zona di espansione edilizia moderna.\nGli storiografi antichi di Lanciano Giacomo Fella, Pietro Pollidori, Omobono Bocache e Domenico Romanelli, hanno dibattuto sull'origine del nome, spesso e volentieri mentendo, e inventando leggende, soprattutto Fella e Pollidori crearono il mito della fondazione del compagno Solimo di Enea fuggito da Troia in Italia, Pollidori invece scelse un tal Anxa, fratello di Solimo, che si fermarono preso le coste del fiume Sangro, e fondarono la citt\u00e0 nell'anno 1179 a.C. Senza alcuna fonte, malgrado i reperti archeologici neolitici facciano risalire il sito a un'epoca precedente alla fondazione di Roma nel 753 a.C.; gli storici patri si sono gloriati troppo agiatamente su questa leggenda, poich\u00e9 non ci sono lapidi che attestino tale fondazione.\nLa leggenda di Giacomo Fella parla poi anche di Solimo che si spost\u00f2 nella valle Peligna, fondando Sulmona, da cui prese il nome, e a motivo di un possibile legame di parentela tra sulmonesi e lancianesi, legame che si ebbe dal punto di vista pi\u00f9 che altro economico dal XIV secolo, con l'arrivo dei Quatrario presso i mercati delle grandi fiere lancianesi, il Fella ipotizza che presso la chiesa di San Maurizio a Lanciano (Largo dei Frentani) si trovasse, nelle fondamenta, il tempio della dea Pelina, venerata anche dai sulmontini, e ipotizzava anche la presenza del tempio della dea Minerva sotto la cripta della vicina chiesa di San Biagio.\nIl toponimo \u00e8 stato studiato di recente da Anton Ludovico Antinori e Giovanni Pansa, i quali sono stati i primi, assieme al lancianese Corrado Marciani, a mettere in dubbio questa leggenda, a cui se n'era aggiunta un'altra, quella di \"Lanciano\" derivante da \"lancia\", poich\u00e9 si dice che presso la cripta della chiesa di San Legonziano, sotto il monastero di San Francesco, si trovava una cappella eretta sopra la casa natale del soldato romano Longino, colui che trafisse il costato di Cristo crocifisso con la lancia. Secondo Pansa, il nome Lanciano proverrebbe dal fatto che nell'era volgare il termine \"Anxanum\" si fosse fuso con la particella locativa \"ad\", trasformata nell'articolo determinativo \"L\", e che dunque in alcuni documenti nel frattempo rinvenuti, confrontando anche carte e diplomi vescovili studiati anche nell\u2019\"Italia sacra\" da Ferdinando Ughelli, sua fonte, Lanciano era riportata anche come \"L'Anxianum - L'Anciano\", successivamente l'articolo si fuse completamente col nome nel XII-XIII secolo, poich\u00e9 nei documenti in altino era ancora riportata, sin dai tempi dell'occupazione bizantina (VI secolo d.C.) come \"Castrum Anxani\", poi modificato in \"Castrum L'Anxiani\".\nTerritorio.\nLa citt\u00e0 romana aveva il suo assetto urbano lungo colle Erminio, ossia la via dei Frentani del rione Lancianovecchia, e parte dell'abitato protostorico neolitico si estendeva dall'antica Curtis Anteana ossia la piazza del Plebisito sino alla salita del Colle Pietroso o del Borgo, seguendo l'attuale corso Roma, come ha evidenziato nel 1994 Andrea Staffa, studiando una capanna protostorico presso il chiostro del convento di San Francesco. La cisterna romana si trovava presso il Ponte di Diocleziano (III secolo), con una fonte presso il sottostante Pozzo Bagnaro, il parco posto sotto la via dei Bastioni; la cisterna romana \u00e8 accessibile dal percorso archeologico San Legonziano del convento di San Francesco. \nResti del neolitico invece sono stati rinvenuti nelle necropoli di contrada Marcianese e Serre.\nStoria.\nLa fondazione.\nAlcuni scavi archeologici condotti in localit\u00e0 Marcianese negli anni '90 dall'archeologo Andrea Staffa, attestano che la zona fu abitata sin dal V millennio a.C., come gi\u00e0 ipotizzavano, senza tuttavia prove, il Fella, il Pollidori e il Romanelli. I reperti ritrovati sono basi di capanne e ceramiche della cultura neolitica abruzzese-marchigiana. I residui di altri insediamenti umani sono stati rinvenuti nella contrada Serre (III millennio a.C.) ed in localit\u00e0 Sant'Egidio (II millennio a.C.). Nell'et\u00e0 del ferro vi sono delle tracce di popoli pelasgici o illirici. In questa fase potrebbe risalire la fondazione di Anxa o Anxia. Una leggenda vuole che la citt\u00e0 di Lanciano sia stata fondata da Solima, compagno di Enea e fondatore, tra l'altro, anche di Sulmona. Il nome di Anxa o Anxia, e quindi di Anxanum, avrebbe una certa similitudine col nome di un compagno di Solima chiamato Anxa.\nAnxanum durante i Frentani.\nAl di l\u00e0 della leggenda, riportata anche da altri storici abruzzesi quali Anton Ludovico Antinori, Domenico Romanelli e Luigi Renzetti, i rinvenimenti archeologici, riportati negli studi di Andrea Staffa e Florindo Carabba, hanno testimoniato la presenza sin dall'epoca preistorica dell'uomo a Lanciano, con gli scavi degli anno 90 presso Largo San Giovanni, piazza Plebiscito e via dei Bastioni reperti conservati nel museo civico archeologico dell'ex convento di Santo Spirito. \nSecondo le notizie di alcuni storici romani (Varrone, Livio e Plinio il Vecchio), in seguito Anxanon fu capitale del popolo Frentano, gente di stirpe sannitica che occup\u00f2 l'area costiera tra il Pescara ed il Fortore a partire dal V secolo a.C. In quest'epoca, probabilmente, la citt\u00e0 sub\u00ec l'influsso culturale dei Greci, che allora controllavano i traffici commerciali sulla sponda occidentale dell'Adriatico. Tra il IV secolo a.C. ed il III secolo a.C. i Frentani presero parte alle prime due guerre sannitiche, accettando di diventare \"foederati\" dei Romani dopo la sconfitta subita nel 304 a.C..\nNel periodo tra il V secolo e il IV secolo a.C. la citt\u00e0 di Anxa con tutti gli altri centri Frentani, escluso Larinum (stato autonomo), formava un unico unione federale Frentano-Sannita. Nel suo tentativo di espansione, Roma rivolse la sua attenzione ai Sanniti, soprattutto ai Frentani, che avevabo il vantaggio di avere empori commerciali rivolti all'Adriatico, come Ortona, Civita Frentana (oggi Francavilla), Gualdum (San Vito), Buca (Punta Penna del Vasto) e Histonium; di conseguenza anche i Frentani furono coinvolti nella guerra romana. Nel 319 a.C. Roma, dopo numerosi insuccessi, accord\u00f2 ai Sanniti l'antica alleanza. Nel 304 appunto i Frentani si staccarono dai Sanniti, alleandosi con Roma, conservando sempre l'autonomia, determinate fu l'aiuto che dettero ai Romani nella seconda guerra punica contro Annibale Barca.&lt;br&gt;Il territorio frentano era diviso in tanti centri che costituivano, con il circondario della Val di Sangro, vere e proprie comunit\u00e0 politiche. Tali centri possedevano statuti e magistrati, ed erano indipendenti gli uni dagli altri. Anche Anxa costitu\u00ec un centro importante, essendo la Capitale, ebbe un ruolo preminente nell'ambito del governo della valle, ed ebbe leggi proprie.\nIl commercio principale era di carattere agricolo-pastorale, ma anche artigiano presso Anxa, poich\u00e9 presso la valle passava un tratturo che collegava la Majella alla Puglia foggiana. Nel Sannio pre-romano esistevano collegamenti viari non solo tra la fascia costiera e i monti, ma anche da sud a nord. Questi percorsi erano utilizzati da popolazioni che nel flusso migratorio, provenienti dalla sponda opposta del Mar Adriatico, in parte restavano lungo la costa, in parte si spingevano verso l'entroterra. Le ceramiche rinvenute negli scavi, molte delle quali di importazione dalla Daunia o dall'Africa, hanno testimoniato che l'economia lancianese era molto sviluppata e variegata, e che la citt\u00e0 mediante il porto di Ortona riusciva a garantire lunghe rotte commerciali. Queste ceramiche, rinvenute negli scavi degli anni '90 presso Largo San Giovanni, Piazza Plebiscito, cisterna dell'ex convento di San Legonziano, terreno del fosso Bagnaro sotto via dei Bastioni, sono oggi conservate nel museo civico archeologico, nell'ex convento di Santo Spirito.\nIl fenomeno della \"transumanza\" caratterizz\u00f2 molto per secoli l'Abruzzo, e in particolare la zona frantana del Sangro, i cui percorsi permettevano collegamenti fino a Taranto, e con i Dauni del foggiano. E le ceramiche di diversa importazione, anche africana, testimoniano questi scambi commerciali molto estesi.\nEpoca romana.\nCome detto, \"Anxanon\" entr\u00f2 nella sfera di influenza di Roma intorno al 304 a.C.. A differenza delle altre popolazioni di ceppo sannita, essi rimasero fedeli a Roma durante le guerre puniche. Nella guerra sociale del 90 a.C., invece, furono tra i fautori della \"Lega Italica\". Al termine di questo conflitto i Frentani beneficiarono dell'estensione della cittadinanza romana a tutti i popoli italici. In quest'epoca dovette subire anche la romanizzazione del nome, da \"Anxanon\" in Anxanum. Alcuni decenni dopo, con la riorganizzazione amministrativa dell'Italia voluta da Augusto, la citt\u00e0 fu ascritta alla trib\u00f9 Arniense, all'interno della Regio IV Samnium.\nLa lapide dell'ordine dei decurioni lancianesi.\nLa citt\u00e0 fu ordinata in seno alla Repubblica Romana come municipium: fatto attestato da una lapide scoperta da Omobono Bocache, studiata anche dal Mommsen, bench\u00e9 la ritenesse un falso, dapprima murata nel campanile della cattedrale di Lanciano in Piazza Plebiscito e, poi, fortemente danneggiata in seguito ai bombardamenti tedeschi del 6 aprile 1944, rimontata dentro il palazzo comunale, bench\u00e9 frammenti rimangano presso la torre campanaria. I frammenti della lapide furono in seguito ricomposti ed oggi si trovano nella parete sinistra del secondo piano del Palazzo Comunale. L'autenticit\u00e0 della lapide fu riconosciuta da Theodor Mommsen in una sua opera (vol. IX - Berlino 1883 pag. 280 n. 2998), nella quale afferma che questa fu rinvenuta dal poeta Oliviero di Lanciano nel 1510; questi la port\u00f2 in Contrada Santa Giusta e da qui, nel 1520, fu ritrasferita in citt\u00e0 per ordine del pretore Alfonso Belmonte. Lo stesso Mommsen afferma che \"Lanciano fu senza dubbio un municipio romano\". \nIl caso della lapide lancianese \u00e8 stato ricostruito da Florindo Craabba; infatti la lapide fu mal studiata dal Bocache, e ancora prima dal Pollidori, che inventarono la solita leggenda della citt\u00e0 perduta al tempo di Roma, credendo addirittura che l'antica Anxanum, per mancanza di monumenti e ruderi architettonici consistenti e cospicui, come per altre citt\u00e0 antiche abruzzesi, non si trovasse sopra il Colle Erminio, ma nella contrada di Santa Giusta, proprio per aver mal interpretato i caratteri di questa lapide che si trovava nella villa patrizia. Tuttavia ci\u00f2 non scoraggi\u00f2 lo storico Pollidori, che suppose la presenza, basandosi su Giacomo Fella, e senza verificare di persona, di vari monumenti e templi dell'antica Anxanum sotto le attuali chiese e palazzi maggiori, creando una sorta di vero e proprio Pantheon sepolto sotto le maggiori chiese lancianesi, bench\u00e9, a parte qualche lapide, non \u00e8 stato rinvenuto nulla di concreto che possa testimoniare realmente la presenza di tutti questi complessi templari.\nLa lapide \u00e8 interessante perch\u00e9 riporta il collegio amministrativo dei decurioni di Anxanum, vigente ancora al tempo delle invasioni gotiche e bizantine, dato che risale al V secolo d.C., ed \u00e8 stata mal interpretata dal Pollidori e dal Bocache perch\u00e9, quando fu posta presso la torre civica di Lanciano nel XVI secolo, fu abbellita con gli stemmi del pretore longobardo Alfonso Belmonte, ossia i tre colli della citt\u00e0 antica: Colle Erminio di Lancianovecchio, Colle Selva di Civitanova-Sacca e Colle Pietroso del Borgo, quando in realt\u00e0 i colli facevano parte semplicemente dello stemma gentilizio di questo tal Belmonte. Ulteriori problemi per lo stemma di Lanciano, con i privilegi aragonesi, si aggiunsero quando lo stemma fu modificato con la corona regia di Napoli, quando fu insignita del titolo di Citt\u00e0, e con l'immagine del sole, del giglio angioino, e della lancia. La famosa lancia di Longino fu aggiunta proprio in ossequi alle leggende gi\u00e0 esistenti riguardo all'esistenza in citt\u00e0 della cappella di San Legonziano sopra la casa del soldato Longino, e della lancia miracolosa, sicch\u00e9 lo stemma di Lanciano, conclude Florindo Carabba, risulta essere la fusione di due stemmi antichi.\nAnxanum durante l'impero romano.\nIn epoca romana Lanciano dovette conoscere una buona prosperit\u00e0 grazie alle sue fiere, dette \"nundinae\", come testimoniato anche dagli scritti di in scritti di Varrone, Livio, Sigonio e Plinio il Vecchio. In effetti, fin dall'et\u00e0 antica la citt\u00e0 ha dovuto la sua prosperit\u00e0 al commercio. Questa vocazione le deriva da una collocazione strategica: \u00e8 a pochi chilometri dal mare ma \u00e8 in collina, quindi meglio difendibile; inoltre, \u00e8 vicino ad un'antichissima rotta commerciale che collegava la Puglia all'Italia settentrionale gi\u00e0 in et\u00e0 preromana. Questo tracciato, probabilmente legato al tratturo L'Aquila-Foggia per la transumanza delle greggi, in epoca romana divenne una strada, detta Via Traiana, che partiva da \"Hostia Aterni\" (l'attuale Pescara) ed arrivava fino in Puglia passando per \"Ortona\", Anxanum ed \"Histonium\" (Vasto).\nIl primo a dare delle coordinate di Anxanum fu Tolomeo nella Descrizione del mondo. Anxanum venne indicata anche nella Tavola Peutingeriana e nell'itinerario di Antonino Pio risalente al 262, come stazione (\"mansio\") della Via Traiana. I due itinerari sono stati pubblicati da Mommsen nel volume IX del \"Corpus inscriptionum latinarum\" a pag. 204 vol. VI. L'antica Anxanum si trovava lungo la Via Frentano-Tranianea, e comunicava con la via Flaminia che passava per Aternum, oggi Pescara, ed era stazione di passaggi commerciali e di pellegrini che accedevano alle fiere, e di viandanti e mercanti, e pastori transumanti che passavano lungo il tratturo; se giungevano da nord ossia da Ortona, seguivano la strada del comune di Frisa e risalivano dalla ripa di San Nicola di Bari, passando poi per Porta San Biagio, che verr\u00e0 costruita nel XII secolo, e da l\u00ec, percorrendo la piazza del Plebiscito, antico foro di Lanciano, risalivano il prato della Fiera (Attuale corso Trento e Trieste), e procedevano verso il mare, dal convento di Sant'Antonio, passando per localit\u00e0 Conicella, fino a giungere nell'area del Sangro, tra Mozzagrogna e Fossacesia.\nPer usare le parole di un altro storico, Anton Ludovico Antinori, di Lanciano si pu\u00f2 dire \"che fosse stata una citt\u00e0 colta, ricca, ben governata, e non ignota ai Romani, le di cui pratiche ed usanze cercavano sempre di emulare nelle cose civile e sacre\". Qui si trovavano non solo importanti mercati, ma anche la sede di istituzioni e magistrature, importanti manifatture di pelle, rinomata era l'arte farmaceutica e l'unguentaria come attestato da una lapide che menzionava una certa Lucilla di professione unguentaria.\nPeriodo tardo-occupazione bizantina.\nLanciano, come ricostruisce lo studioso Domenico Priori di Torino di Sangro nei tre libri de \"La Frentania\", nel 493 d.C. fu attaccata dai Goti, successivamente fu occupata dai Bizantini nel VI secolo. A questo periodo risale la leggenda dell'intervento miracoloso del primo santo patrono di Lanciano: San Maurizio, che con la sua legione Tebana fu invocato dai lancianesi mentre accoglievano festosamente i Longobardi, scacciando i Bizantini. I Bizantini avevano preparato un attacco alle mura di Lanciano per riconquistarla, ma San Maurizio intervenne con una illusione ottica, facendo apparire attorno Lanciano una distesa enorme d'acqua, mentre lui con i suoi soldati Tebani, secondo la leggenda riportata dal Fella oltre 10.000. In segno di riconoscimento, i lancianesi costruirono nell'antico perimetro di Anxanum la prima chiesa dedicata a San Maurizio, esistente ancora nella prima met\u00e0 dell'800, poi demolita perch\u00e9 pericolante; era posta nell'attuale Largo dei Frentani, vicino alla chiesa di San Biagio, seconda chiesa lancianese per antichit\u00e0.\nA parte le leggende e le notizie poco attendibili di Fella, Polliori, Bocache e Romanelli, Anxanum era ancora una fiorente citt\u00e0 nel V-VI secolo d.C., come testimoniano le ceramiche rinvenute nel 1994 negli scavi di Largo San Giovanni e via Corsea, del \"tipo Crecchio\", poich\u00e9 l'area attorno questo comune, non distante da Lanciano, e nemmeno dal mare e da Ortona per essere stato cos\u00ec assai influenzato dalla presenza bizantina, \u00e8 risultata negli ultimi anni, una delle pi\u00f9 interessanti dell'Abruzzo dal punto di vista archeologico, per il rinvenimento di vari corredi funebri, ceramiche ed armi dell'epoca bizantina, tanto che nel castello ducale di Crecchio \u00e8 stato allestito il Museo dell'Abruzzo bizantino altomedievale; alcune ceramiche lancianesi sono conservate a Crecchio, altre nel museo civico archeologico.\nCon l'arrivo dei Longobardi, dei Franchi e poi delle invasioni Ungaro-Saracene, la citt\u00e0 and\u00f2 in declino, bench\u00e9 cominciarono a costruirsi le prime chiese, come quella di San Giorgio, sopra cui venne eretta nell'XI secolo circa la chiesa di San Biagio, il convento di San Legonziano, gestito dai monaci Basiliani sino all'XI secolo, un ordine orientale riferibile a Bisanzio, sopra cui nel XIII secolo fu costruito il monastero di San Francesco. Gli storiografi lancianesi antichi non parlando di grandi eventi accaduti in questo periodo. Si soffermano pi\u00f9 che altro sul miracolo eucaristico di Lanciano, avvenuto nell'epoca di occupazione longobardo-franca, avvenuto nel convento di San Legonziano, bench\u00e9 secondo Giovanni Pansa dovrebbe nominarsi pi\u00f9 correttamente San Longino, come riportato in alcuni documenti studiati anche dall'Ughelli.\nL'antropologo Pansa, congetturando dal punto di vista demologico, ipotizza che il grande risentimento dei lancianesi nell'XI-XII secolo contro i Basiliani, che si macchiarono di empiet\u00e0 in tutta Italia, e che vennero cacciati dai loro monasteri, fuorch\u00e9 nel Salento, avrebbe creato questa leggenda dell'avvenimento del miracolo davanti a un monaco dubbioso, dell'ordine basiliano.\nArcheologia della citt\u00e0 antica.\nDubbi sull'esistenza di monumenti romani.\nLa citt\u00e0 romana era costruita sul colle Erminio, sopra cui oggi risiede il rione medievale di Lancianovecchia. Scavi negli anni novanta sotto la torre di San Giovanni hanno portato alla luce monete romane e sculture, conservate ora nel Museo Archeologico Nazionale di Chieti e nel Museo Archeologico dell'ex convento di Santo Spirito di Lanciano. Malgrado le fonti degli storiografi antichi, citate per quanto riguarda l'architettura antica anche da Filippo Sargiacomo, il quale non si intendeva di storia, hanno generato parecchia confusione nell'individuazione di possibili monumenti romani presso Lanciano. Dubbi che non sono stati risolti, anche per la mancanza di ulteriori e sistematici scavi archeologici presso la citt\u00e0 medievale.\nGi\u00e0 nel XVII-XVII secolo ai tempi di Fella, Pollidori e Romanelli, non c'erano pi\u00f9 valide testimonianze di reperti romani, sicch\u00e9 costoro hanno ipotizzato la presenza di Anxanum in altro sito, come la contrada Santa Giusta, altri hanno pensato che nel 1000 circa, un grave cataclisma naturale sconvolse il colle, facendolo franare, ossia il colle del fosso Bagnaro sotto il ponte di Diocleziano; e citavano la presenza anche di un castello longobardo presso via dei Frentani, dove si trova il palazzo Vergilj, detto \n\"tonnino\" per l'aspetto ellittico; tuttavia non sono state trovate tracce di ruderi medievali, n\u00e9 romani, se non alcune ceramiche.\nSi \u00e8 dunque pensato che questa ennesima leggendaria congettura, sia stata pretesto per l'altra leggenda del miracoloso ritrovamento della statua bizantina della Madonna del Ponte, murata presso un arco del ponte romano di Diocleziano, durante i lavori di ricostruzione proprio a causa del cataclisma naturale. Corrado Marciani e Francesco Verlengia hanno notato che la statua della Madonna, per quanto antica, non possa essere ascrivibile a un periodo cos\u00ec antico, bench\u00e9 oggi in Abruzzo si conservino Madonne bizantine, molte delle quali esistenti grazie ai contatti via mare con artigiani bizantini, come per il caso della Madonna dei Bisognosi di Pereto, che sarebbe giunta in montagna passando da Francavilla. Tuttavia gi\u00e0 l'Antinori nel 1745 si chiedeva in alcune lettere, se magari la statua della Madonna del Ponte conservata dentro la cattedrale, di aspetto chiaramente rinascimentale, come si presentava fino agli anni sessanta, affinch\u00e9 la citt\u00e0 di Lanciano non avesse ottenuto gi\u00e0 dal XV secolo privilegi speciali dal pontefice per celebrare le feste sacre. In seguito, citando l'Antinori, il Marciani riporta che il Fella e il Pollidori si siano lasciati trarre in inganno da una data mal conservata, che sembrava riferirsi all'anno 1100, quando in realt\u00e0 si riferiva al 1400.\nLa ricostruzione dell'antica Anxanum secondo Pietro Pollidori.\nIl rione di Lanciano vecchio, nella ricostruzione non attendibile di Pietro Pollidori nelle \"Antiquitates Frentanorum\", conserva l'altare del tempio di Minerva, situato nella cripta della chiesa di San Biagio. La cripta \u00e8 in realt\u00e0 la chiesa di San Giorgio del IX sec., ha campate a botte con diversi ordini di colonne regolari cilindriche. L'altare sacro \u00e8 in un angolo a sinistra, realizzato in pietra con decorazioni vegetali. Presso la Chiesa di Santa Maria Maggiore nel rione Civitanova si trovava secomdo lo storico il tempio di Apollo, che in origine era posto nel punto pi\u00f9 alto della citt\u00e0. I resti sono visibili nella facciata romanica della chiesa, nella parete retrostante presso il campanile. Sempre presso il rione Civitanova si trova, fuori le mura, la Fontana Grande, che risalirebbe al III secolo, anche se profondamente restaurata nel 1823 su progetto del pittore Nicola de Arcangeis. Presso la chiesa di Santa Lucia nel rione Borgo sorgeva il tempio di Giunone Lucina. Le lapidi mostrate con le iscrizioni sono state puntualmente ritenute false dal Mommsen nel IX tomo del suo \"Corpus Inscriptionum Latinarum\".\nScavi nel 2012 sono stati effettuati per la riparazione della rotatoria all'imbocco di viale Cappuccini, si \u00e8 ipotizzato un cunicolo romano che portava alla piazza, anche se la Soprintendenza di Chieti si \u00e8 espressa in merito circa i lavori di Filippo Sargiacomo a fine '800 e annotati nelle sue memorie per rialzare il piano stradale affossato di porta Santa Chiara. A causa di mancanza di denaro per una campagna di scavi pi\u00f9 approfondita, si \u00e8 coperta la falla in attesa di ordini della Soprintendenza. Gli scavi condotti invece nella citt\u00e0 da Andrea Sraffa, nei primi anni '90, e nel circondario di Marcianese - Serre, hanno portato alla luce varie ceramiche e statuette, conservate attualmente nel Museo Archeologico del Polo Santo Spirito, nell'ex convento celestiniano.\nPercorso archeologico Ponte Diocleziano - convento di San Legonziano.\nOggi l'unica parte visitabile con percorso guidato, \u00e8 l'area sotterranea la Piazza Plebiscito, presso il Ponte di Diocleziano, fino al convento di San Francesco detto santuario del Miracolo eucaristico.\nIl ponte \"cosiddetto\" di Diocleziano sarebbe stato costruito secondo la tradizione locale (vedere Domenico Romanelli \"Scoverte patrie di antiche citt\u00e0 distrutte dei Frentani \", 1804, Omologo Bocache \"Manoscritti della Raccolta di memorie Lancianesi\" vol. 1 presso la biblioteca comunale di Lanciano) nel III secolo per unire Anxanum alla collina delle fiere mercantili (oggi corso Trento e Trieste zona Prato della Fiera). Il ponte fu modificato in epoca medievale (XII secolo) dopo un terremoto del 1088 e consolidato dall'imperatore Lotario di Germania nel 1138 e poi nel XV secolo con archi gotici e ancora nel XVI-XVII sec con l'edificazione del percorso chiuso carrabile detto \"Corridoio\". \nLo storico Bocache insieme a Romanelli argomenta del ritrovamento di una lapide del III sec. durante dei lavori di restauro del 1785, che attesterebbe l'edificazione del nuovo ponte dedicato a Diocleziano, a seguire sempre Bocache parla di un'altra lapide dell'era normanna (1138) che ricorda il restauro da parte di Lotario di Germania. La critica oggi, seguendo il Mommsen, tende a considerare tutte queste lapidi false. \nIl ponte, restaurato negli anni '90 con scavi della Soprintendenza di Chieti, \u00e8 dotato di mappatura turistica e percorso archeologico, mediante la lettura di pannelli esplicativi, che comprende tutto l'itinerario sotto la piazza Plebiscito, collegandosi al convento di San Legonziano (VIII secolo), situato presso la Chiesa di San Francesco.\nSecondo Bocache oggi del ponte romano resta un frammento di arco nel pilastro maggiore dell'ultimo camerone del corridoio auditorium, mentre secondo Staffa il ponte sarebbe un frammento di zoccolo in opus incertum nell'ingresso creato per il percorso archeologico sotto la piazza che va al santuario.\nIl ponte lato nord \u00e8 composto di quattro enormi bastioni e arcate, che sovrastano il fiume della Pietrosa, che un tempo alimentava la sepolta fontana Pozzo Bagnaro. L'interno dietro le scale della torre campanaria \u00e8 un auditorium in laterizio con volte volte crociera, camerini laterali con archi di rinforzo e ulteriori archi gotici del XIV sec attaccati alla parete destra, che attestano l'esistenza di un ponte medievale. Il percorso auditorium arriva sino all'attacco del colle della Fiera dive stava un torrione con una porta di ingresso, ancora oggi visibile dietro la cattedrale, in largo Mons. Tasso.\nDal primo arco gotico del XIV sec \u00e8 stato scavato gi\u00e0 negli anni 60 dalla Soprintendenza un ingresso alla chiesetta che era il succorpo della Cattedrale attuale, una antica chiesa del XIII sec come dimostrano i costoloni laterali in stile francese dei quattro angoli; questa chiesa succorpo era nell'antica piazza che era posta a livello inferiore rispetto all'attuale. A seguire dei pilastri centrali eretti appositamente e l'interramento della chiesa nel XIV sec ca., con costrizioni di muraglie che hanno tranciato l'antico perimetro interno,hanno permesso la costruzione della chiesa della Santissima Annunziata sopra questo strato di appoggio, che fino al 1819 stava sulla piazza, accanto la chiesetta della Madonna delle Grazie, poi trasformata Collegiata insigne di Santa Maria del Ponte (secc. XVI-XVIII). L'annualit\u00e0 verr\u00e0 demolita per edificare la facciata neoclassico della cattedrale. \nIl cosiddetto Corridoio fu realizzato come nuovo percorso carrabile dalla citt\u00e0 vecchia fino al Prato della Fiera, nonch\u00e9 come sostegno della nuova chiesa della Madonna che si andava edificando dopo il 1488, come dimostrano documenti registrati dagli storici Anton Ludovico Antinori e Corrado Marciani. Ulteriormente la cattedrale attuale fu rifatta con nuovo progetto del 1785 in forme tardo barocche. \nLungo il Corridoio del '500 si trova una lapide funebre del 1529 che ricorda il patrizio Giovan Pietro Bonanno, un tempo sepolto in cattedrale, a seguire dagli archi gotici si ammira il fosso sottostante del pozzo Bagnaro con il muro concavo del 1904 realizzato dall'architetto Filippo Sargiacomo per contenere il tetteno di riporto utilizzato per costruire il piano del nuovo Corso Trento e Trieste. Di fatto l'arco del ponte del XVI src che guardava a sud \u00e8 stato tamponato dal muro.\nUna tradizione locale iniziata a circolare con l'operatrice di Giacomo Fella e seguita dagli altri storici locali, che nell'VIII sec. durante le persecuzione iconoclaste a Bisanzio da parte di Leone \"isaurico\", i lancianesi per timore di perdere una antica statua della Madonna, la nascosto dentro un muro del pilastro dell'antico ponte. Dimentichi di ci\u00f2, i lancianesi avrebbero riscoperto la statua della Madonna durante i lavori del ponte del 1138 dopo i danni del sisma del 1088 menzionato nel \"Chronicon di Santo Stefano in Rivomaris\", citato da Pollidori, \u00e8 avrebbero posto la statuetta della Madonna in una nicchia di un merlo del ponte. Coi secoli la le donazioni, la cosa votiva divenne una cappella e poi una vera e propria chiesa dedicata alla Madonna delle Grazie,che richiese per necessit\u00e0 di spazio, la costruzione di pi\u00f9 ponti l'uno accanto l'altro. Oggi la cattedrale poggia sui diversi ponti del XIV-XVII secc., con rinforzi e pilastri ulteriori del 1933, realizzati dopo un terremoto che danneggi\u00f2 dei paesi della Majella. Ulteriori lavori di consolidamento furono effettuati dopo il terremoto del 1984 presso il Ponte e la cattedrale con tiranti di ferro sotto la pavimentazione. \nIl vecchio convento di San Legonziano che si trova alla fine del percorso archeologico sotto la Piazza, \u00e8 la primitiva struttura della chiesa attuale di San Francesco d'Assisi del XIII sec. Vi si verific\u00f2 il celebre Miracolo Eucaristico nell'VIII secolo. Del convento antico rimane solo la parte del basamento con colonne romane, adibito a zona archeologica, con un fonte battesimale rozzo e semplice nella cappella dei Raccomandati con affreschi del 1515 riguardanti scene dell'Apocalisse di Giovanni Evangelista, battistero dell'epoca proto-romanica (VII sec).\nSi trova anche una presunta cisterna romana nell'ex cappella del Santissimo Rosario, indicata dalla tradizione locale (gli storici Giacomo Fella, Pietro Pollidori, Omobono Bocache) per la fontana di Cassio Longino.\nDescrizione della citt\u00e0 nelle fonti.\nLa planimetria della citt\u00e0 occupava pi\u00f9 o meno il sito attuale del centro storico, con fenomeni di urbanizzazione pi\u00f9 massiccia nella parte del rione Lanciano Vecchio. Il cardo principale era via dei Frentani, in Largo San Giovanni c'era il foro, il campo marzio era in Piazza Plebiscito col tempio di Marte (dove oggi sorge la Cattedrale), altri templi sorgevano nell'area di San Biagio. La parte nuova di costruzione romana (I secolo d.C.) \u00e8 quella del rione Borgo, anche se non si sono registrati fenomeni ampi di urbanizzazione, l'area era principalmente ripiena di vegetazione, con alcuni templi, dei quali quello maggiore era dedicato a Giunione Lucina, lungo il Corso Roma (oggi vi sorge la chiesa di Santa Lucia). Altra area prevalentemente naturale era il colle della Selva (i documenti pi\u00f9 antichi parlando di \"silva\", ossia che l'area aveva un bosco sacro), dove oggi sorge il quartiere Civitanova-Sacca. Vi erano costruiti solo il tempio di Apollo, dove verr\u00e0 edificata la Prepositura di Santa Maria Maggiore, e il teatro romano, nell'area del Palazzo arcivescovile.\nLo storico lancianese Pietro Pollidori nelle \"Antiquitates Frentanorim\", prima di lui Giacomo Fella nella \"Chronologia Urbis Anxani\", parlando dell'origine di Lanciano, che sarebbe stata fondata dal troiano Solima nel 1179 a.C., descrive la planimetria della citt\u00e0 romana, anche se tra gli storico moderni \u00e8 stato riconosciuto che il Pollidori \u00e8 \ninattendibile, e tacciato anche di produzione di falsi, dunque secondo lui, i principali monumenti dell'Anxanum romana sarebbero:\nSempre da questi storici, si tramanda che la Fontana Grande del rione Civitanova, presso la contrada Sant'Egidio, sotto le mura medievali, risalisse al III secolo d.C. Tuttavia oggi queste tracce sono poco visibili, e si possono avanzare solo ipotesi di come fosse l'antica fonte, dacch\u00e9 nel 1825 \u00e8 stata ricostruita quasi daccapo con nuovo aspetto neoclassico, perch\u00e9 versava in cattivo stato di conservazione.\nMuseo archeologico civico di Santo Spirito.\nGran parte del materiale archeologico scultoreo rinvenuto a Lanciano, \u00e8 stato conservato nella Raccolta civica archeologica, dal 2011 traslata nei locali dell'ex convento di Santo Spirito. Tra le opere figura una preziosa lapide rinvenuta nel '500 nella piazza, durante i lavori di costruzione della torre campanaria della Cattedrale, venendo murata sulla facciata, e poi rimossa in seguito ai danneggiamenti dei bombardamenti del 1944. La lapide \u00e8 coeva di un'altra rinvenuta dallo storico Omobono Bocache nei fondaci del Ponte di Diocleziano, che parla del pretore romano che fece restaurare il sito. La lapide della Toree rriporta invece: IMP. CAES. AVG. ANXIANO ADSTANTE ORDINE / CVM PARTIBVS AVIONVS IVSTINIANVS RECTOR / NOMINATAM DECVRIONVM QUAM ETIAM COLLEGIA./TORVM OMNIVM PVBLICE INCIDI PRAECEPTI. V.T. Segue un elenco dei politici che amministravano la citt\u00e0, nel I secolo.\nI reperti pi\u00f9 antichi riguardano vasellame e ceramiche, appartenenti alla popolazione dei Frentani, stanziata inizialmente in piccoli villaggi delle contrade, come Serre e Marcianese, e successivamente arroccatisi sul Colle Erminio di Lanciano Vecchio. In localit\u00e0 Gaeta sono state rinvenute tombe di due guerrieri (1965), con corredo interessante: vasellame, ceramiche a figure nere del VI-V secolo a.C., e una collana di pasta vitrea per il corredo femminile. Altre ceramiche pi\u00f9 tarde risalgono al IV-III secolo a.C., a testimonianza dei commerci e degli scambi della citt\u00e0 con altre realt\u00e0 locali, dato che Anxanum usava anche il porto di San Vito per i traffici. Tra questi vi \u00e8 una \"testa di divinit\u00e0\" in terracotta, probabilmente Minerva (II secolo a.C.).\nAll'et\u00e0 tardo-antica risalgono i reperti rinvenuti negli scavi negli anni 1990-94 in Largo San Giovanni e in Piazza Plebiscito; il ritrovamento di statue, e teste, dimostra che la citt\u00e0, anche nei periodi del tardo Impero (III-IV secolo d.C.), avesse continuato a proliferare economicamente. La testa marmorea di Diocleziano, che avvicina sempre di pi\u00f9 alla quasi certezza che il ponte sotto la Cattedrale fu fatto erigere da lui, come riporta anche l'iscrizione rinvenuta da Bocache, oggi \u00e8 conservata nel Museo Archeologico di Chieti.I reperti continuano sino alle soglie dell'VIII secolo d.C., quando l'area frentana fu conquistata dai Bizantini: di interesse, conservata nel museo, \u00e8 un'anforetta in ceramica rinvenuta in contrada Sant'Amato nel 1968, catalogata del \"tipo Crecchio\", poich\u00e9 questo comune a poca distanza da Lanciano \u00e8 ritenuto uno dei centri pi\u00f9 importanti di fondazione bizantina, che ospita il Museo dell'Abruzzo Bizantino Altomedievale nel castello ducale. Altri frammenti ceramici e di vasellame del modello africano-mediterraneo, dimostrano che Lanciano anche in quest'epoca continu\u00f2 ad avere scambi con diverse popolazioni della fascia italico-mediterranea, e non solo con le citt\u00e0 confinanti.\nVoci correlate.\n "}
{"id": "2094995", "revid": "92723", "url": "https://it.wikipedia.org/wiki?curid=2094995", "title": "Storia di Atessa", "text": "Insediamenti antichi intorno Atessa.\nLa zona della Val di Sangro \u00e8 stata abitata sin dalla preistoria, come dimostrano i ritrovamenti vallivi nelle localit\u00e0 di Porcari di Atessa, Serre-Marcianese di Lanciano, Castello di Sette, Pallano, Monteclo di Sant'Eusanio, le contrade di Castelfrentano. I nuclei erano piccoli villaggi sparsi votati alla pastorizia e al commercio. Le prime notizie di insediamenti presso l'area atessana si hanno dai ritrovamenti della localit\u00e0 Lago Nero, nei pressi di Monte Pallano, vicino alla citt\u00e0 fortificata di \"Pallanum\". Un documento del 1894 conservato presso l'archivio di San Leucio parla di \"insediamento pelasgico\", ossia Pallano, con 5 ordini di mura sovrapposte, che le rendeva molto simili agli insediamenti fortificati di Alatri, Ferentino e Norba. Fatto sta che i primi insediamenti fossero prettamente fortificati, sorti alle pendici della montagna maggiore della vallata, per difendersi da attacchi. Tali stazioni paleolitiche sono evidenti non solo nella zona del Sangro, ma anche presso la Majella, come la \"grotta del Colle\" di Rapino, Colle Tondo, Calvario. L'insediamento di Largo Nero risalirebbe a circa 1800 anni fa, e sono stati trovati reperti ossei e tracce di piccoli focolari domestici.\nNell'epoca pre-sabellica, ossia quando i nativi italici dominavano ancora la zona (XI-VIII secolo a.C.), si ha la testimonianza di altri insediamenti sparsi in contrada Sant'Amico di Archi, ossia \"Fonte Tasca\", alle pendici del torrente Appello, oggetto di scavi archeologici da parte dell'Universit\u00e0 degli Studi di Pisa. \nPallanum di Tornareccio.\nIl villaggio risale all'et\u00e0 del bronzo, \u00e8 stata calcolata l'area di un fossato di 200 mq, largo 5 metri e profondo 2, probabilmente area di deposito e di scarico della cittadina. Tra i reperti c'\u00e8 vasellame, oggetti tipici della lavorazione contadina, rocchetti di fili, mazze, zappe, fibule, che testimoniano la vocazione locale alla pastorizia, ma anche alla guerra per la difesa del territorio. Non \u00e8 da escludere che il villaggio di Fonte Tasca a partire dall'VIII secolo a.C. sia venuto in contatto con i Fenici, data la vicinanza della zona al mare, poich\u00e9 esempio di quest'incontro si ha nella non distante necropoli di Comino a Guardiagrele, con la testimonianza plurisecolare di sepolture principesche di personaggi importanti.\nIn quest'epoca sorse la cittadella di \"Pallanum\" alle pendici del Monte, oggi nel comune di Tornareccio, prima di un vasto nucleo di piccoli insediamenti cinti da mura, come Civita di Danzica a Rapino, \"Juvanum\" di Montenerodomo, Monte Maio, Monte Pidocchio, Monte Moresco, Castellano di Lettopalena\nCirca dal VI secolo a.C. in poi si hanno notizie e testimonianze pi\u00f9 concrete dei villaggi italici situati a Monte Pallano, quando i nativi sangritani vennero sostituiti dalla colonizzazione italica dei Sanniti, la cui trib\u00f9 stanziatasi nel Sangro prese il nome di Frentani. Tra i ritrovamenti ci sono una moneta con la scritta FRENTREI e un piatto di ceramica on la scritta SVINKLEIS SUO.\nProbabilmente sui due colli dove oggi orge Atessa i Frentani crearono un primo villaggio, visti i ritrovamenti su Colle San Giorgio e nell'area di San Pietro; presso Lago Valignani vennero ritrovate ceramiche e mura di una casa colonica, a Fontecampana una collana composta da maglia di bronzo.Con la conquista romana nel I secolo a.C., ipotizza Tommaso Bartoletti, anche se alcuni storici contemporanei lo smentiscono, il villaggio italico sarebbe stato trasformato in un \"municipium\", come dimostrerebbero alcune tracce che lasciano chiaramente intendere l'impianto della citt\u00e0 con cardi e decumani: corso Vittorio Emanuele, via Santa Croce (poi Menotti de Francesco), via della Vittoria, via Belvedere (ex via San Michele), un'arx sacra dove si veneravano divinit\u00e0 romane come Minerva ed Ercole, e anche un anfiteatro. Queste notizie sono state messe in discussione perch\u00e9 non sono stati trovati consistenti reperti archeologici da dimostrare l'esistenza di una citt\u00e0 vera e propria in loco, come asserisce Bartoletti, prendendo spunto da altri trattatelli storiografici anonimi del XVI-XVII secolo che si concentrano sulle origini italiche di Atessa; tanto che oggi si pensa che Atessa fosse sorta sopra delle fortificazioni longobarde, corrispondenti al torrione della chiesa di San Michele (Largo Torretta) ed a quello della chiesa di Santa Croce.\nNel 1977 in localit\u00e0 Porcari fu trovato il sito archeologico pi\u00f9 cospicuo della zona atessana: un santuario italico con un tempietto \u201cin antis\u201d senza podio, con cella pavimentata. I frammenti ceramici rinvenuti sono scarsi, e di interesse \u00e8 un bronzetto che rappresenta un giovane nudo, impugnante una lancia, e con un mantello sulle spalle. Dalle analisi il bronzetto sembra non essere stato fabbricato in loco, ma importato dalla Magna Grecia.\nAlto Medioevo.\nLe origini longobarde.\nSecondo le ipotesi pi\u00f9 accreditate, ossia questi trattatelli storiografici anonimi ripresi da Bartoletti, e citati anche di recente da Cristina Ceccarelli, le origini di Atessa risalirebbero al VI secolo d.C., ai tempi della caduta dell'Impero romano d'Occidente. Tuttavia solo alcuni reperti e qualche iscrizione testimoniano le origini preromane della citt\u00e0. La prima citazione ufficiale risale al X secolo, con le fonti dei benedettini (la Cronaca di Farfa e il Memoratorium di Bertario), che vi ebbero giurisdizione per diversi secoli. Il nome della citt\u00e0 deriva, secondo la leggenda, poi ipotizzata per congettura come veritiera, da quelli del due primi nuclei abitativi, sul monte \"Ate\" e sul monte \"Tixa\". Tommaso Bartoletti (1764-1847) storico e prete della citt\u00e0, riferisce, seguendo la solita leggenda, negli \"Annali di Atessa\", che il nome attuale deriverebbe da \"Athys\" Silvio, figlio di Enea, giunto nella zona del Sangro per fondare citt\u00e0 e bonificare la \"selva\" adiacente. Questa spiegazione \u00e8 stata tradotta da Bartoletti da un testo perduto del Cinquecento, citato anche dalla Ceccarelli, all'epoca in cui la citt\u00e0 era nota come \"Athyssa\".\nSi ritiene che la parte pi\u00f9 antica della citt\u00e0 sia il colle del quartiere San Michele, appunto \"Ate\", toponimo significante \"altura\", dove fu eretta la torre in Largo Torretta. I Longobardi nel 647 d.C. sottrassero ai Bizantini il ducato di Benevento e dunque nella \"Langobardia Minor\" inserirono tra i loro possedimenti anche l'Abruzzo, conquistando Lanciano e Atessa. Il culto molto forte dei longobardi per San Michele Arcangelo li spinse ad edificare sul monte Ate una delle prime chiese della citt\u00e0, appunto dedicata al Santo, insieme a un primo insediamento fortificato riscontrabile nell'attuale largo Torretta, in perfetto allineamento con le mura di Pallano, Torre di Archi (oggi castello baronale), Torre di Perano, eccetera, tutti villaggi sorti su piccole alture o creste montuose che fanno riferimento al piccolo del Monte Pallano. Nei secoli successivi (IX-X), l'insediamento della torretta di Ate si espander\u00e0 lungo l'attuale via Belvedere, verr\u00e0 costruita Porta San Michele (o Porticella), e scender\u00e0 con le mura verso il declivio che volge verso il mare, dall'attuale corso Vittorio Emanuele a piazza Garibaldi (piazza Mercato), verso l'insediamento di Casalbordino, gi\u00e0 importante stazione di traffici durante il governo romano.\nBench\u00e9 la chiesa di San Michele oggi sia stata ampiamente rimaneggiata, con i restauri del XVIII secolo e del XIX secolo sulla facciata, lo storico Tommaso Bartoletti, priore della chiesa, rinvenne un reperto lapideo presso il fonte battesimale molto antico, facendone oscillare la realizzazione tra il VI secolo e l'860 d.C.\nL'altro piccolo nucleo chiamato \"Tessa o Thyssa\" \u00e8 il quartiere Santa Croce, dal nome della chiesa parrocchiale che si trova sulla punta occidentale del colle, provvista di una robusta torre campanaria, che sarebbe stata la torretta longobarda inglobata; secondo altri la torretta doveva stare in Largo Castello. Anche questo quartiere, dapprima provvisto di orti, coi secoli si svilupp\u00f2, arrivando a occupare l'area di via Menotti De Francesco, via della Vittoria, fino a Porta Santa Margherita, e a riunirsi nello spiazzo del convento di San Domenico con il quartiere Ate, passando per l'altura della chiesa di San Leucio.\nLa leggenda di San Leucio.\nLa storia dell'unione dei due villaggi longobardi di Ate e Tixa, da cui il nome \"Atessa\", fa riferimento a una leggenda molto antica, legata al patrono della citt\u00e0 San Leucio d'Alessandria. Si svilupp\u00f2 esattamente durante il tardo periodo longobardo (IX secolo), come dimostra la fondazione della chiesa di San Leucio intorno a questo periodo, e all'immediata venerazione dei cittadini verso il santo.\nIl villaggio di Ate si presume fosse il pi\u00f9 antico, situato sul monte sud della citt\u00e0 attuale, mentre Tixa si trovava a nord, oggi quartiere Santa Croce, villaggi separati da una valle paludosa e mefitica, dove abitava un pericoloso drago (secondo alcuni in una cava dove oggi sorge la chiesa di San Giovanni). Due fiumi: l'Osento e il Pianello (o Sangro) formavano numerosi acquitrini che alimentando una palude malsana, garantivano al drago il suo ambiente ideale. La sua presenza impediva agli abitanti delle due citt\u00e0 di incontrarsi, se non a loro rischio.A liberare i cittadini dal pericolo fu il santo alessandrino Leucio, che raggiunse la tana del drago, lo nutr\u00ec per tre giorni di carne rendendolo sazio, lo incaten\u00f2 e dopo sette giorni di supplico lo uccise con la spada. Ne conserv\u00f2 il sangue, utilizzato per la popolazione a scopo terapeutico, e conserv\u00f2 una costola, consegnata ai cittadini perch\u00e9 serbassero memoria dell'accaduto. \nAltre versioni della leggenda vogliono che avvenne un combattimento tra Leucio e il drago sul colle dove il mostro mor\u00ec, e dove il santo volle che venisse eretta una chiesa in memoria del prodigio, oggi Duomo di Atessa. Un'altra versione ancora della storia vuole che il gigantesco drago sarebbe stato ritrovato morto dinanzi alla chiesa dei Basiliani, che sorgeva nella zona di Piazza Centrale (oggi Piazza Benedetti), comunque la forra venne colmata permettendo l'unione delle due citt\u00e0, e sul colle venne eretta la Cattedrale, in corrispondenza del buco dove viveva la bestia.\nLa leggenda del drago \u00e8 riportata nelle storie di Giovanni Pansa: \"Miti, leggende e superstizioni dell'Abruzzo\" (1924), il quale accolse la versione conservata dallo scrittore atessano Domenico Ciampoli, che trascrisse il racconto orale da una tale Ernesta Miscia del 1909. Pansa racconta di come la costola, prima di essere posta nel reliquiario attuale, pendesse da una delle travi del soffitto. La leggenda descrive anche la grotta del drago, avente bocca nel vallone di San Giovanni (oggi appunto Piazza Benedetti), con un cunicolo che attraversava tutto l'Abruzzo, e che presso localit\u00e0 Ritifalco si estendesse un bosco irto di spini. Il drago sarebbe vissuto in quel bosco, ma data la scarsit\u00e0 di selvaggina, pecore e capre, inizi\u00f2 a divorare uomini, uno al giorno.\nLa costola del drago tuttavia, con studi approfonditi, proverrebbe da un ossario di enormi dimensioni rinvenute in localit\u00e0 Valdarno, forse risalenti agli elefanti che Pirro port\u00f2 in Italia per la battaglia di Benevento, oppure dal transito stesso di Annibale in Abruzzo per combattere contro Scipione Africano, dato che resti simili sono stati ritrovati anche a Ortona. Altre ipotesi hanno dirottato l'attenzione sul versante marino, ritenendo che l'osso possa essere appartenuto a un \"Misticeto\" ossia un cetaceo del sottordine delle balenottere, data l'analogia della presenza di ossa marine in altre parti entroterra dell'Italia, e che dunque tale osso sarebbe antico di milioni di anni, quando la Penisola si trovava ancora in gran parte sotto il livello del mare. Lo stesso Giovanni Pansa nel racconto \u00e8 scettico, attribuendo l'invenzione del mito al fatto che Atessa ancora nei primi del Novecento si presentasse come un monte a controllo di una vallata costantemente soggetta a straripamenti e ad allagamenti del Sangro, le cui paludi sprigionavano pericolose febbri malariche.\nLe invasioni barbariche e l'infeudamento.\nNonostante fosse situata in una zona appartata quasi avulsa dai problemi del tempo, con le invasioni barbariche il borgo visse un periodo di instabilit\u00e0 fino a quando nel VI secolo i Longobardi invasero l'Abruzzo e vi imposero i loro ordinamenti. Quando i Longobardi giunsero nell'Italia centro-meridionale crearono il Ducato di Spoleto e di Benevento e proprio a quest'ultimo fin dall'Ottocento appartenne Atessa. Con l'avvento dei Franchi, pass\u00f2 sotto quello di Spoleto fino all'XI secolo.\nLe vicende del \"Castrum Athyssae\", gi\u00e0 prima della fondazione longobarda, si hanno dal VI secolo circa, quando presso il Monte Pallano sorse il monastero benedettino di Santo Stefano in Lucana, che diventer\u00e0 uno dei pi\u00f9 importanti della zona ancor prima dell'abbazia di San Giovanni in Venere, citato nel \"Chronicon Vulturnense\" e nel \"Chronicon Farfense\". I conventi sorti nella zona erano San Mauro Vecchio per Bomba, San Comizio per Archi, Santa Maria di Sambuceto (Bomba), Santo Stefano in Lucana di Tornareccio. Quest'ultimo si trovava in localit\u00e0 Colle Centuomini oggi detto anche Santo Stefano, e faceva risalire, secondo le cronache, le sue origini alle prime persecuzioni cristiane durante il tardo Impero Romano, cio\u00e8 che i martiri atessani avessero dei legami di parentela con il primo martire della Chiesa, al punto di dover fondare un monastero in memoria dell'accaduto. Il convento risale all'VIII secolo, e all'epoca della redazione della cronaca dell'abbazia di Farfa era gi\u00e0 molto ricco, quando venne affidato alla sua giurisdizione, come riportato dal cronista Gregorio di Catino (1062-1133), il quale riporta \"...quoddam monasteriolum situ in finibus Theatinae sive Vocitanae in loco eius vocabulum est Lucana et constructum in onorem Sancti Stephani protomartiris\", con tutti i suoi possedimenti, ossia il castello di Atessa e le chiese di Santa Maria di Carapelle, San Marco sotto il Castello, Santa Maria di Capragrassa e San Silvestro.\nNell'832 Lotario I firm\u00f2 la donazione del monastero a Farfa, ratificata nel 967 da Ottone II. In un documento del successore Ottone III si cita Atessa con 47 \"curtes\", ossia uno dei castelli pi\u00f9 grandi della Contea Teatina. Quando anche Chieti cadde sotto Pipino il Breve nelle mani dei Longobardi, al governo della citt\u00e0 si insediarono gli Attonidi, con capostipite Attone I, i quali governarono anche Atessa, a partire dal X secolo. Fino alla venuta dei Normanni gli Attonidi dominarono gran parte della vallata del Sangro, grazie alla lungimiranza di sagge unioni matrimoniali, anche con i vicini conti dei Marsi, che avevano la sede del potere a Celano, e raggiunsero tanto prestigio che l'attonide Trasmondo con decreto di Ottone III nel 983 divenne duca di Spoleto. In questi anni si verificarono anche gli attacchi degli Ungari e dei Saraceni, e cos\u00ec le storiche abbazie che avevano il controllo di gran parte dei feudi di Atessa caddero in decadenza, venendo puntualmente acquistati dagli Attonidi, che consolidarono la loro ricchezza. L'ultimo abate di Farfa che govern\u00f2 Santo Stefano in Lucana fu Pietro, fino al 928 secondo Gregorio di Catino.\nL'abbazia ebbe per qualche secolo grande potere sulla vallata, dato che nel 1027 il conte Attone figlio di Trasmondo concesse al suo governo la chiesa di San Leucio, insieme ai casali di San Leuterio, Casale Rinforzato, Casalvecchio Casale Sant'Amico. La chiesa di San Leucio fu fondata, secondo il Bartoletti, nell'847, e in un documento dell'871 si parla di un procedimento giudiziario per alcune usurpazioni, che porteranno la chiesa ad essere amministrata dal monastero.\nLa Chiesa secolare.\nNel 1059 Atessa compare tra i possedimenti della Diocesi Teatina, come si legge in una Bolla di conferma dei privilegi ecclesiastici e territoriali inviata da Papa Niccol\u00f2 II al neoeletto Vescovo Teatino Attone; poich\u00e9 si tratta di un documento che \"conferma\" ci\u00f2 che \u00e8 gi\u00e0 stato acquisito, si presume che il controllo della citt\u00e0 e del suo territorio sia passato dall'autorit\u00e0 laica dei Duchi di Spoleto a quella ecclesiastica del Vescovo di Chieti nel corso della prima met\u00e0 dell'XI secolo.\nNel 1076 la contea di Chieti fu amministrata dal conte Loritello, figlio di Roberto il Guiscardo. Nel 1140 l'Abruzzo and\u00f2 in mano al normanno Ruggero II di Sicilia. In questo periodo la citt\u00e0 medievale si and\u00f2 sempre si pi\u00f9 sviluppando, con l'erezione di nuove mura fortificate e la fondazione di chiese, come quelle di San Giovanni, San Lorenzo e Santa Croce specialmente, che dar\u00e0 il suo nome a tutto il quartiere di Tixa, dove stava il castello medievale. Nel 1178 papa Alessandro III fece visita a Vasto, e giunse anche ad Atessa, dando ulteriori poteri alla chiesa di San Leucio, dandole il controllo sui castelli di Colledimezzo, Casalanguida e Carpineto Sinello. Secondo Tommaso Bartoletti per tale occasione sulla porte di San Leucio furono incise le chiavi apostoliche, simbolo che la citt\u00e0 era sotto diretto interesse della Santa Sede, ragion per cui i cittadini in quel periodo furono vincolati a partecipare alla terza crociata.\nLa chiesa secolare ad Atessa rimase sino al 1811, quando per un riordinamento amministrativo delle diocesi italiane ed abruzzesi, la diocesi di Chieti ebbe la meglio, accorpando la collegiata di Vasto, e facendo sciogliere quella di Atessa, inglobandola nei suoi possedimenti.\nBasso Medioevo.\nGli Angi\u00f2 e l'\"Universit\u00e0 libera\".\nAlla fine del Duecento L'ordine dei Celestini si espande anche in Atessa, Lanciano e Vasto, fondando dei monasteri. Quello di Atessa, dedicato a Santo Spirito, si trovava sul monticello di San Cristoforo o della villa comunale; tuttavia a causa della decadenza dell'ordine nel XVII secolo, gi\u00e0 nella met\u00e0 dell'Ottocento risultava scomparso o in grave stato di conservazione, parti vennero riutilizzate per costruire le case, sicch\u00e9 attualmente non rimane traccia.\nDopo la dominazione Normanna e Sveva, nell'Italia meridionale presero posto gli Angioini, giunti dalla Francia i cui re a cominciare da Carlo I concessero molte terre in feudo ai loro fedeli. Nel 1269 la citt\u00e0 fu data al nobile francese Radulfo di Cortinacio e nel 1302 a Ademario Maramonte, altro signore francese che oppresse i cittadini suscitando in loro la tensione necessaria a far scoppiare una violenta insurrezione nel 1303 in cui fu incendiato il suo palazzo e i suoi poderi devastati; il signore fu trascinato per le vie del paese e massacrato dalla folla.\nGrazie all'ingente somma di duemila once d'oro che la Citt\u00e0 offr\u00ec al fisco, nel 1305 ottenne il condono dei reati commessi e il privilegio di passare al regio demanio, sottraendosi alla servit\u00f9 feudale e diventando \"Universit\u00e0 libera\" con propri statuti municipali. Tale rimase fino al 1348 quando la regina Giovanna D'Angi\u00f2 la don\u00f2 al conte Lalle Camponeschi, aristocratico aquilano nominato nel 1350 conte di Montorio e di Monteodorisio.\nDurante il periodo angioino si verific\u00f2 un fatto singolare ad Atessa: quando la citt\u00e0 fu data in feudo ad Ademanio Maramonte, cadetto di Carlo II, costui esercit\u00f2 il controllo autoritario con violenza e soprusi. Nel 1303 scoppi\u00f2 la rivolta, il popolo riusc\u00ec a catturare Maramonte, legandolo per i piedi a un carro che fu lanciato in corso per le principali vie della citt\u00e0, dilaniando il corpo del signore feudatario. Il suo palazzo di potere fu dato alle fiamme, e Carlo concesse il perdono anzich\u00e9 rispondere con le armi, dando un nuovo signore pi\u00f9 mite nel gestire l'amministrazione. Un fatto simile accadde nella vicina Lanciano, quando a causa dei soprusi del baronetto, Carlo II decise addirittura di incamerare la citt\u00e0 nel Demanio Regio, e di istituire la figura del signore delle feste: il mastrogiurato (1304).\nNel 1322 una banda di predoni razzi\u00f2 buona parte del bestiame dei contadini atessani, e si asserragli\u00f2 nella vicina fortezza di Roccaspinalveti Vecchia. Gli atessani andarono in guerra contro la Rocca, ma al primo assalto furono costretti a ritirarsi con tre morti; in seguito per\u00f2 al fortezza fu espugnata. L'intero villaggio fu messo a ferro e fuoco e gli atessani in segno di sfregio verso gli abitanti saccheggiarono le chiese e portarono in citt\u00e0 come trofeo dura campane dalla chiesa di Santa Vittoria.\nGli Aragona.\nDal 1348 Atessa appartenne al Conte di Monteodorisio ma, per l'aiuto prestato durante le vicende belliche, il re Alfonso I la don\u00f2 a Paolo di Sangro. Nel 1423 scoppi\u00f2 la guerra tra Giovanna II D'Angi\u00f2 e Alfonso V d'Aragona e il territorio atessano fu funestato dal passaggio delle truppe di Muzio Attendolo Sforza con Braccio da Montone e di Jacopo Caldora. Al termine della guerra, nel 1442 gli Angi\u00f2 furono definitivamente espulsi dal Regno di Napoli, sostituiti dagli Aragona. Alfonso don\u00f2 Atessa appunto a Paolo di Sangro insieme ad Agnone.\nDal 1478 al 1507 torn\u00f2 ad essere una citt\u00e0 del regio demanio, assegnata in dote da re Ferdinando I alla consorte Giovanna. A prenderne possesso in nome della regina fu lo stesso suocero del re, Bartolomeo Veri. In questo periodo la Chiesa Prepositurale di Atessa con sede in San Leucio, inizi\u00f2 ad essere oggetto di contestazione da parte della Diocesi di Chieti, che intendeva minarne il prestigio e l'autonomia. Un'altra lunga controversia si risolse riguardo alla municipalit\u00e0 di Tornareccio, che chiedeva l'autonomia dopo che dal X secolo si era formato un insediamento di pastori alle pendici di Santo Stefano in Lucana. Il distaccamento avvenne nel 1498, tuttavia fino al Novecento si consum\u00f2 un'accanita battaglia burocratica per le esorbitanti pretese degli abitanti di Tornareccio sulle campagne circostanti, in merito alla ripartizione territoriale del nuovo comune. Nel 1456 anche Atessa fu colpita da un forte terremoto che si verific\u00f2 nel Sannio, danneggiando zone ampie come Campobasso, Isernia e perfino Sulmona.\nEpoca moderna.\nIl Cinquecento e il Seicento.\nAgli inizi del XVI secolo, il possesso del Regno di Napoli fu conteso dagli Angioini e dagli Aragonesi. La disputa si risolse con la vittoria di questi ultimi e cos\u00ec re Ferdinando il Cattolico (1507), per ringraziare dei servizi prestati nella guerra contro la Francia, concesse il \"dominio utile\" di Atessa a Fabrizio Colonna, appartenente ad una potente famiglia patrizia romana. Vedendosi perdere di nuovo la libert\u00e0, il popolo atessano accolse i rappresentanti del Colonna con una violenta ribellione, a cui non bastarono le minacce di rappresaglia per porvi fine ma fu necessaria un'offerta di quattromila ducati d'oro. Per tre secoli Atessa rimase sotto la famiglia Colonna, fino a quando Giuseppe Bonaparte e Gioacchino Murat fecero abolire la feudalit\u00e0 nel Mezzogiorno d'Italia.\nTra le varie sventure, oltre alle minacce di pagamento dei Colonna, si verificarono terremoti e carestie, nonch\u00e9 epidemie di peste (1525, 1530, 1570, 1657). Con l'imperversare del banditismo, Atessa era anche obbligata a fornire rifornimenti all'esercito regio che pattugliava il territorio. Nel 1596 il comune si indebit\u00f2 enormemente per far fronte all'ennesimo intervento dell'esercito contro i banditi, e gli amministratori, non avendo pi\u00f9 nulla da ipotecare, vendettero i loro beni privati. Nel 1663 il Comune si umili\u00f2 a chiedere prestiti anche a creditori stranieri, rischiando pi\u00f9 volte il tracollo finanziario. In quest'epoca, nonostante i problemi finanziari, le famiglie pi\u00f9 abbienti approfittarono del basso tasso d'interesse per speculare sulla costruzione, realizzando a basse prezzo dimore signorili, mentre nell'ambito religioso si svilupparono varie confraternite per dedicarsi al sostegno della popolazione meno abbiente. Nel 1636 si verific\u00f2 una forte pestilenza, che secondo la leggenda per intercessione di San Cristoforo non miet\u00e9 numerosi morti, ragion per cui su un monticello che sovrastava la piazza del mercato del bestiame, oggi Piazza Garibaldi, venne eretta una colonna votiva nel 1657.\nLa riconquista dei Borbone.\nNel XVIII secolo, dopo la caduta del nefasto impero spagnolo (1713), il Regno di Napoli riconquist\u00f2 la propria indipendenza con i Borbone con il re Carlo III, a cui successe una rinascita della vita cittadina atessana. Migliorarono anche le condizioni economiche del Comune e, di conseguenza, le condizioni di vita degli abitanti. Nel 1764 si verific\u00f2 una carestia, ma minacci\u00f2 l'equilibrio ristabilito. Con la nuova ripresa di circolazione di moneta, le amministrazioni misero in pratica vari interventi di riqualificazione urbana, come l'istituzione di scuole pubbliche, il semi-smantellamento delle mura, come il caso unico della demolizione e ricostruzione ex novo di Porta San Nicola, il miglioramento delle strade trafficabili, e interventi di bonifica nelle contrade della vallata.\nPer questo aument\u00f2 col tempo anche la popolazione: 2.764 unit\u00e0 nel 1723, passando a ben 5.500 unit\u00e0 nel 1797, e ci\u00f2 \u00e8 uno dei motivi per cui le vecchie mura furono smantellate, consentendo alla gente di costruirci sopra delle case. Una nuova grave carestia, in cui vennero a mancare completamente le derrate alimentari si verific\u00f2 nel 1776, e il Comune fu costretto a comprare i viveri da citt\u00e0 limitrofe, i prezzi aumentarono, e si rischio la speculazione finanziaria con la svalutazione dei prezzi del pane.\nNel corso del Settecento, lo storico Bartoletti riporta un curioso fatto di cronaca riguardante la Chiesa della citt\u00e0. Essendo state fondate dal Seicento numerose confraternite, non sempre correvano buoni rapporti tra i normali prelati e i monaci dei conventi dentro le mura della citt\u00e0, come quello pi\u00f9 prestigioso dei Domenicani. Capit\u00f2 che un monaco domenicano insult\u00f2 il prelato di Santa Giusta don Michele Carunchio, il quale ne approfitt\u00f2 per vendicarsi il giorno della festa del Santissimo Salvatore, in cui i Domenicani portavano in processione per la citt\u00e0 la statua del santo dalla loro chiesa. All'altezza della chiesa di Santa Giusta, fuori la Porticella di San Michele, don Michele sbarr\u00f2 la strada con delle panche, impedendo il continuare della processione fino al quartiere Santa Croce. Bartoletti riferisce che il monaco frate Raimondo si scagli\u00f2 contro don Michele, scatenando una rissa con altri monaci, coinvolgendo anche gli abitanti. In seguito a ci\u00f2 la diocesi divenne pi\u00f9 severa nei confronti dei Domenicani, appurato che non avevano tutti i permessi per celebrare tale ricorrenza.\nNel 1718 venne resa ufficiale la prima festa dei Santi Patroni di Atessa da parte delle amministrazioni comunali, che fissarono la data iniziale al 16 agosto, vedendo l'importanza anche economica, oltre che religiosa, istituendo 4 giorni di festa con relative fiere del bestiame dei contadini delle campagne circostanti.\nFatti civili nel Settecento.\nNel corso del 1772 ad Atessa divennero sempre pi\u00f9 potenti gli schieramenti politici per le amministrazioni della citt\u00e0, indipendentemente dalle classi nobili che avevano il controllo dei traffici commerciali, dei latifondi, e dei feudi. In quest'anno esplose una furiosa lite tra due partiti dei \"plebei\" e dei \"despoti\", del ceto medio-alto, per il controllo di Atessa. Sempre in quest'anno presso il convento del Carmine (oggi chiesa di San Rocco), giunse il frate Giuseppe D'Alesio, il quale riusc\u00ec a conciliare le due fazioni politiche. Con una cerimonia pubblica il frate fece sfilare i due capi delle fazioni opposte in camice bianco, scalzi, e con la corona di spine sulla testa, flagellandosi la schiena con delle fruste. La processione dei penitenti termin\u00f2 proprio sul sagrato della chiesa del Carmine, con una riconciliazione generale, e l'impegno di amministrare nel miglior modo possibile la citt\u00e0.\nNel 1768 mor\u00ec un giovanetto della famiglia Coccia, stanziata nell'attuale Palazzo Coccia Ferri, e venne sepolto nella chiesa di San Domenico. Circa cent'anni dopo durante i restauri della chiesa, riferisce Bartoletti, venne trovata la bara, e venne scoperta. Il corpo del ragazzo era perfettamente intatto, conservato fisicamente, insieme ai vestiti, stringente tra le mani un rosario. Il corpo per circa un mese venne esposto alla venerazione dei fedeli, e successivamente fu ritumulato con solenni onori e targhe commemorative nella cappella del Santissimo Rosario.\nLa Repubblica Partenopea e la rivoluzione francese.\nNel 1799 due importanti avvenimenti si susseguirono rapidamente nell'Italia meridionale: la proclamazione della Repubblica Partenopea, dopo l'occupazione da parte delle truppe francesi del Regno di Napoli e la restaurazione del governo monarchico borbonico. Come altri centri del Mezzogiorno, Atessa fu coinvolta nelle vicende di quell'anno, vivendo giornate drammatiche. Una sommossa generale del popolo precedette l'ingresso dei soldati francesi in Citt\u00e0. Gran parte dei rivoltosi era composta da contadini, che si abbandonarono a saccheggi ed eccidi, a danno dei \"signori\" del primo ceto, accusati di essere sostenitori delle nuove idee dei francesi, che ai loro occhi apparivano come sovvertitori dell'ordine costituito e nemici della religione.\nNon si tratt\u00f2 di un caso isolato, perch\u00e9 in quest'anno rivolte simili si ebbero a Vasto, con l'istituzione della \"Repubblica\" sulla scia delle \"repubbliche sorelle\", e anche a Lanciano. L'instabilit\u00e0 politica delle citt\u00e0, in mano alla plebe con esercito di mercenari e sbandati nonch\u00e9 fuorilegge evasi dal carcere, richiese pi\u00f9 volte l'intervento francese del generale Championnet, nonch\u00e9 del prefetto di Chieti. La rivolta popolare ad Atessa si accan\u00ec specialmente verso i nobili e verso i cittadini benestanti sospettati di simpatizzare con i francesi, venne assediato il Palazzo Cardona, Casa Massangioli, il casale degli Spaventa: vennero incendiati gli archivi notarili, saccheggiate le suppellettili e il bestiame delle masserie feudali delle campagne. La nobilt\u00e0 rispose con le armi, facendo appello al comandante Gennaro Codagnone, il quale riun\u00ec il consiglio in un casale a Montemarcone, preparando la ripresa della citt\u00e0. L'operazione riusc\u00ec, grazie all'appoggio francese, e in citt\u00e0 fu ristabilito l'ordine, dopo alcune esecuzioni capitali e imprigionamenti dei capi dei rivoltosi.A spegnere definitivamente i focolai di una nuova rivolta, fu l'operazione francese recata con l'appoggio degli atessani contro Guardiagrele il 25 febbraio 1799, che rifiutava in ogni maniera la resa all'esercito, che venne saccheggiata e bruciata.\nL'Ottocento.\nPeriodo pre-unitario.\nNel 1806 con le leggi napoleoniche i Borbone furono cacciati da Napoli, e nel 1815 il trono partenopeo pass\u00f2 da Giuseppe Bonaparte a Gioacchino Murat. Atessa in parte, con le leggi di abolizione del feudalesimo, si pot\u00e9 liberare dell'oppressione nobiliare dei Colonna, anche se agli ex feudatari fu riconosciuto un credito di 6.500 ducati. Con le varie riforme, Atessa divenne un circondario del Distretto di Vasto, nell'Abruzzo Citeriore, con capoluogo Chieti. L'amministrazione comunale venne composta da un decurionato composto dai cittadini pi\u00f9 facoltosi.- Le terre espropriate ai nobili entrarono nel demanio comunale e vennero ripartite in affitto ai contadini e massari pi\u00f9 ricchi, con conseguente sviluppo della prima borghesia rurale italiana e atessana. Nel 1814 venne istituita una scuola gestita dai monaci con sviluppo di studi a carattere umanista.Nel 1817 una nuova carestia indebol\u00ec economicamente la citt\u00e0, e molti contadini persero il controllo sulle terre rese infruttuose.\nNel 1811, dopo una plurisecolare disputa teologica, con il decreto \"Nullius\", la prepositura di San Leucio venne annessa alla Diocesi di Chieti. Le pretese della diocesi teatina verso i benefici delle prepositure \"nullius diocesis\" di Atessa (cio\u00e8 che non dovevano rispondere a nessuna diocesi della Santa Sede se non al Vaticano stesso), iniziarono gi\u00e0 nel XVI secolo. Nel 1568 il vescovo di Chieti Marcantonio Maffei fu costretto alla fuga verso Tornareccio perch\u00e9 minacciato di morte da una sollevazione popolare, e di l\u00ec a poco si dimetter\u00e0 dall'incarico. Nel 1811, grazie anche al decreto di Murat sui monasteri, Chieti ne approfitt\u00f2 per smantellare il prestigio ecclesiastico di Atessa, annettendo anche le prepositure della vicina Vasto, le cui massime prepositure di San Pietro e Santa Maria Maggiore erano state annullate da Giuseppe Bonaparte.\nDal 1830 al 1860 furono messi in atto altri piani di sviluppo urbanistico, con la creazione di una strada carrabile fino al convento di Vallaspra, la realizzazione del cimitero civile presso il vallone Santo Spirito, sotto il colle San Cristoforo, mentre la popolazione fino alla vigilia dell'Unit\u00e0 raggiunse oltre le 9.000 persone.Nel 1850 a Montemarcone si inaugur\u00f2 il cantiere della nuova chiesa di San Vincenzo Ferrer, poich\u00e9 gli abitanti da tempo si trovavano senza una chiesa, poich\u00e9 la storica parrocchia di San Silvestro era andata in rovina. La popolazione, dato che mancava il materiale per l'edificazione, si dispose in una fila lunga chilometri lungo il Sangro, prelevando i blocchi di pietra per farli arrivare sul colle pi\u00f9 alto della contrada, per porre le fondamenta della nuova chiesa. Il sentimento di devozione verso San Silvestro, la cui statua fu conservata dentro la nuova chiesa, si tramut\u00f2 anche in occasione economica per la citt\u00e0 con l'istituzione di grandi fiere del bestiame durante la festa patronale del villaggio.\nNel 1852 venne istituito ad Atessa il primo ospedale civile nell'ex convento del Carmine, cio\u00e8 la chiesa di San Rocco in piazza: i medici Ignazio De Marco e Daniele Rossi dettero la loro eredit\u00e0 all'amministrazione comunale affinch\u00e9 l'ex convento fosse adibito a casa di cura. Anche altri medici, chirurghi e farmacisti della citt\u00e0 prima del 1852 si impegnarono per la realizzazione dell'ospedale intitolato a \"San Francesco d'Assisi\", che rimase nella sede vecchia di Piazza Garibaldi fino agli anni '30, quando venne realizzata una seconda struttura presso Colle San Cristoforo, distrutta dalla guerra, fino all'inaugurazione attuale del nuovo polo ospedaliero \"San Camillo de Lellis\" presso il cimitero nuovo.\nL'Unit\u00e0 d'Italia e il brigantaggio.\nDopo l'annessione del Regno di Napoli all'Italia nel 1861, Atessa divenne un comune prevalentemente legato alla vicina Lanciano. Gi\u00e0 prima del 1861 anche ad Atessa si ebbero piccoli focolai di ribellione ai Borbone, con circoli di carbonari, che presero parte ai moti del 1821 e del 1848, partecipando attivamente e intellettualmente alle riunioni dei giornali che si tenevano a Vasto e Lanciano. Attivit\u00e0 principale fu l'agricoltura. Nel periodo fascista Atessa fu accorpata a Lanciano con un podest\u00e0.Dopo il processo di unificazione per\u00f2 Atessa fu funestata dal fenomeno del brigantaggio postunitario, i cui massimi esponenti furono Domenico Valerio, Policarpo Romagnoli, Giuseppe Delle Donne, Luzio Colonna. Il fenomeno ad Atessa inizi\u00f2 nel 1866 con sequestri di persona, minacce, ricatti, devastazione dei campi, furti di cibo e animali.\nFino al 1866 il brigantaggio di Atessa si espresse con rapine, sequestri di persona e omicidi efferati senza preciso motivo per estorcere denaro o per vendette causate dall'estrema povert\u00e0 della popolazione, o semplicemente per diletto. Il 20 marzo 1866 veniva catturato Giovanni Marcucci guardaboschi di Tornareccio da Vincenzo Rucci, il quale presso Bosco Due Acque lo sevizi\u00f2 e infine uccise con colpi di scure, mettendo le sue viscere in ornamento sulla fronte, per scherno.Nel 1867 i principali capibanda dei briganti di Atessa furono catturati dall'esercito piemontese, condannati al carcere o a morte.\nIl piano regolatore.\nGli interventi del dopo Unit\u00e0 ad Atessa si concentrarono sull'ammodernamento del corso, intitolato a Vittorio Emanuele II, del Largo Fontana (ex Largo San Lorenzo) attuale piazza Oberdan, della Piazza Garibaldi e del Colle San Cristoforo. Il 28 settembre 1873 presso l'attuale Piazza Guglielmo Oberdan (che cambi\u00f2 tale intitolazione nel periodo fascista) o Largo Fontana venne inaugurato l'acquedotto pubblico con vasca monumentale a pianta circolare, destinata a fornire l'acqua alla gente, alle contadine, e ai venditore del pesce nello slargo. Oltre alla grande utilit\u00e0, vista l'inadeguatezza delle vecchie fonti situate a ridosso delle mura, come Fontane Vecchie o Fonte Grande, la piazza divenne luogo di ritrovo pubblico e punto d'incontro per i traffici della merce proveniente dal mare, mentre il mercato del bestiame e le botteghe degli artigiani si tenevano in Piazza Garibaldi.Il piano regolatore previde la quasi totale demolizione delle mura, gi\u00e0 avviata nel Settecento, con la costruzione delle case-fortificate, l'ammodernamento delle strade di comunicazione. Si port\u00f2 a compimento, con l'acquedotto, anche un primo intervento delle fognature, per garantire l'igiene pubblica nei vicoli, una delle tante cause delle numerose epidemie di peste e di colera.\nDalle storie e dalle cronache si ha la descrizione dei vicoli della citt\u00e0 dove razzolavano polli e stazionavano capre e mucche legate agli anelli di ferro, mentre per la vicinanza al tratturo, spesso i pastori percorrevano le vie della citt\u00e0 con greggi di pecore, lasciando sporcizia, che prima del tardo Ottocento non rientrava nel programma di manutenzione regolare dell'igiene pubblica; cos\u00ec anche come il transito incontrollato dei maiali per le vie della citt\u00e0, descritto da Tommaso Bartoletti.\nGrazie all'afflusso sempre pi\u00f9 cospicuo di denaro in citt\u00e0, data la stabilit\u00e0 economica e politica del territorio, Atessa visse sino al 1915 un florido periodo, che interess\u00f2 anche l'organizzazione dei festeggiamenti, come quello dei Santi Patroni del 1899, ricordato come uno dei pi\u00f9 sontuosi della citt\u00e0, e specialmente l'avvio di attivit\u00e0 intellettuali, come il fiorire di circoli letterari con artisti come Domenico Ciampoli, scrittore verista-naturalista sulla scia di D'Annunzio e Mezzanotte, il compositore di musica da banda Antonio Di Jorio, e la costruzione del teatro comunale presso l'ex convento dei Domenicani.Tale teatro fu realizzato nella seconda met\u00e0 dell'800, anche se per\u00f2 concluso solamente nel 1911, con ulteriori interventi di abbellimento, e classificato dal Ministero delle Finanze nel 1923 come uno dei principali teatri della provincia di Chieti.\nIl Novecento.\nNel 1909 fu avviato ad Atessa il progetto d'illuminazione pubblica dalla ditta di Tito Codagnone. Il progetto and\u00f2 spedito senza intoppi, come era avvenuto per il teatro pubblico, e venne molto apprezzato dai cittadini. In questo periodo crebbe ancora di pi\u00f9 la celebrazione rituale dell'Ascensione della Vergine sul colle di San Cristoforo, dove si trovava la chiesa votiva. Nel 1905 il convento di San Giacinto o delle Clarisse, oggi \"Istituto Elementare De Marco - De Francesco\", fu chiuso e adibito a scuola pubblica, tra le pi\u00f9 importanti del circondario. In questi anni venne anche progettata la Ferrovia Sangritana che da San Vito Chietino sull'Adriatico avrebbe collegato i comuni lungo il fiume fino a Castel di Sangro. Il 7 dicembre 1913 venne inaugurata la tratta Archi-Atessa, con stazione in contrada San Luca, a una certa distanza dal centro vero e proprio di Atessa. Nel 1929 ulteriori lavori prolungarono la tratta ferroviaria fino a Piazza Oberdan, andati a rilento a causa della franosit\u00e0 del terreno scosceso.\nNel 1915, con l'entrata dell'Italia nella prima guerra mondiale, anche i giovani di Atessa furono chiamati alle armi, e i nomi dei caduti furono incisi in una lapide commemorativa negli anni '20, quando fu voluto il Monumento ai Caduti sulla facciata della chiesa di San Giovanni.\nIl fascismo.\nCon il fascismo ad Atessa si ebbero alcuni interventi di ammodernamento della citt\u00e0, di incoraggiamento del commercio locale. \nSeconda guerra mondiale.\nAtessa entr\u00f2 nella seconda guerra mondiale con la precipitazione di un aereo (25 agosto 1943), pilotato dal tenente Renato Manzini, urt\u00f2 un edificio presso Piazzetta San Nicola e si schiant\u00f2 nel rione Sant'Antonio, morendo insieme ad altri passeggeri. I funerali si tennero nella chiesa di San Rocco. Il 3 settembre inizi\u00f2 la guerra vera e propria con un combattimento aereo tra bombardieri statunitensi e velivoli italo-tedeschi con relativo abbattimento di diversi apparecchi, uno tra questi precipit\u00f2 in contrada Sciola. Il 29 aprile 1944 fu fucilato l'antifascista Pietro Benedetti, sugli spalti del Forte Bravetta a Roma da un plotone della Polizia Italiana Africana, condannato per cospirazionismo dai nazifascisti.\nPer il resto della guerra Atessa non fu direttamente coinvolta nelle operazioni belliche, nonostante i tedeschi facessero rifornimento coatto di viveri nei casali di campagna, come a Montemarcone e a Paglieta, venendo inseguiti dall'8va Armata Britannica di Bernard Law Montgomery lungo il fronte della linea Gustav. La tenacia del podest\u00e0 Luigi Marcucci, voluto dal prefetto di Chieti, dichiara \"citt\u00e0 aperta\", riusc\u00ec a evitare l'occupazione militare della citt\u00e0, lasciando che le battaglie e i bombardamenti si consumassero sulle campagne a ridosso del Sangro. Cos\u00ec Montgomery, ricacciati i tedeschi da Lanciano insieme all'aiuto americano, insegu\u00ec i nazisti percorrendo il fiume con un nuovo ponte, e mosse verso Casoli. Tuttavia i tedeschi nelle zone di Montemarcone, Piazzano, Saletti, costrinsero la popolazione a creare dei fortini per arrestare l'avanzata alleata, in alcuni casi us\u00f2 la violenza, e dei casali furono incendiati. Nel 1943 inoltre avevano fatto in modo di interrompere ogni collegamento ferroviario con Atessa, facendo saltare il ponte. In quest'occasione un solo bombardamento notturno del 25 settembre rec\u00f2 alcuni danni alla citt\u00e0, tra i pi\u00f9 evidenti lo sfondamento del tetto della chiesa dell'Addolorata, restaurato nel 1952.\nIl 12 ottobre 1944 ad Atessa fu istituita la scuola media statale. Dopo un periodo di un anno di commissariamento comunale sotto il controllo della Prefettura di Chieti, nel 1946 si ebbero le libere elezioni comunali del dopoguerra. Bench\u00e9 Atessa non sia stata danneggiata dai bombardamenti, soffr\u00ec ugualmente le privazioni della guerra, con numerosi sfollati da accogliere.\nStoria contemporanea: anni '60 e periodo attuale.\nNel 1948 Atessa inizi\u00f2 a riprendersi dalla guerra, con l'inaugurazione del primo cinema Teatro Italia. Nel 1957 fu ripristinata la linea ferroviaria, e nel 1950 la prima costruzione di case popolari in viale Rimembranze.\nNegli anni '60 Atessa inizi\u00f2 a crescere di importanza economica con la costruzione di varie fabbriche presso la contrada di Montemarcone e Sant'Onofrio (di Lanciano): tra le pi\u00f9 importanti industrie del comprensorio \"Val di Sangro\" vi sono la Honda e la Sevel. Tale industrializzazione serv\u00ec per impedire lo spopolamento dei comuni rurali dopo la miseria della guerra.\nAd Atessa nel 1969 fu aperta anche una sede distaccata del Liceo classico \"Vittorio Emanuele II\" di Lanciano, chiusa poi nel 2012. Attualmente Atessa ha visto raddoppiare la popolazione da oltre 5.000. individui a circa 10.000. Oltre a essere sede del comprensorio industriale, \u00e8 stazione agricola dei comuni della val di Sangro e del Sinello. Oltre all'economia di agricoltura e industria, si \u00e8 sviluppata anche la vocazione turistica, dato che la citt\u00e0 insieme ad altri comuni della piana \u00e8 stata inserita nel comprensorio culturale \"Terre del Sangro - Aventino\"; e anche per la vicinanza al mare (Torino di Sangro e Fossacesia), lungo la costa dei trabocchi, e alla montagna (Tornareccio e il sito montano di Monte Pallano)."}
{"id": "2094997", "revid": "316629", "url": "https://it.wikipedia.org/wiki?curid=2094997", "title": "Giovanni Davide", "text": ""}
{"id": "2095000", "revid": "184574", "url": "https://it.wikipedia.org/wiki?curid=2095000", "title": "Enrico Camanni", "text": " Nato a Torino, ha conseguito il diploma di maturit\u00e0 scientifica al liceo Gobetti, ha frequentato il corso di indirizzo storico alla facolt\u00e0 di Scienze politiche.\nBiografia.\nAlpinista molto attivo sulle Alpi, dove ha aperto una decina di vie nuove e ripetuto circa ottocento itinerari di roccia e ghiaccio, \u00e8 stato membro del Gruppo Alta Montagna, istruttore della Scuola nazionale di Alpinismo Giusto Gervasutti e direttore della Scuola nazionale di Scialpinismo della Sucai Torino.\nAttraverso la passione per l'alpinismo, \u00e8 approdato al giornalismo di montagna, alternando lo studio con il lavoro di redazione.\nAttivit\u00e0 giornalistiche e collaborative.\n\u00c8 stato redattore capo della \"Rivista della Montagna\" dal 1977 al 1984.\nNel 1985 ha fondato il mensile \"ALP\" , che ha diretto per tredici anni.\nDal 1999 al 2008 ha diretto la rivista internazionale di cultura alpina \"L'Alpe\" (edizione italiana), nata da un accordo di cooperazione con il Mus\u00e9e Dauphinois di Grenoble.\nDal 1999 collabora con il quotidiano \"La Stampa\", nelle pagine culturali e in cronaca.\nDal 2008 al 2011 ha diretto il mensile Piemonte Parchi della Regione Piemonte.\nHa scritto circa mille articoli, commenti, saggi, introduzioni sulla storia dell'alpinismo, l'ambiente e le tematiche alpine, collaborando con numerosi giornali quotidiani e periodici tra cui \"Airone\", \"Il Sole 24 ORE\", \"La Stampa\", \"L'Unit\u00e0\", \"Meridiani\", \"Specchio\", \"L'Indice dei libri del mese\".\nIn trent'anni di attivit\u00e0 pubblicistica e di ricerca, ha gradualmente allargato i suoi studi dall'alpinismo alla storia delle Alpi e alle problematiche dell'ambiente alpino, in particolare dal punto di vista umano, unendo pi\u00f9 discipline e una vasta gamma di competenze.\nSi \u00e8 contemporaneamente dedicato alla narrativa, pubblicando sei romanzi ambientati in diversi periodi storici.\nHa diretto e curato l'edizione italiana del Grande Dizionario Enciclopedico delle Alpi (2007).\nHa affrontato il problema della museografia alpina contemporanea, curando la progettazione scientifica del Museo nazionale della montagna di Torino, del Museo delle Alpi nell'Opera Carlo Alberto e de Le Alpi dei Ragazzi nell'Opera Vittorio al Forte di Bard.\nHa collaborato alla progettazione e alla realizzazione dell'esposizione permanente \"Montagna in movimento\" al Forte di Vinadio (Valle Stura) .\n\u00c8 stato progettista e direttore culturale di \"Alpi 365 Expo\", il rinnovato salone della montagna di Torino (2007).\nDal 2009 \u00e8 vicepresidente dell'Associazione Dislivelli, ricerca e comunicazione sulla montagna. \nNel giugno 2012 ha fondato con un gruppo di torinesi e l\u2019appoggio esterno di Carlo Petrini la rivista \"Turin, storia e storie della citt\u00e0\". \nNel 2014 ha avviato con l\u2019Associazione Dislivelli la start-up del progetto Sweet Mountains, la grande rete del turismo sostenibile sulle Alpi. \nNel 2015 il progetto \u00e8 diventato una realt\u00e0 con un sito (sweetmountains.it) in 4 lingue e l\u2019offerta dei luoghi Sweet sul mercato internazionale. \nDal 2016 \u00e8 attiva la sua collaborazione con il mensile Orobie."}
{"id": "2095003", "revid": "106739406", "url": "https://it.wikipedia.org/wiki?curid=2095003", "title": "Gadsdorf", "text": "Gadsdorf \u00e8 una frazione del comune tedesco di Am Mellensee, nel Land del Brandeburgo.\nStoria.\nIl 24 marzo 2003 il comune di Gadsdorf venne aggregato al comune di Am Mellensee."}
{"id": "2095004", "revid": "287204", "url": "https://it.wikipedia.org/wiki?curid=2095004", "title": "Bhalswa Jahangir Pur", "text": "Bhalswa Jahangir Pur \u00e8 una suddivisione dell'India, classificata come \"census town\", di 151.427 abitanti, situata nel distretto di Delhi Nord Ovest, nello territorio federato di Delhi. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 28\u00b0 44' 08 N e 77\u00b0 09' 50 E.\nSociet\u00e0.\nEvoluzione demografica.\nAl censimento del 2001 la popolazione di Bhalswa Jahangir Pur assommava a 151.427 persone, delle quali 83.289 maschi e 68.138 femmine. I bambini di et\u00e0 inferiore o uguale ai sei anni assommavano a 26.079, dei quali 13.566 maschi e 12.513 femmine. Infine, coloro che erano in grado di saper almeno leggere e scrivere erano 90.023, dei quali 55.647 maschi e 34.376 femmine."}
{"id": "2095005", "revid": "106739450", "url": "https://it.wikipedia.org/wiki?curid=2095005", "title": "Klausdorf", "text": "Klausdorf \u00e8 un comune del Meclemburgo-Pomerania Anteriore, in Germania.\nAppartiene al circondario (\"Kreis\") di Pomerania Anteriore-R\u00fcgen ed \u00e8 parte della comunit\u00e0 amministrativa (\"Amt\") di Altenpleen."}
{"id": "2095007", "revid": "1543377", "url": "https://it.wikipedia.org/wiki?curid=2095007", "title": "Kummersdorf-Alexanderdorf", "text": "Kummersdorf-Alexanderdorf \u00e8 una frazione del comune tedesco di Am Mellensee, nel Land del Brandeburgo.\nGeografia antropica.\nAlla frazione di Kummersdorf-Alexanderdorf appartengono le localit\u00e0 di Kummersdorf e di Alexanderdorf."}
{"id": "2095009", "revid": "1543377", "url": "https://it.wikipedia.org/wiki?curid=2095009", "title": "Kummersdorf-Gut", "text": "Kummersdorf-Gut (lett. \"area di Kummersdorf\") \u00e8 una frazione del comune tedesco di Am Mellensee, nel Land del Brandeburgo.\nL'area fu usata fino al 1945 per le sperimentazioni dell'esercito tedesco."}
{"id": "2095010", "revid": "1543377", "url": "https://it.wikipedia.org/wiki?curid=2095010", "title": "Mellensee", "text": "Mellensee \u00e8 una frazione del comune tedesco di Am Mellensee, nel Land del Brandeburgo."}
{"id": "2095011", "revid": "1543377", "url": "https://it.wikipedia.org/wiki?curid=2095011", "title": "Rehagen", "text": "Rehagen \u00e8 una frazione del comune tedesco di Am Mellensee, nel Land del Brandeburgo."}
{"id": "2095012", "revid": "106739407", "url": "https://it.wikipedia.org/wiki?curid=2095012", "title": "Saalow", "text": "Saalow \u00e8 una frazione del comune tedesco di Am Mellensee, nel Land del Brandeburgo.\nStoria.\nIl 24 marzo 2003 il comune di Saalow venne aggregato al comune di Am Mellensee."}
{"id": "2095013", "revid": "88740", "url": "https://it.wikipedia.org/wiki?curid=2095013", "title": "Sperenberg", "text": "Sperenberg \u00e8 una frazione del comune tedesco di Am Mellensee, nel Land del Brandeburgo.\nGeografia antropica.\nAlla frazione di Sperenberg appartiene anche la localit\u00e0 di Fernneuendorf.\nAmministrazione.\nGemellaggi.\nSperenberg \u00e8 gemellata con:"}
{"id": "2095014", "revid": "63727", "url": "https://it.wikipedia.org/wiki?curid=2095014", "title": "Mercedes-Benz M11", "text": "Il Mercedes-Benz M11 (o Daimler-Benz M11) \u00e8 un motore a scoppio prodotto dal 1929 al 1935 dalla Casa automobilistica tedesca Daimler-Benz per il suo marchio automobilistico Mercedes-Benz.\nCaratteristiche.\n\u00c8 un motore di concezione tradizionale, nato dalla rialesatura del motore M02 e caratterizzato come segue:\nQuesto motore \u00e8 stato sostituito da due motorizzazioni, una pi\u00f9 grande ed una pi\u00f9 piccola. La pi\u00f9 grande arriv\u00f2 gi\u00e0 nel 1933 e fu il motore M18 da 2.9 litri, mentre la pi\u00f9 piccola esord\u00ec nel 1936 e fu il motore M143 da 2.3 litri."}
{"id": "2095017", "revid": "287204", "url": "https://it.wikipedia.org/wiki?curid=2095017", "title": "Begum Pur", "text": "Begum Pur \u00e8 una suddivisione dell'India, classificata come \"census town\", di 22.828 abitanti, situata nel distretto di Delhi Nord Ovest, nello territorio federato di Delhi. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 28\u00b0 43' 38 N e 77\u00b0 03' 34 E.\nSociet\u00e0.\nEvoluzione demografica.\nAl censimento del 2001 la popolazione di Begum Pur assommava a 22.828 persone, delle quali 12.645 maschi e 10.183 femmine. I bambini di et\u00e0 inferiore o uguale ai sei anni assommavano a 4.307, dei quali 2.341 maschi e 1.966 femmine. Infine, coloro che erano in grado di saper almeno leggere e scrivere erano 14.577, dei quali 9.208 maschi e 5.369 femmine."}
{"id": "2095019", "revid": "125889661", "url": "https://it.wikipedia.org/wiki?curid=2095019", "title": "Silvio Amato", "text": "La produzione di Amato annovera inoltre una serie di composizioni che rientrano nel genere della musica contemporanea: opere teatrali, lavori sinfonici, musica da camera.\nBiografia.\nFiglio di Carmelo Amato e nipote di Alberto Amato, dopo diversi anni di formazione classica in pianoforte, a met\u00e0 degli anni '80 si trasferisce a Milano, dove svolge la sua attivit\u00e0 di compositore e arrangiatore. In questo periodo Amato inizia a collaborare con una variet\u00e0 di artisti di musica leggera; la sua produzione musicale spazia in diversi ambiti, ma una particolare importanza riveste il settore televisivo-cinematografico. Nella sua produzione risulta particolarmente copiosa la sezione delle musiche per la tv dei ragazzi delle reti Mediaset, bisogna inoltre considerare l'esperienza musicale negli altri generi televisivi: dalle sigle per gli show in prime time a quelle dei telegiornali, dai telefilm alle soap opera, dalle sit-com ai film per la tv. Numerose sono le colonne sonore composte per il cinema, fra cui quelle per i film \"I mitici\" di Carlo Vanzina, \"Svitati\" con Mel Brooks, \"Ti voglio bene Eugenio\" con Giuliana De Sio e Giancarlo Giannini o, ancora, la colonna sonora del film di Jerry Cal\u00e0 \"Torno a vivere da solo\", realizzata nel 2008. Altrettante sono le collaborazioni con artisti di primo piano della scena della canzone italiana, che hanno dato vita a svariate partecipazioni al Festival di Sanremo, come la canzone \"Ti penso\" composta per Massimo Ranieri in occasione della sua 42\u00aa edizione.\nDal 2005 collabora con la Wild Rose di Londra, che gli commissiona le musiche per gli spettacoli di danza sul ghiaccio. Le musiche degli show \"Snow White on Ice\" (2005), \"Peter Pan on Ice\" (2006) e \"Beauty and the Beast on Ice\" (2007) ottengono uno strepitoso successo di critica e pubblico. In questi ultimi anni l'attivit\u00e0 compositiva di Amato ha imboccato diversi percorsi: da un lato la composizione per il cinema, dall'altro la scrittura per orchestra e formazioni strumentali. Di quest'ultima produzione fanno parte la \"Cantata religiosa\" per voci, coro ed orchestra sinfonica, il \"Ricercare in re minore\" per sax, soprano ed organo, composto per il duo Tagliaferri-Sciddurlo e \"Il principe felice\", favola musicale per complesso strumentale e voce recitante. Questo lavoro, nel marzo 2006, viene pubblicato da Feltrinelli-Curci nell'ambito del progetto \u201carte solidale\u201d in collaborazione con le ACLI. L'opera \u00e8 interpretata dall'Ensemble Strumentale Scaligero (diretto da Flavio Emilio Scogna e da Gabriele Lavia, voce recitante), che nell'estate del 2007 ha eseguito \"Il principe felice\" in Giappone. Nel 2009 l'opera verr\u00e0 rappresentata in diversi teatri italiani. Sempre nel 2007 attraverso la collaborazione con l\"Ambrogino d'Oro\", manifestazione per bambini creata nel 1964, partecipa con la canzone \"Dino e Tino\" che si classifica al primo posto.\nNel 2022 per il film \"Tre sorelle\" con la regia di Enrico Vanzina firma, insieme a Enrico Vanzina e Umberto Smaila, la colonna sonora \"Io con me\" interpretata da Annalisa Minetti.\nComposizioni.\nTelevisione.\nDal 1994 al 2001 Silvio Amato ha composto la musica di sigle relative ai cartoni animati in onda sulle reti del Gruppo Mediaset all'interno di programmi contenitore quali \"Bim Bum Bam\", \"Ciao Ciao\", \"Game Boat\" (di cui Amato ha composto la sigla) e, dal 2001, \"Teen Toon Town\". La produzione e la direzione artistica di tutte queste canzoni, pubblicate sotto etichetta RTI Music S.r.l./RTI S.p.A. all'interno delle collane di dischi per bambini \"Fivelandia\" e \"Cristina D'Avena con i tuoi amici in TV\", fu curata da Alessandra Valeri Manera, autrice di tutti i testi delle sigle realizzate in collaborazione con egli. La maggior parte dei brani \u00e8 cantata da Cristina D'Avena, il coro dei bambini \u00e8 quello dei Piccoli Cantori di Milano diretti da Laura Marcora. Dal 1996 Amato ha collaborato anche con la trasmissione-contenitore per ragazzi \"Zap Zap\", andato in onda su Telemontecarlo fino al 2000, componendo sia la sigla ufficiale che quelle di quasi tutti i cartoni proposti al suo interno su conto delle etichette Cecchi Gori Music ed EMI Music Publishing Italia."}
{"id": "2095020", "revid": "106739655", "url": "https://it.wikipedia.org/wiki?curid=2095020", "title": "Alexanderdorf", "text": ""}
{"id": "2095023", "revid": "75421", "url": "https://it.wikipedia.org/wiki?curid=2095023", "title": "Charlie Mops", "text": ""}
{"id": "2095026", "revid": "1355461", "url": "https://it.wikipedia.org/wiki?curid=2095026", "title": "La regola dell'amico", "text": "La regola dell'amico \u00e8 un singolo degli 883, pubblicato nel 1997 come secondo estratto dall'album \"La dura legge del gol!\".\nIl brano \u00e8 stato usato quell'anno come sigla di \"Un disco per l'estate\", e gli 883 hanno preso parte con questa canzone al Festivalbar.\nSempre nel 1997, il brano \u00e8 stato premiato con il Telegatto di \"Vota la voce\" come \"Canzone dell'estate\".\nLa canzone \u00e8 stata inserita anche negli album \"Gli anni\", \"Mille grazie\", \"TuttoMax\", \"Max Live 2008\" e \"Le canzoni alla radio.\""}
{"id": "2095027", "revid": "466539", "url": "https://it.wikipedia.org/wiki?curid=2095027", "title": "Italia agli XI Giochi olimpici invernali", "text": "L'Italia partecip\u00f2 ai XI Giochi olimpici invernali, svoltisi a Sapporo, Giappone, dal 3 al 13 febbraio 1972, con una delegazione di 44 atleti, 3 dei quali donne. L'Italia chiuse questa edizione al decimo posto con due medaglie d'oro, una d'argento e due di bronzo."}
{"id": "2095030", "revid": "287204", "url": "https://it.wikipedia.org/wiki?curid=2095030", "title": "Bankner", "text": "Bankner \u00e8 una suddivisione dell'India, classificata come \"census town\", di 21.085 abitanti, situata nel distretto di Delhi Nord Ovest, nello territorio federato di Delhi. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 28\u00b0 50' 54 N e 77\u00b0 04' 17 E.\nSociet\u00e0.\nEvoluzione demografica.\nAl censimento del 2001 la popolazione di Bankner assommava a 21.085 persone, delle quali 11.588 maschi e 9.497 femmine. I bambini di et\u00e0 inferiore o uguale ai sei anni assommavano a 3.300, dei quali 1.853 maschi e 1.447 femmine. Infine, coloro che erano in grado di saper almeno leggere e scrivere erano 13.463, dei quali 8.248 maschi e 5.215 femmine."}
{"id": "2095034", "revid": "473181", "url": "https://it.wikipedia.org/wiki?curid=2095034", "title": "Nicolaus von Amsdorf", "text": "Biografia.\nStudi\u00f2 teologia dapprima all'universit\u00e0 di Lipsia e poi a quella di Wittenberg; fu anzi uno dei primi ad essersi immatricolato all'universit\u00e0 di Wittenberg, fondata poco tempo prima (1502), e a Wittenberg consegu\u00ec il dottorato nel 1511. Come Andrea Carlostadio fu dapprima seguace della vecchia teologia scolastica, che tuttavia abbandon\u00f2 in favore della dottrina della Predestinazione dopo l'incontro con Lutero (1517).\nRimase per tutta la vita uno dei pi\u00f9 fervidi seguaci di Lutero: fu con lui nella disputa accademica avvenuta a Lipsia nel febbraio 1519, a Worms (1521) e nell'isolamento segreto volontario a Wartburg. Sostenne i primi sforzi della Riforma a Magdeburgo (1524), a Goslar (1531) e ad Einbeck (1534) e prese una parte attiva nella redazione degli \"Articoli di Smalcalda\" (1537), dove difese l'uso dei sacramenti. Nel 1539 intervenne con forza contro la bigamia del langravio Filippo il magnanimo.\nIl 20 gennaio 1542 Amsdorf venne nominato dal principe elettore di Sassonia Giovanni Federico e da Lutero, contro il volere del capitolo, vescovo conte palatino di Naumburg-Zeitz, successore del vescovo Philipp von der Pfalz appena deceduto. Dopo la morte di Lutero (1546) e la battaglia di M\u00fchlberg, nella quale le truppe di Carlo V sbaragliarono le truppe protestanti della lega di Smalcalda (24 aprile 1547), Amsdorf dovette restituire la diocesi al vescovo cattolico Julius von Pflug ottenendo in cambio una pensione dal giovane duca di Weimar.\nSuccessivamente fu tra i fondatori dell'Universit\u00e0 di Jena (1548). Fu contrario agli \"Interim di Augusta\" (1548) e a Melantone; fu curatore assieme a Johannes Aurifaber dell'edizione di Jena dei lavori di Lutero. I suoi interessi teologici riguardarono il libero arbitrio, il peccato originale e il valore cristiano delle opere buone, riguardo alle quali Amsdorf sostenne che fossero inutili."}
{"id": "2095036", "revid": "287204", "url": "https://it.wikipedia.org/wiki?curid=2095036", "title": "Babar Pur", "text": "Babar Pur \u00e8 una suddivisione dell'India, classificata come \"census town\", di 43.364 abitanti, situata nel distretto di Delhi Nord Est, nello territorio federato di Delhi. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 28\u00b0 41' 16 N e 77\u00b0 16' 50 E.\nSociet\u00e0.\nEvoluzione demografica.\nAl censimento del 2001 la popolazione di Babar Pur assommava a 43.364 persone, delle quali 23.540 maschi e 19.824 femmine. I bambini di et\u00e0 inferiore o uguale ai sei anni assommavano a 6.788, dei quali 3.691 maschi e 3.097 femmine. Infine, coloro che erano in grado di saper almeno leggere e scrivere erano 28.478, dei quali 16.660 maschi e 11.818 femmine."}
{"id": "2095038", "revid": "287204", "url": "https://it.wikipedia.org/wiki?curid=2095038", "title": "Asola (India)", "text": "Asola \u00e8 una suddivisione dell'India, classificata come \"census town\", di 5.002 abitanti, situata nel distretto di Delhi Sud, nello territorio federato di Delhi. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 28\u00b0 26' 48 N e 77\u00b0 13' 10 E.\nSociet\u00e0.\nEvoluzione demografica.\nAl censimento del 2001 la popolazione di Asola assommava a 5.002 persone, delle quali 2.800 maschi e 2.202 femmine. I bambini di et\u00e0 inferiore o uguale ai sei anni assommavano a 842, dei quali 443 maschi e 399 femmine. Infine, coloro che erano in grado di saper almeno leggere e scrivere erano 3.297, dei quali 2.027 maschi e 1.270 femmine."}
{"id": "2095039", "revid": "547992", "url": "https://it.wikipedia.org/wiki?curid=2095039", "title": "Posizioni sessuali", "text": "Per posizioni sessuali si intendono le posizioni che si possono adottare durante l'attivit\u00e0 sessuale e i diversi modi con cui \u00e8 possibile praticare un rapporto sessuale; gli atti sessuali sono generalmente descritti dalle posizioni che i partecipanti adottano al fine di eseguire tali atti. Anche se il rapporto sessuale generalmente consiste nella penetrazione del corpo di uno dei partner, le posizioni sessuali possono comprendere anche attivit\u00e0 sessuali non penetrative.\nI rapporti sessuali comunemente praticati si possono suddividere in tre categorie: penetrazione sessuale vaginale, sesso anale e sesso orale, mentre altri atti sessuali comprendono la masturbazione solitaria o reciproca. Le posizioni che i partecipanti possono adottare in ognuno di questi tipi di atto sono numerose.\nBreve introduzione storica.\nUno dei manuali sessuali pi\u00f9 famosi e maggiormente studiati, nel corso dei secoli, \u00e8 il testo indiano \"K\u0101ma S\u016btra\": datato al II-III secolo, elenca e descrive accuratamente tutte le posizioni che \u00e8 possibile assumere durante gli incontri intimi tra partner. Oltre a questo, ci sono stati anche altri testi che hanno cercato di spiegare quali siano le migliori tecniche e posizioni sessuali; ad esempio l\"Ananga Ranga\" o Kamaledhiplava (La barca nel mare dell'amore) del XV secolo, il \"Koka Sastra\" (o Ratirahasya-\"Segreti d'amore\") del XII secolo e il testo arabo quattrocentesco \"Il giardino profumato\".\nIl testo europeo pi\u00f9 antico riguardante questo tema \u00e8 il libro medioevale di origine catalana del XV secolo intitolato \"Speculum al foderi\" (Lo specchio del coito), riscoperto in epoca moderna solo nel 1970.\nPosizioni esclusivamente penetranti.\nQueste posizioni riguardano l'inserimento del pene o di un oggetto fallico artificiale nella vagina, nell'ano o nella bocca del partner.\nPosizione del missionario.\nLa posizione del missionario \u00e8 probabilmente la pi\u00f9 comune tra le posizioni sessuali. Bronis\u0142aw Malinowski nel suo studio sulle culture indigene del Pacifico sud-occidentale fa derivare il nome dallo stupore degli indigeni locali che, piuttosto fantasiosi in fatto di posizioni sessuali, si meravigliarono di come, al contrario, i missionari giunti da loro avevano rapporti sessuali solo in questa posizione.\nNella posizione del missionario la donna giace supina, con gli arti inferiori rilassati e aperti per facilitare la penetrazione. L'uomo si distende sul corpo della donna tenendo gli arti inferiori uniti, usando le ginocchia e i gomiti come punti d'appoggio. L'uomo prepara la penetrazione avvicinando il bacino col pene in erezione al Monte di Venere, fino a posare l'asta del pene fra le grandi labbra. Per iniziare la penetrazione gli \u00e8 sufficiente individuare con il glande l'orifizio vaginale e compiere piccoli movimenti verticali del bacino.\nGli uomini non circoncisi possono denudare manualmente il glande dal prepuzio prima di iniziare la penetrazione, anche se lo stesso effetto di solito si produce spontaneamente con l'inserimento del pene nella vagina.\nVantaggi.\n\u00c8 apprezzata soprattutto perch\u00e9 consente una penetrazione molto profonda.\nEsistono numerose varianti della posizione del missionario, nelle quali le modalit\u00e0 della penetrazione variano sensibilmente e che corrispondono alle diverse posizioni che la donna pu\u00f2 far assumere ai suoi arti inferiori. Ella li pu\u00f2 tenere distesi, piegati, sollevati, incrociati, posati coi talloni sulla schiena o sulle spalle dell'uomo, o incrociati dietro il suo collo. In quest'ultima variante, detta Ostrica viennese, il contatto dello scroto con le grandi labbra durante la penetrazione permette, con appropriati e cauti movimenti del bacino da parte di entrambi, il delicato sfregamento dei testicoli sulle grandi labbra, fonte di ulteriore stimolazione.\nLa donna pu\u00f2 anche variare l'apertura degli arti inferiori. La maggior parte di queste varianti possono essere praticate nella penetrazione anale.\nInconvenienti.\nUn eccessivo peso corporeo dell\u2019uomo potrebbe pregiudicare un confortevole raggiungimento dell'orgasmo per la partner.\nPosizione a gambe intrecciate.\nLa posizione a gambe intrecciate \u00e8 una variante di quella del missionario. La donna si sdraia supina, con gli arti inferiori rilassati e aperti. L'uomo, con gli arti inferiori aperti, si distende sul corpo della donna, che sposta un arto inferiore fra quelli del partner. In questa posizione avviene la penetrazione, che \u00e8 meno profonda e richiede da parte dell'uomo un appropriato controllo dei movimenti del bacino. Se la penetrazione riesce difficoltosa, la posizione a gambe intrecciata si pu\u00f2 raggiungere dalla posizione del missionario, a penetrazione avvenuta.\nVantaggi.\nIl particolare angolo di penetrazione del pene nella vagina fa s\u00ec che essa stimoli prevalentemente il lato destro o sinistro della parete vaginale. La sensazione di piacere pu\u00f2 essere piuttosto pronunciata, sia nell'uomo che nella donna. La regione pelvica dell'uomo pu\u00f2 contribuire, esercitando una pressione sul clitoride. Questa posizione \u00e8 considerata fisicamente interessante e meno impegnativa di altre.\nInconvenienti.\nQuesta posizione, sarebbe secondo alcuni sconsigliata durante gli ultimi mesi della gravidanza, perch\u00e9 sarebbe scomoda per una donna in stato avanzato di gravidanza e perch\u00e9 potrebbe creare fastidi al feto.\nPosizione ventrale prona.\nLa donna si distende prona con gli arti inferiori distesi e aperti. L'uomo si corica anch'esso in posizione prona sulla schiena della donna, tenendo gli arti inferiori distesi e chiusi. L'uomo si appoggia sulle ginocchia e soprattutto sugli arti superiori per non gravare con tutto il suo peso sul corpo della donna. In questa posizione avviene la penetrazione, che \u00e8 molto profonda e ha un angolo simmetrico rispetto a quello della posizione del missionario.\nVantaggi.\nL'uomo, sostenendosi su un solo arto superiore, con le dita della mano libera pu\u00f2 stimolare il clitoride o il seno della donna.\nInconvenienti.\nLa posizione \u00e8 sconsigliata in gravidanza, perch\u00e9 il peso dell'uomo grava comunque sulla donna, in particolare sul bacino. La donna \u00e8 inoltre priva di libert\u00e0 di movimento e svolge un ruolo completamente passivo: non tutte le donne possono trovarlo gratificante e alcune donne possono avvertire una sensazione di costrizione fisica e/o psicologica.\nPer alcuni uomini la penetrazione pu\u00f2 essere scomoda e per alcune donne pu\u00f2 risultare dolorosa. Se le spinte pelviche dell'uomo sono forti e ampie, il pene pu\u00f2 scivolare fuori dalla vagina.\nPosizione con donna sopra (smorzacandela).\nIn questa posizione, chiamata anche \"dello smorzacandela\" o \"dell'amazzone\", l'uomo si sdraia supino con gli arti inferiori semi-aperti; la donna si posiziona a cavalcioni sui genitali dell'uomo, con gli arti inferiori aperti e le ginocchia piegate, rimanendo seduta col busto eretto, oppure sdraiata sull'uomo. In entrambe le varianti, la donna sceglie se dare la faccia o le spalle all'uomo: nella variante \"sdraiata\", nel primo caso essa giace prona sull'uomo, nel secondo caso giace supina. Se il pene \u00e8 in erezione, posizionandolo in verticale, la donna, adagiandosi su di esso, potr\u00e0 facilmente iniziare la penetrazione vaginale o anale (\u00e8 la medesima posizione che la donna assume per prepararsi a una doppia penetrazione).\nVantaggi.\nLa penetrazione \u00e8 profonda. La donna pu\u00f2 condurre il rapporto sessuale, dato che \u00e8 a cavalcioni sull'uomo, regolando il ritmo e la profondit\u00e0 della penetrazione. Una preferenza femminile per questa posizione pu\u00f2 dipendere appunto dalla sensazione di maggiore libert\u00e0 e di maggior controllo dell'atto sessuale. Il ritmo della penetrazione pu\u00f2 essere influenzato anche dall'uomo, facendo perno sui piedi. Inoltre, se la donna lo gradisce, risulta agevole per l'uomo stimolarle i seni, i capezzoli e i glutei.\nNella variante \"sdraiata\", la donna gode della stessa libert\u00e0 di influenzare ritmo e profondit\u00e0 della penetrazione, a meno che l'uomo non la tenga abbracciata o bloccata sul busto o sulla vita, limitandone l'autonomia di movimento e mantenendo un maggior controllo del rapporto. Se la donna giace prona, \u00e8 possibile per i \"partner\" scambiarsi dei baci passionali. Inoltre le natiche della donna sono ben esposte, risultando agevole per l'uomo stimolarle e, se la donna lo gradisce, separarle i glutei, sculacciarla o penetrarne l'ano delicatamente con uno o pi\u00f9 dita, incrementando la sensazione di piacere. A tale scopo l'uomo pu\u00f2 usare anche giocattoli sessuali, quali vibratori, dildo o butt plug. Se la donna s'inclina all'indietro, l'uomo pu\u00f2 stimolare con le mani il seno, l'addome e il clitoride della \"partner\".\nNella variante descritta come \"posizione coitale laterale\", raccomandata da William Masters e Virginia Johnson e preferita dopo averla provata dai tre quarti dei partecipanti eterosessuali allo studio condotto dai due ricercatori, prevede che l'uomo stia sdraiato sulla schiena mentre la donna rotola leggermente di lato di modo che il bacino rimanga sopra quello del partner mentre col resto del corpo gli si pone a fianco.\nLa posizione dello smorzacandela inoltre \u00e8 perfetta anche per la penetrazione anale, di conseguenza non si limita a partner eterosessuali.\nNella penetrazione vaginale, il glande dell'uomo pu\u00f2 comprimere il collo dell'utero, procurando dolore alla donna; nella penetrazione anale, l'improvvisa penetrazione del pene pu\u00f2 causare dolore e, potenzialmente, anche lesioni all'ano o all'intestino retto della donna. Se la donna ha una corporatura notevole, l'uomo potrebbe accusarne il peso sul proprio bacino.\nLa variante \"sdraiata\" \u00e8 esente da tali inconvenienti, perch\u00e9 il peso della donna grava prevalentemente sul torace dell'uomo e per il sesso anale \u00e8 quindi pi\u00f9 indicata.\nDa dietro.\nQuesta posizione imita la postura generalmente assunta dai mammiferi durante l'accoppiamento (in latino \"more ferarum\", ossia alla maniera delle bestie), in inglese \"doggy style\" (nello stile dei cani), volgarmente \"alla pecorina\" o \"della vacca\"). \u00c8 necessariamente l'uomo a guidare il rapporto: la posizione non consente infatti alla donna di svolgere un ruolo realmente attivo, ma solo di seguire parzialmente i movimenti determinati dall'uomo assecondandoli, a seconda del proprio affiatamento con il partner. La posizione si presta sia alla penetrazione vaginale sia a quella anale.\nLa donna si inginocchia e si pone a gattoni, con gli arti inferiori leggermente aperti, appoggiando il peso sulle braccia e sulle gambe, ed esponendo le natiche e la parte inferiore della vulva. Per aumentare la loro esposizione e facilitare la penetrazione profonda da parte dell'uomo, la donna dovrebbe inclinarsi in avanti, abbassando la testa e le spalle, fino a poggiare la faccia e parte del torso sulla superficie di appoggio. L'uomo si posiziona posteriormente alla donna, in piedi o in ginocchio, secondo l'altezza del piano di appoggio della donna.\nL'uomo, separando leggermente con le dita le grandi labbra, posiziona il glande all'ingresso della vagina e inizia la penetrazione, che pu\u00f2 guidare a suo piacimento stringendo saldamente con le mani la vita, i fianchi o le natiche della donna. La donna pu\u00f2 solamente assecondare la penetrazione con limitati movimenti del bacino a seconda della libert\u00e0 di movimento concessale dal partner, che comunque risulta di norma gratificante soprattutto per l'uomo. Se la donna lo chiede, l'uomo pu\u00f2 stimolarle il clitoride con le dita.\nIn caso di rapporto anale, l'uomo dovr\u00e0 porsi leggermente pi\u00f9 in alto per raggiungere l'orifizio anale: la penetrazione avverr\u00e0 con il pene leggermente inclinato verso il basso. Sia nella penetrazione vaginale sia in quella anale, l'uomo pu\u00f2 inclinarsi in avanti con il busto, appoggiando il petto sulla schiena della donna: in questa posizione potr\u00e0 abbracciarla, toccarle, palparle e massaggiarle il seno con le mani, oppure guidare i movimenti della partner afferrandole le spalle o i capelli.\nNella variante detta \"del cucchiaio\" si attua la posizione da dietro, ma stando sdraiati di fianco e guardando nella stessa direzione.\nNella variante detta \"posizione della segretaria\", la donna, restando in piedi con gli arti inferiori leggermente aperti, si inclina in avanti, poggiando le mani o il torso su un piano orizzontale (un tavolo o una scrivania, da cui il nome) e, se possibile, afferrandone il bordo con le dita. In questa posizione \u00e8 utile porre un cuscino tra le cosce della donna e il bordo della scrivania o del tavolo, al fine di limitare la possibilit\u00e0 di contusioni conseguenti alle le spinte ricevute da dietro.\nVantaggi.\nLa posizione pu\u00f2 stimolare l'immaginario erotico maschile associato alla potenza e al dominio sessuale, e quello femminile associato alla passivit\u00e0 e alla sottomissione. Trova ampia applicazione nelle pratiche BDSM e consente la pratica dello spanking.\nInconvenienti.\nLa posizione pu\u00f2 essere faticosa e dolorosa da mantenere a lungo per alcune donne.\n\u00c8 considerata fra le posizioni sessuali meno \"romantiche\", dato che impedisce ai partner una serie di dinamiche relazionali, come guardarsi e baciarsi durante l'accoppiamento. Per la donna, nel caso di insufficiente affiatamento con il partner, pu\u00f2 comportare imbarazzo e talvolta timore e senso di vulnerabilit\u00e0, dovuti all'esposizione completa dei genitali esterni, delle natiche e dello sfintere anale. Una percentuale significativa di donne considerano molto umiliante la penetrazione \"da tergo\" per la sua \"animalit\u00e0\" e per la sensazione di dover subire il rapporto in condizione di totale passivit\u00e0, unicamente per compiacere il partner.\nPosizione seduta o in ginocchio.\nIl partner penetrante sta seduto su una sedia, l'altro gli si siede in braccio, i piedi sul pavimento, o faccia a faccia o dandogli le spalle; quando invece sta seduto avvolgendo le gambe attorno al partner, questa variante \u00e8 detta \"martellante\" (secondo la traduzione di Burton de \"Il giardino profumato\")\nSe il partner penetrante si siede a gambe incrociate si chiama \"posizione del loto\".\nIl partner penetrante sta inginocchio mentre l'altro giace sulla schiena, con le caviglie appoggiate sulle sue spalle.\nIn piedi.\nNella posizione classica entrambi i partner stanno in piedi, uno di fronte all'altro, solitamente con uno dei due che appoggia la schiena al muro; una variante \u00e8 quella che vede il partner ricevente preso in braccio dall'altro, che lo sostiene con le mani poste sotto le sue natiche: il \"K\u0101ma S\u016btra\" chiama tal postura \"congresso sospeso\".\nPosizioni meno comuni.\nIl partner ricevente giace sulla schiena con le ginocchia e le gambe divaricate, l'altro si trova a lato perpendicolarmente ad esso, con i suoi fianchi sotto l'arco formato dalle gambe del partner ricevente: a volte detto T-square\nPosizioni non esclusivamente penetranti.\nSesso orale \u00e8 il termine dato alla stimolazione dei genitali con la bocca, che pu\u00f2 essere penetrante o meno e pu\u00f2 avvenire prima o dopo il rapporto vaginale/anale; ha un moltitudine di varianti e pu\u00f2 essere anche eseguito contemporaneamente da entrambi.\nPosizioni non penetranti.\nIl sesso non penetrativo \u00e8 l'attivit\u00e0 sessuale che esclude la penetrazione sessuale, spesso include lo strofinare i genitali sul corpo del partner e pu\u00f2 comprendere diverse posizioni. Come parte dei preliminari sessuali o per evitare la penetrazione, vi sono diverse variet\u00e0 di comportamenti non penetranti, che possono o meno portare all'orgasmo.\nFrottage o masturbazione reciproca, con la mano o con i piedi, tra i seni (vedi spagnola (sessualit\u00e0), il rapporto ascellare (col pene sotto l'ascella), il controllo dell'orgasmo e la meditazione orgasmica (o sesso lento) sono alcune di queste. Anche il sesso intercrurale e il tribadismo fanno parte delle posizioni non penetranti.\nSesso di gruppo.\nIl sesso di gruppo comprende l'attivit\u00e0 sessuale svolta da tre, quattro o pi\u00f9 persone assieme. Mentre il sesso di gruppo non implica che tutti i partecipanti debbano necessariamente entrare in contatto sessuale con tutti gli altri contemporaneamente, alcune posizioni sono possibili solo con tre o pi\u00f9 persone."}
{"id": "2095041", "revid": "149727", "url": "https://it.wikipedia.org/wiki?curid=2095041", "title": "Gro\u00df Kienitz", "text": ""}
{"id": "2095042", "revid": "1839090", "url": "https://it.wikipedia.org/wiki?curid=2095042", "title": "J\u00fchnsdorf", "text": "J\u00fchnsdorf \u00e8 una frazione del comune tedesco di Blankenfelde-Mahlow, nel Brandeburgo.\nConta (2006) 290 abitanti.\nStoria.\nJ\u00fchnsdorf fu nominata per la prima volta nel 1375.\nCostitu\u00ec un comune autonomo fino al 26 ottobre 2003."}
{"id": "2095043", "revid": "149727", "url": "https://it.wikipedia.org/wiki?curid=2095043", "title": "Mahlow", "text": ""}
{"id": "2095045", "revid": "767487", "url": "https://it.wikipedia.org/wiki?curid=2095045", "title": "Charles James Lyall", "text": "Sir Charles James Lyall, K.C.S.I. e membro della British Academy fu un funzionario civile britannico in India e un arabista. \nLyall studi\u00f2 al King's College London e nel Balliol College di Oxford. Entr\u00f2 nel Servizio Civile del Bengala nel 1867 e la sua carriera lo port\u00f2 a diventare un apprezzato amministratore e, in seguito, Segretario del Dipartimento del Governo Autonomo dell'India (Home Department of the Government of India) nel 1889, Commissario Capo dell'Assam nel 1894 e delle Province Centrali e del Berar tra il 1895 e il 1898. Presiedette inoltre la Commissione per la Carestia del 1898, che fu istituita dopo la carestia indiana del 1896\u201397, particolarmente devastante nelle Province Centrali. Nel 1898, fu trasferito all'India Office a Londra, come segretario del Dipartimento giudiziario pubblico, una carica che conserv\u00f2 fino al suo pensionamento nel 1910.\nLa citt\u00e0 di Faisalabad in Pakistan (poi parte della British India) fu inizialmente conosciuta come \"Lyallpur\" (come a dire Lyallopoli), a causa del lavoro ivi svolto da Lyall nella veste di Vice Governatore. L'ara comunale, Lyallpur Town, conserva ancora oggi il suo nome.\nLyall fu tuttavia meglio noto per la sua eccellente conoscenza della cultura araba e della poesia preislamica. Pubblic\u00f2 il doppio volume \"Translations of Ancient Arabian Poetry\" (1885, 1894) e la traduzione commentata e annotata del \"corpus\" poetico di \u02bfAb\u012bd b. al-Abra\u1e63: \"The Diwan of Abid ibn al-Abras\" (1913). A essi vanno aggiunti \"The Poems of Amr Son of Qamiah\" (1919) e \"The Mufaddaliyat\" (1921), come pure una serie di articoli sulla letteratura hindostana e la letteratura araba.\nRicevette varie onorificenze: la K.C.S.I. nel 1897, e fu eletto membro della British Academy. Ricevette anche lauree \"ad honorem\" dalle Universit\u00e0 di Oxford, dall'Universit\u00e0 di Edimburgo e dall'Universit\u00e0 di Strasburgo."}
{"id": "2095049", "revid": "287204", "url": "https://it.wikipedia.org/wiki?curid=2095049", "title": "Bhati", "text": " \nBhati \u00e8 una suddivisione dell'India, classificata come \"census town\", di 15.882 abitanti, situata nel distretto di Delhi Sud, nello territorio federato di Delhi. In base al numero di abitanti la citt\u00e0 rientra nella classe IV (da 10.000 a 19.999 persone).\nSociet\u00e0.\nEvoluzione demografica.\nAl censimento del 2001 la popolazione di Bhati assommava a 15.882 persone, delle quali 8.744 maschi e 7.138 femmine. I bambini di et\u00e0 inferiore o uguale ai sei anni assommavano a 2.852, dei quali 1.518 maschi e 1.334 femmine. Infine, coloro che erano in grado di saper almeno leggere e scrivere erano 7.447, dei quali 5.127 maschi e 2.320 femmine."}
{"id": "2095051", "revid": "149727", "url": "https://it.wikipedia.org/wiki?curid=2095051", "title": "Kleinbeeren", "text": ""}
{"id": "2095052", "revid": "1776051", "url": "https://it.wikipedia.org/wiki?curid=2095052", "title": "Insolvenza fraudolenta", "text": "L'insolvenza fraudolenta \u00e8 un reato contro il patrimonio contemplato dall'articolo 641 del Codice penale italiano. \n\u00c8 colpevole di tale reato chi contrae un debito nascondendo la propria insolvenza con il proposito di non adempiere all'obbligo di restituzione. Tale reato \u00e8 una forma attenuata della truffa (ex art. 640 c.p.), dalla quale differisce per la mancata presenza degli artifizi e raggiri.\nElementi costitutivi del reato.\nElementi costitutivi del reato sono:\nL'ultimo elemento \u00e8 oggetto di discussione giurisprudenziale in quanto un pensiero minoritario dice che non \u00e8 elemento costitutivo bens\u00ec una \u201ccausa obiettiva di punibilit\u00e0 (ex art.44 c.p.)\u201d, ovvero una causa esterna al reato (ES: mancanza del reo dal territorio dello Stato). Il pensiero maggioritario al contrario dice che \u00e8 un vero elemento costitutivo in quanto il reato non \u00e8 consumato se non con il mancato adempimento dell'obbligazione. (si pensi all'avventore del ristorante che insolvente ordina e consuma il pasto ben sapendo di essere insolvente e di non voler pagare ma che alla fine, per qualche motivo trova il modo per farlo e decide di saldare il conto).\nIl bene giuridico che il codice intende salvaguardare \u00e8 la buona fede contrattuale e questo \u00e8 desumibile dall'elemento soggettivo leso, ovvero il proposito di non adempiere. Questo \u00e8 un reato a dolo generico in quanto la consumazione del reato avviene con il realizzarsi di tutti gli elementi costitutivi del reato."}
{"id": "2095058", "revid": "729019", "url": "https://it.wikipedia.org/wiki?curid=2095058", "title": "Pasquale Cavaliere", "text": "Cavaliere \u00e8 stato consigliere regionale in Piemonte per i Verdi a partire dal 1995.\nBiografia.\nSecondo di 9 fratelli, emigra ancora piccolo a Ciri\u00e9, in provincia di Torino insieme alla famiglia. Dopo la scuola dell'obbligo, inizia a lavorare come apprendista in diverse fabbriche della zona e dopo essere stato assunto come operaio in una piccola industria metalmeccanica cittadina, diventa delegato sindacale e guida molte battaglie per migliorare le condizioni di lavoro all'interno dello stabilimento.\nA partire dal 1975 entra a far parte di Democrazia Proletaria ed \u00e8 animatore di diverse iniziative nella citt\u00e0, oltre che fondatore di alcune pubblicazioni di controinformazione come Cheffare, L'altra Ciri\u00e8 e della cooperativa In/contro.\nNel 1989 \u00e8 tra i membri fondatori del Verdi Arcobaleno. A partire dal 1995 \u00e8 consigliere della regione Piemonte e nel 1999 entra nella segreteria nazionale dei Verdi..\nNel 1997 Cavaliere sollecita il Consiglio Regionale ad affrontare il problema della fame nel mondo. Bench\u00e9 rappresentante dell'opposizione, a riconoscimento del suo impegno personale viene nominato coordinatore del Comitato regionale di Solidariet\u00e0 che definir\u00e0 come stanziare 1.800 milioni di lire a favore di Africa subsahariana, Maghreb e Corno d\u2019Africa. In autunno accusa di scorrettezze amministrative l'assessore al Turismo Antonello Angeleri, che poco dopo si trova costretto a rassegnare le dimissioni.\nNel suo tentativo di creare un dialogo con i centri sociali, riceve nel 1998 un pacco bomba, inviato anche a Giuliano Pisapia e ad altri esponenti della sinistra. \u00c8 anche l'ultimo a parlare con Edoardo Massari, un giovane anarchico morto suicida in carcere.\nMuore a C\u00f3rdoba, in Argentina, il 6 agosto 1999, un suicidio, anche se questa ipotesi \u00e8 stata messa in dubbio. Cavaliere, che si era interessato in passato del problema dei \"Desaparecidos\" del regime dei colonnelli, si era recato in Argentina per riaccompagnare il figlio dalla madre nel suo paese..\nIn sua memoria \u00e8 stata dedicata una piazzetta nella citt\u00e0 di Ciri\u00e8, adiacente all'antica torre di San Rocco e a lui \u00e8 stato intitolato l'Ecoistituto del Piemonte Pasquale Cavaliere. Su di lui \u00e8 stato scritto il libro di Davide Pelanda \"Il Cavaliere dell'Arcobaleno\" per l'editrice Ananke, pubblicato nel 2009."}
{"id": "2095060", "revid": "228587", "url": "https://it.wikipedia.org/wiki?curid=2095060", "title": "Heinersdorf", "text": ""}
{"id": "2095062", "revid": "287204", "url": "https://it.wikipedia.org/wiki?curid=2095062", "title": "Burari", "text": "Burari \u00e8 una suddivisione dell'India, classificata come \"census town\", di 69.182 abitanti, situata nel distretto di Delhi Nord, nello territorio federato di Delhi. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 28\u00b0 45' 20 N e 77\u00b0 11' 39 E.\nSociet\u00e0.\nEvoluzione demografica.\nAl censimento del 2001 la popolazione di Burari assommava a 69.182 persone, delle quali 37.824 maschi e 31.358 femmine. I bambini di et\u00e0 inferiore o uguale ai sei anni assommavano a 11.706, dei quali 6.266 maschi e 5.440 femmine. Infine, coloro che erano in grado di saper almeno leggere e scrivere erano 46.919, dei quali 28.250 maschi e 18.669 femmine."}
{"id": "2095065", "revid": "74801", "url": "https://it.wikipedia.org/wiki?curid=2095065", "title": "Niederer Fl\u00e4ming", "text": "Niederer Fl\u00e4ming (letteralmente: \"basso Fl\u00e4ming\") \u00e8 un comune di abitanti del Brandeburgo, in Germania.\nAppartiene al circondario del Teltow-Fl\u00e4ming ed \u00e8 parte della comunit\u00e0 amministrativa di Dahme/Mark.\nNon esiste alcun centro abitato denominato \"Niederer Fl\u00e4ming\": si tratta pertanto di un comune sparso.\nStoria.\nNel 2003 al comune di Niederer Fl\u00e4ming venne aggregato il comune di Herbersdorf.\nSuddivisione amministrativa.\nIl territorio comunale comprende 23 centri abitati (\"Ortsteil\"):"}
{"id": "2095067", "revid": "1573940", "url": "https://it.wikipedia.org/wiki?curid=2095067", "title": "Hydropotes inermis", "text": "Il capriolo d'acqua (Hydropotes inermis) \u00e8 un mammifero artiodattilo appartenente alla famiglia dei Cervidae. \u00c8 l'unica specie del genere Hydropotes e della sottofamiglia Hydropotinae.\nDescrizione.\nLunghezza 100 cm, altezza alla spalla 50\u00a0cm, coda 5\u00a0cm. La groppa \u00e8 situata pi\u00f9 in alto rispetto al garrese, a causa delle potenti zampe posteriori visibilmente pi\u00f9 lunghe di quelle anteriori. L'andatura in corsa \u00e8 a salti, simile a quella dei conigli. \u00c8 l'unico rappresentante della famiglia dei Cervidae ad essere dotato di ghiandole odorifere inguinali. La corta coda \u00e8 praticamente invisibile, tranne che nella stagione degli amori, in cui viene spesso mantenuta eretta dal maschio. Le orecchie sono molto corte e arrotondate. Entrambi i sessi sono privi di palchi, anche in et\u00e0 adulta.\nLa pelliccia \u00e8 di colore biondo-bruno, con sparute macchie pi\u00f9 scure, talvolta addirittura nere. Di un uniforme color avorio nella zona ventrale.\nDistribuzione e habitat.\nLo si ritrova in Cina e in Corea.\nSottospecie.\nNe sono note due sottospecie:"}
{"id": "2095069", "revid": "149727", "url": "https://it.wikipedia.org/wiki?curid=2095069", "title": "Borgisdorf", "text": ""}
{"id": "2095070", "revid": "1305772", "url": "https://it.wikipedia.org/wiki?curid=2095070", "title": "B\u00e4rwalde", "text": ""}
{"id": "2095073", "revid": "281901", "url": "https://it.wikipedia.org/wiki?curid=2095073", "title": "Ozotoceros bezoarticus", "text": "Il cervo delle pampas (Ozotoceros bezoarticus) \u00e8 un mammifero artiodattilo appartenente alla famiglia dei Cervidae.\nSi ritrova nella zona compresa dal Brasile e la Patagonia; lunghezza 110-120\u00a0cm, altezza alla spalla 70\u00a0cm, coda 10\u00a0cm, ha delle corna sottili. Caratteristico \u00e8 il forte odore di aglio che proviene dal maschio nel periodo di accoppiamento."}
{"id": "2095074", "revid": "149727", "url": "https://it.wikipedia.org/wiki?curid=2095074", "title": "Herbersdorf", "text": ""}
{"id": "2095075", "revid": "287204", "url": "https://it.wikipedia.org/wiki?curid=2095075", "title": "Chhawla", "text": "Chhawla \u00e8 una suddivisione dell'India, classificata come \"census town\", di 9.047 abitanti, situata nel distretto di Delhi Sud Ovest, nello territorio federato di Delhi. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 28\u00b0 33' 25 N e 77\u00b0 00' 26 E.\nSociet\u00e0.\nEvoluzione demografica.\nAl censimento del 2001 la popolazione di Chhawla assommava a 9.047 persone, delle quali 5.155 maschi e 3.892 femmine. I bambini di et\u00e0 inferiore o uguale ai sei anni assommavano a 1.158, dei quali 682 maschi e 476 femmine. Infine, coloro che erano in grado di saper almeno leggere e scrivere erano 6.921, dei quali 4.282 maschi e 2.639 femmine."}
{"id": "2095078", "revid": "149727", "url": "https://it.wikipedia.org/wiki?curid=2095078", "title": "Hohenahlsdorf", "text": ""}
{"id": "2095079", "revid": "149727", "url": "https://it.wikipedia.org/wiki?curid=2095079", "title": "Hoheng\u00f6rsdorf", "text": ""}
{"id": "2095080", "revid": "149727", "url": "https://it.wikipedia.org/wiki?curid=2095080", "title": "Hohenseefeld", "text": ""}
{"id": "2095081", "revid": "102604209", "url": "https://it.wikipedia.org/wiki?curid=2095081", "title": "H\u00f6fgen", "text": ""}
{"id": "2095082", "revid": "287204", "url": "https://it.wikipedia.org/wiki?curid=2095082", "title": "Chilla Saroda Bangar", "text": "Chilla Saroda Bangar \u00e8 una suddivisione dell'India, classificata come \"census town\", di 65.969 abitanti, situata nel distretto di Delhi Est, nello territorio federato di Delhi. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 28\u00b0 35' 45 N e 77\u00b0 18' 06 E.\nSociet\u00e0.\nEvoluzione demografica.\nAl censimento del 2001 la popolazione di Chilla Saroda Bangar assommava a 65.969 persone, delle quali 36.978 maschi e 28.991 femmine. I bambini di et\u00e0 inferiore o uguale ai sei anni assommavano a 10.326, dei quali 5.563 maschi e 4.763 femmine. Infine, coloro che erano in grado di saper almeno leggere e scrivere erano 45.994, dei quali 28.064 maschi e 17.930 femmine."}
{"id": "2095083", "revid": "149727", "url": "https://it.wikipedia.org/wiki?curid=2095083", "title": "Kossin", "text": ""}
{"id": "2095084", "revid": "149727", "url": "https://it.wikipedia.org/wiki?curid=2095084", "title": "K\u00f6rbitz", "text": ""}
{"id": "2095085", "revid": "103105174", "url": "https://it.wikipedia.org/wiki?curid=2095085", "title": "Meinsdorf", "text": ""}
{"id": "2095086", "revid": "149727", "url": "https://it.wikipedia.org/wiki?curid=2095086", "title": "Nonnendorf", "text": ""}
{"id": "2095088", "revid": "1565657", "url": "https://it.wikipedia.org/wiki?curid=2095088", "title": "Odocoileus virginianus", "text": "Il cervo dalla coda bianca o cervo della Virginia (Odocoileus virginianus) \u00e8 un mammifero artiodattilo appartenente alla famiglia dei Cervidi.\nTassonomia.\nSono note 30 sottospecie.\nDistribuzione e habitat.\nIl suo areale comprende tutto il Nordamerica, dall'America Centrale alla Guayana, Venezuela e Colombia.\nDescrizione.\n\u00c8 un cervo di media grandezza, alto 1\u00a0m e 20\u00a0cm e del peso di 130\u00a0kg circa. Il mantello d'estate si presenta raso e di colore marrone chiaro, mentre diventa pi\u00f9 folto e grigio durante l'inverno. I maschi sono pi\u00f9 grandi di un terzo rispetto alle femmine. Presentano corna o pi\u00f9 propriamente palchi ricurvi in avanti. Le ramificazioni crescono con l'avanzare dell'et\u00e0 fino a raggiungere il massimo sviluppo verso i 4 anni. Oltre questa et\u00e0 tendono a ridursi (la vita media di un cervo coda bianca \u00e8 di 10 anni).\nLe femmine vivono in piccoli branchi, mentre i maschi conducono una vita solitaria, eccetto durante la stagione degli amori.\ne il cervo dalla coda bianca ci mette 3 ore per far nascere tre cuccioli\nBiologia.\nOttimi nuotatori, sbuffano o scalpitano in caso di pericolo immediato.\nPredatori.\nSoffrono della caccia da parte di coyote, puma, ghiottoni, lupi e orsi neri. Quando vanno a bere, possono cadere vittime degli alligatori.\nCuriosit\u00e0.\n\u00c8 stato utilizzato al posto del capriolo (non essendo presente sul suolo americano) nel film di Walt Disney \"Bambi\", trasposizione cinematografica della favola austriaca \"Bambi, la vita di un capriolo\"."}
{"id": "2095089", "revid": "101175", "url": "https://it.wikipedia.org/wiki?curid=2095089", "title": "Kawasaki ZX10R", "text": ""}
{"id": "2095091", "revid": "287204", "url": "https://it.wikipedia.org/wiki?curid=2095091", "title": "Veronica Rayne", "text": "Biografia.\nDopo gli studi in un liceo privato, si iscrive ad un college di Orlando, in Florida.\nInizia la carriera di attrice porno nel 2005, quando ha gi\u00e0 29 anni. Il suo successo \u00e8 grande e rapido, come dimostrano i numerosissimi film girati (pi\u00f9 di 70) e i premi ricevuti.\nNel 2008 riceve una nomination agli AVN Awards, nella categoria delle migliori scene di sesso di gruppo per il film \"Upload\", in una scena con: Eva Angelina, Julie Night, Faye Runaway, Marsha Lord, Shannon Kelly, Carly Parker, Kayden Faye, Aiden Starr, Mark Davis, Alex Sanders, Tyler Knight, Sledge Hammer, Christian, Alex Gonz, Justice Young ed Evan Stone.\nDall'estate del 2008 l'attrice ha aperto un prestigioso ristorante a Tarzana, in California, l\"'Oxygen\"."}
{"id": "2095094", "revid": "98888577", "url": "https://it.wikipedia.org/wiki?curid=2095094", "title": "Reinsdorf", "text": "Reinsdorf \u00e8 il nome delle seguenti localit\u00e0:"}
{"id": "2095096", "revid": "122296317", "url": "https://it.wikipedia.org/wiki?curid=2095096", "title": "Taha Hussein", "text": "Biografia.\nTaha Hussein, uno dei principali scrittori e intellettuali egiziani, \u00e8 una delle pi\u00f9 importanti figure del movimento detto del Riformismo arabo-islamico (\"I\u1e63l\u0101\u1e25iyya\"). Nacque nel villaggio di \u02bfIzbet al-K\u012bl\u014d (\u064f\u0639\u0632\u0628\u0647 \u0627\u0644\u0643\u064a\u0644\u0648) nel Governatorato di Minya, nella zona centrale dell'Alto Egitto. Contrasse un'infezione agli occhi da piccolo e le cure inadeguate ricevute lo resero del tutto cieco all'et\u00e0 di tre anni. Frequent\u00f2 una scuola coranica (\"kutt\u0101b\") e fu poi mandato a completare studi superiori nella notissima Universit\u00e0-Moschea di al-Azhar al Cairo, dove studi\u00f2 scienze religiose (\"\u02bful\u016bm d\u012bniyya\") e letterature arabe (\"\u0101d\u0101b \u02bfarabiyya\").\nCarriera accademica e pubblica.\nQuando nel 1908 fu istituita - per espresso volere dell'illuminato principe ereditario \u1e24asan Fu\u02be\u0101d (poi re col nome di Fu\u02be\u0101d I) - la laica Universit\u00e0 del Cairo (\"Universit\u00e0 Egiziana\", poi diventata meglio nota come \"Universit\u00e0 Khediviale\"), egli desider\u00f2 ardentemente di esservi ammesso, e malgrado fosse cieco e povero ottenne un posto. Nel 1914 divenne il primo laureato a ricevere un Dottorato di Ricerca in Francia, nell'Universit\u00e0 di Montpellier, con una tesi riguardante il poeta scettico e filosofo, vissuto tra X e XI sec., Ab\u016b al-\u02bfAl\u0101\u02be al-Ma\u02bfarr\u012b, famoso per la sua \"Epistola del Perdono\" (\"Ris\u0101lat al-ghufr\u0101n\"), accostata per molto tempo alla \"Divina Commedia\", anche se i rapporti tra le due opere sono poi stati ampiamente ridimensionati, e anch'egli cieco. \nTra i suoi docenti ebbe il grande arabista italiano Carlo Alfonso Nallino (che svolse col\u00e0, nel triennio 1909-10, 1910-11 e 1911-12, corsi sull'astronomia islamica e sulla letteratura araba col quale ebbe modo d'intrattenere in futuro un cordiale e non formale rapporto di amicizia, oltre che di colleganza, dal momento che era diventato professore di Letteratura Araba nella stessa Universit\u00e0 dove aveva studiato. Nel 1919 fu poi nominato professore di Storia nel medesimo Ateneo cairino.\nInoltre egli fu il primo Rettore dell'Universit\u00e0 di Alessandria d'Egitto. Scrisse numerose novelle e saggi, per quanto egli sia maggiormente conosciuto fuori del mondo arabo per la sua autobiografia, \"al-Ayy\u0101m\" (), pubblicata in Egitto col titolo \"Un'infanzia egiziana\" (1932) e \"La corrente dei giorni\" (1943).\nUn importante episodio della sua vita fu costituito dalla pubblicazione del suo fondamentale saggio, composto negli anni venti: \"Sulla poesia preislamica\" (), pubblicato nel 1926. In esso egli esprimeva i suoi fondati dubbi sull'autenticit\u00e0 di buona parte della poesia tradizionale araba preislamica, per la quale il mondo arabo ha sempre avuto una passione non soltanto estetica, affermando che essa poteva aver subito importanti interpolazioni in et\u00e0 successiva abbaside. In questo libro, egli accennava anche al fatto che il Corano potesse non essere assunto come un'importante fonte storica. Naturalmente questo libro suscit\u00f2 grandi passioni e furibonde reazioni da parte degli ambienti dell'Universit\u00e0-Moschea di al-Azhar, in cui aveva inizialmente cominciato la sua formazione universitaria, e da parte del mondo religioso pi\u00f9 conservatore. Fu denunciato alla magistratura con l'imputazione di offesa all'Islam, ma la pubblica accusa stabil\u00ec che quanto Taha Hussein aveva scritto era la libera opinione di un ricercatore accademico e che nessuna azione legale poteva essere quindi intrapresa contro di lui. Il suo libro fu nondimeno messo al bando, ma nel 1927 venne pubblicato con alcune modifiche e revisioni minori, sotto il titolo \"Sulla letteratura preislamica\" (). \nTaha Hussein fu un intellettuale riformista e, di fatto, illuminista (\"ishr\u0101q\u012b\"). Fu un sostenitore della cosiddetta ideologia del Faraonismo, che asseriva che la civilt\u00e0 egiziana affondasse le proprie radici nella millenaria tradizione faraonica e che a questa dovesse rifarsi. Egli riteneva inoltre che tra civilt\u00e0 araba e occidentale mediterranea, in particolare greca, non vi fosse conflitto, ma comunanza d'origine.\nTaha Hussein incontr\u00f2 Suzanne, sua moglie, mentre studiava in Francia, dove consegu\u00ec un B.A. nell'Universit\u00e0 di Montpellier e un secondo Dottorato di Ricerca nell'Universit\u00e0 di Parigi (Sorbona) nel 1917, con una seconda tesi sullo storico e sociologo del XIV secolo, Ibn Khaldun. Suzanne leggeva per lui, dal momento che non tutto quello che gli serviva era disponibile in Braille. Dopo la morte di Taha nell'ottobre del 1973, pubblic\u00f2 \"Ma\u02bfak\" (\"Con te\"), in cui narrava la loro vita insieme. Prima della sua morte, Suzanne fu insignita con lo United Nations Human Rights Award.\nFu un fervente sostenitore dell'Illuminismo, del rispetto per la ragione e dell'emancipazione femminile, insistendo perch\u00e9 l'educazione restasse ispirata ai valori della libert\u00e0, affermando che essa era un basilare diritto per ogni essere umano, proclamando che \"la conoscenza \u00e8 come l'acqua e l'aria\". \nDivenne ministro dell'Educazione nel 1950, e il nuovo governo egiziano dispose grazie a lui che l'insegnamento primario diventasse gratuito per tutti: cosa che ancor oggi \u00e8 rimasto un pilastro del sistema educativo di quel paese.\nOpere.\nI suoi lavori letterari possono essere suddivisi in 3 categorie:\nFra i suoi lavori pi\u00f9 importanti si ricordano:\nOnorificenze.\nOnorificenze egiziane.\n Cavaliere di gran croce dell'Ordine al merito"}
{"id": "2095101", "revid": "1543377", "url": "https://it.wikipedia.org/wiki?curid=2095101", "title": "CLEFIA", "text": "In crittografia il CLEFIA \u00e8 un nuovo cifrario a blocchi presentato da Sony nel 2007 come algoritmo da utilizzarsi nei sistemi di autenticazione e protezione del copyright dei sistemi DRM. Il suo nome deriva dalla parola france \"clef\", che significa \"chiave\".\nIl CLEFIA opera su blocchi di 128 bit con chiavi lunghe 128, 192 o 256 bit.\nDSM.\nIl cifrario \u00e8 strutturato su una rete di Feistel evoluta che Sony ha denominato Diffusion Switching Mechanism (DSM), \"meccanismo di commutazione della diffusione\": si aumenta la sicurezza del sistema riducendo le operazioni da compiere selezionando le matrici di diffusione ottimali nella rete di Feistel. Questa tecnologia pu\u00f2 cos\u00ec ridurre la dimensione dei \"gate\" quando l'algoritmo \u00e8 implementato in hardware, ed aumentare l'efficienza quando \u00e8 implementato in software."}
{"id": "2095102", "revid": "149727", "url": "https://it.wikipedia.org/wiki?curid=2095102", "title": "Rinow", "text": ""}
{"id": "2095105", "revid": "149727", "url": "https://it.wikipedia.org/wiki?curid=2095105", "title": "Schlenzer", "text": ""}
{"id": "2095108", "revid": "149727", "url": "https://it.wikipedia.org/wiki?curid=2095108", "title": "Sernow", "text": ""}
{"id": "2095116", "revid": "287204", "url": "https://it.wikipedia.org/wiki?curid=2095116", "title": "Waltersdorf (disambigua)", "text": ""}
{"id": "2095117", "revid": "149727", "url": "https://it.wikipedia.org/wiki?curid=2095117", "title": "Wei\u00dfen", "text": ""}
{"id": "2095118", "revid": "149727", "url": "https://it.wikipedia.org/wiki?curid=2095118", "title": "Welsickendorf", "text": ""}
{"id": "2095119", "revid": "2208340", "url": "https://it.wikipedia.org/wiki?curid=2095119", "title": "Capricornis crispus", "text": "Il capricorno del Giappone (Capricornis crispus ), noto in giapponese come , \u00e8 un mammifero artiodattilo della sottofamiglia dei Caprini.\nDescrizione.\nIl capricorno del Giappone raggiunge un'altezza al garrese di 60\u201390\u00a0cm e pesa 30\u2013130\u00a0kg. Il suo mantello, molto folto, specialmente sulla coda, \u00e8 di colore marrone screziato sul dorso e bianco e nero sulle regioni inferiori. In entrambi i sessi sono presenti piccole corna di 10\u00a0cm, ricurve all'indietro.\nDistribuzione e habitat.\nQuesta specie \u00e8 endemica del Giappone e precisamente di tre delle sue isole principali: Honsh\u016b, Shikoku e Ky\u016bsh\u016b. Su Honshu, nelle aree ad essa pi\u00f9 idonee, \u00e8 diffusa in gran numero, ma \u00e8 assente nelle aree coltivate di pianura e in quelle vicine agli insediamenti umani. Su Shikoku e Kyushu la sua distribuzione \u00e8 pi\u00f9 limitata. Prima degli inizi del XX secolo \u00e8 scomparsa dalle regioni occidentali di Honshu ed \u00e8 enormemente diminuita di numero in altre zone. A partire dagli anni sessanta, tuttavia, il suo areale si sta di nuovo espandendo.\nBiologia.\nI capricorni del Giappone vivono nelle fitte foreste delle regioni collinari, dove si nutrono di foglie e ghiande. Sono creature diurne che vanno in cerca di cibo la mattina e la sera, trascorrendo il resto della giornata riposandosi al riparo di pareti rocciose. Perlopi\u00f9 solitari, si incontrano anche in coppie, talvolta accompagnate dai piccoli. Generalmente occupano territori poco estesi, di circa 20\u00a0km\u00b2 per esemplare e fino a 200\u00a0km\u00b2 per i branchi pi\u00f9 numerosi. Questi territori vengono marcati con una sostanza simile all'aceto secreta da ghiandole preorbitali poste proprio davanti agli occhi.\nIn cattivit\u00e0 possono vivere fino a 10 anni, ma la durata di vita in natura \u00e8 sconosciuta. La popolazione in cattivit\u00e0 \u00e8 di circa 35 esemplari."}
{"id": "2095120", "revid": "599013", "url": "https://it.wikipedia.org/wiki?curid=2095120", "title": "Werbig", "text": ""}
{"id": "2095122", "revid": "599013", "url": "https://it.wikipedia.org/wiki?curid=2095122", "title": "Wiepersdorf", "text": ""}
{"id": "2095127", "revid": "40087052", "url": "https://it.wikipedia.org/wiki?curid=2095127", "title": "Naemorhedus swinhoei", "text": ""}
{"id": "2095131", "revid": "86599", "url": "https://it.wikipedia.org/wiki?curid=2095131", "title": "Cratere Mopsa", "text": "Mopsa \u00e8 un cratere d'impatto presente sulla superficie di Titania, il maggiore dei satelliti di Urano, a 11,9\u00b0 di latitudine sud e 302,2\u00b0 di longitudine est. Il suo diametro \u00e8 superiore ai 100\u00a0km.\nIl cratere \u00e8 stato battezzato dall'Unione Astronomica Internazionale con riferimento ad un personaggio della tragicommedia shakespeariana \"Il racconto d'inverno\", la pastorella \"Mopsa\"."}
{"id": "2095134", "revid": "767487", "url": "https://it.wikipedia.org/wiki?curid=2095134", "title": "52\u00aa Mostra internazionale d'arte cinematografica di Venezia", "text": "La 52\u00aa edizione della Mostra internazionale d'arte cinematografica di Venezia si \u00e8 svolta a Venezia, Italia, dal 30 agosto al 9 settembre del 1995, sotto la direzione di Gillo Pontecorvo.\nNon venne assegnato il Leone d'Argento - Premio speciale per la regia.\nDurante la cerimonia di premiazione, una delegazione di Greenpeace espose un manifesto contro i test nucleari francesi a Mururoa: il pubblico e la giuria applaudirono in segno di approvazione l'irruzione dei manifestanti.\nGiuria e Premi.\nLa giuria era cos\u00ec composta:\nI principali premi distribuiti furono:"}
{"id": "2095135", "revid": "1573940", "url": "https://it.wikipedia.org/wiki?curid=2095135", "title": "Capricornis sumatraensis", "text": "Il capricorno di Sumatra (Capricornis sumatraensis ) \u00e8 un mammifero artiodattilo della sottofamiglia dei Caprini.\nDescrizione.\nCon una lunghezza di 140\u2013180\u00a0cm, un'altezza al garrese di 85\u201394\u00a0cm e un peso di 50\u2013140\u00a0kg, il capricorno di Sumatra \u00e8 un animale dal corpo piuttosto piccolo, con le regioni superiori scure e quelle inferiori biancastre. I peli che costituiscono il mantello sono lunghi e folti, e sul collo vi \u00e8 una lunga criniera di colore bianco, marrone o nero. Maschi e femmine sono simili nell'aspetto, ed entrambi sono muniti di robuste corna leggermente incurvate che possono essere impiegate per difendersi dai nemici, perfino con esiti fatali. Le lunghe orecchie sono strette e appuntite, sulla faccia sono presenti grandi ghiandole odorifere sotto gli occhi, e la coda \u00e8 abbastanza folta. In passato tutte le specie attualmente riconosciute di capricorno erano considerate sottospecie di un'unica specie, ma oggi si tende generalmente a trattarle come specie separate. Tuttavia, la tassonomia del genere \"Capricornis\" non \u00e8 stata ancora completamente risolta e sono necessarie ulteriori ricerche.\nDistribuzione e habitat.\nIl capricorno di Sumatra vive in Indonesia (Sumatra), Malaysia peninsulare e Thailandia meridionale.\nOccupa impervi terreni montuosi e affioramenti rocciosi, ricoperti da foreste o da fitte macchie umide di vegetazione, fino a 2700 m di quota.\nBiologia.\nIl capricorno di Sumatra \u00e8 un animale generalmente solitario, sebbene talvolta possa spostarsi in gruppi composti da pi\u00f9 individui. Ogni esemplare occupa una piccola area che viene marcata accuratamente con sentieri, cumuli di escrementi e marcature odorose. Questa piccola superficie di territorio viene accuratamente scelta dal capricorno in modo che possa trovarvi tutto ci\u00f2 di cui ha bisogno, come le erbe, i germogli e le foglie di cui si nutre la prima mattina o la sera tardi, e luoghi disponibili in cui riposare, come caverne e rocce o rupi a strapiombo. Questo territorio viene difeso dall'intrusione di altri capricorni a colpi delle corna simili a pugnali, che questo Caprino piuttosto aggressivo utilizza anche per allontanare i predatori.\nSebbene sia meno specializzato nell'arrampicata su montagne impervie di altri suoi parenti, e sia dotato di un'andatura piuttosto lenta e goffa, il capricorno, ciononostante, \u00e8 in grado di scendere rapidamente scoscesi pendii rocciosi, e in Malesia \u00e8 stato addirittura visto nuotare da un'isoletta all'altra.\nSi ritiene che i capricorni si accoppino prevalentemente tra ottobre e novembre. Il periodo di gestazione dura circa sette mesi, trascorsi i quali, in primavera, nasce solitamente un unico piccolo. Le femmine raggiungono la maturit\u00e0 sessuale a circa 30 mesi, e i maschi a 30-36 mesi.\nConservazione.\nIn tutto il suo areale, il capricorno di Sumatra deve fronteggiare numerose e varie minacce, di impatto variabile a seconda della localit\u00e0. La specie viene attivamente cacciata per la carne e la pelliccia, cos\u00ec come per altre parti del corpo che si ritiene abbiano valore medico. Un altro fattore di rischio \u00e8 la deforestazione, che a causa dell'industria del legname e dell'avanzata dell'agricoltura ha notevolmente ridotto l'habitat del capricorno in numerose aree, nonch\u00e9 l'estrazione mineraria, che ha notevolmente colpito la popolazione stanziata in Malesia. Oltre a questo, i capricorni talvolta cadono vittima di trappole posizionate per altri animali. Particolarmente minacciati sono gli esemplari della Malesia peninsulare e di Sumatra, che hanno visto ridurre notevolmente il loro numero a causa della perdita dell'habitat e della caccia eccessiva."}
{"id": "2095137", "revid": "123201291", "url": "https://it.wikipedia.org/wiki?curid=2095137", "title": "Cellular Message Encryption Algorithm", "text": "In crittografia il Cellular Message Encryption Algorithm, abbreviato CMEA, \u00e8 un cifrario a blocchi che \u00e8 stato utilizzato per rendere sicuri i telefoni cellulari negli Stati Uniti d'America. Il CMEA \u00e8 una delle 4 primitive crittografiche specificate in uno standard della Telecommunications Industry Association (TIA): specificatamente, era usato per cifrare il canale di controllo piuttosto che i dati vocali. Nel 1997 un gruppo di crittografi ha pubblicato diversi attacchi al cifrario, dimostrando che aveva diverse vulnerabilit\u00e0. Sono state anche formulate ipotesi secondo le quali la National Security Agency (NSA) avesse fatto pressioni sugli sviluppatori dell'algoritmo affinch\u00e9 realizzassero un cifrario debole, ma l'NSA ha sempre negato ogni ruolo nella progettazione o nella selezione dell'algoritmo.\nI cifrari ECMEA e SCEMA derivano dal CMEA.\nStruttura.\nL'algoritmo \u00e8 descritto nel brevetto . Si tratta di un cifrario orientato ai byte, con un blocco dati variabile da 16 a 64 bit (2-6 byte) ed una chiave grande solo 64 bit (6 byte): entrambi questi valori sono inusualmente piccoli per un cifrario moderno.\nL'algoritmo consiste di soli 3 passaggi sui dati: un'operazione di diffusione non lineare da-sinistra-a-destra, un mescolamento lineare non basato sulla chiave, ed un'altra diffusione non lineare che \u00e8 di fatto l'inversa della prima. Le operazioni non lineare usato una tabella basata sulla chiave denominata \"T-box\", che a sua volta usa una tabella non basata sulla chiave denominata \"CaveTable\". L'algoritmo \u00e8 auto-reversibile: ri-cifrare il testo in chiaro con la stessa chiave equivale a decifrarlo.\nSicurezza.\nLo CMEA \u00e8 altamente insicuro: un attacco con testo in chiaro scelto pu\u00f2 violare l'algoritmo con qualunque dimensione del blocco utilizzando solo 338 testi in chiaro scelti. Per la versione con blocchi di 24 bit (la dimensione solitamente utilizzata per crittografare ogni cifra premuta sul cellulare) bastano invece da 40 ad 80 testi in chiaro noti, che scendono a 4 soltanto nel caso di blocchi di 16 bit.\n\u00c8 stata realizzata anche una versione \"migliorata\" dell'algoritmo denominata CMEA-I, ma la situazione non \u00e8 molto migliore: un attacco adattivo con testo in chiaro scelto \u00e8 capace di violare il cifrario con meno di 850 testi in chiaro"}
{"id": "2095139", "revid": "33689", "url": "https://it.wikipedia.org/wiki?curid=2095139", "title": "Creatures (serie)", "text": "Creatures \u00e8 una serie di programmi di vita artificiale creata nella met\u00e0 degli anni novanta dall'informatico inglese Steve Grand durante il suo lavoro per la software house sviluppatrice di videogiochi Millennium Interactive di Cambridge. Il programma \u00e8 ritenuto un'importante scoperta per l'avanzamento della ricerca sulla vita artificiale.. Il programma era uno dei pochi giochi a utilizzare l'apprendimento automatico.\nPanoramica.\nIn \"Creatures\" l'utente nasconde piccole e pelose creature, i Norn, in un mondo chiamato Albia, insegnando loro a parlare, a nutrirsi e a proteggersi contro creature crudeli chiamate Grendel. Le versioni successive del gioco hanno introdotto una terza specie, gli Ettin, creature bianche e con gli occhi rossi che rubano gli oggetti.\nIl programma \u00e8 stato importante poich\u00e9 \u00e8 stato uno dei primi titoli commerciali a codificare organismi di vita artificiale dal livello genetico verso l'alto utilizzando i cervelli di una sofisticata rete neurale e biochimica. Ci\u00f2 significa che i Norn e il loro DNA potevano svilupparsi ed \u201cevolversi\u201d in modi molto diversi, cosa imprevista dai produttori. Generando alcuni Norn con altri, \u00e8 stato possibile trasmettere alcuni tratti alle generazioni successive. Cosa ancora pi\u00f9 interessante \u00e8 che i Norn si comportano allo stesso modo degli altri esseri viventi. Questo venne visto come un segno importante su come gli organismi possono funzionare ed evolversi nel mondo reale. I precedenti programmi di vita artificiale avevano funzionato fornendo ai propri organismi una limitata serie di comandi e di parametri, vedendo se il modo in cui i soggetti si comportavano fosse realistico.\nLa genetica di \"Creatures\" \u00e8 in qualche modo differente dall'antropologia fisica: essa \u00e8 aploide. Tuttavia, ogni \u201cevoluzione\u201d \u00e8 il risultato di mutazioni. Non esiste gene dominante e gene recessivo, tanto meno una ricombinazione tra i loci. Ciononostante, la complessit\u00e0 della biochimica simulata stava nel fatto che il comportamento dei Norn era altamente imprevedibile.\nTra i fan di \"Creatures\" vi furono lo zoologo di Oxford Richard Dawkins e l'autore Douglas Adams.\nStoria.\nIl primo \"Creatures\" \u00e8 stato sviluppato come prodotto di consumo da Millennium e pubblicato per Windows e Macintosh da GT Interactive in Europa nel 1996 e da Mindscape in America nel 1997. Il programma fu subito un successo, tanto che venne presto creata una comunit\u00e0 virtuale di giocatori, scambiando i Norn, creando nuovi oggetti per Albia, condividendo suggerimenti su come giocare al gioco e agli aneddoti sui cambiamenti evolutivi verificatisi, e creando inoltre nuove razze di Norn. La comunit\u00e0 virtuale di \"Creatures\" divenne quindi la pi\u00f9 grande nel suo genere.\nNel 1998 la divisione giochi per computer di Millennium venne venduta a Sony Entertainment, mentre coloro che lavoravano sulla vita artificiale e su \"Creatures\" formarono una nuova compagnia chiamata Cyberlife Technology. Durante la continuazione dei lavori dei titoli di \"Creatures\", la compagnia lavor\u00f2 per il Ministero della Difesa britannico, celebre per avere insegnato agli organismi viventi a condurre gli aerei da caccia virtuali.\nSul finire degli anni novanta, Grand consent\u00ec alla Cyberlife di formare la Cyberlife Research e di concentrarsi sulla produzione di nuove tecnologie di vita artificiale, compresi i lavori su una forma di vita robotica che viene chiamata Lucy, cos\u00ec come la realizzazione di libri sulle sue ricerche. Il remainder della compagnia venne rinominato sotto il nome di Creature Labs, concentrandosi sullo sviluppo di giochi per computer.\nI sequel di \"Creatures\", compresi \"Creatures 2\", \"Creatures 3\" e i giochi per bambini \"Creatures Adventures\" e \"Creatures Playground\", vennero messi in commercio dalla Creature Labs negli anni seguenti. La versione finale di Creatures, \"Docking Station\", venne resa disponibile per il download dal sito web della compagnia nel 2001.\nLa distribuzione venne sospesa sui futuri giochi di \"Creatures\" il 20 marzo 2003, quando la Creature Labs cess\u00f2 le operazioni, ma i diritti di marchio e di distribuzione vennero acquistati da una societ\u00e0 di nome Gameware Development, Ltd. Questa ha rianimato la rete di sviluppo di \"Creatures\", il negozio, il forum, il server di \"Docking Station\", distribuendo gratuitamente componenti aggiuntivi e molti strumenti prima acquistabili.\nLo staff della Gameware, che aveva precedentemente lavorato a Creatures, svilupp\u00f2 un gioco per la BBC chiamato \"BAMZOOKi\".\nI giochi di \"Creatures\" sono stati recentemente distribuiti in pacchetti sotto i nomi di: \"Creatures: The Albian Years\" (C1, C2), \"Creatures Exodus\" (C3, DS) e \"Creatures Villages\" (CA, CP). \"The Albian Years\" ed \"Exodus\" sono giochi separati, mentre la Village ha unito \"Adventures\" e \"Playground\" in un unico gioco.\nKutoka Interactive, societ\u00e0 canadese di software per bambini, ha creato le versioni di \"Creatures Exodus\" (Kutoka) e \"Creatures Village\" (Kutoka Kids) compatibili sia con macOS di Apple che con Windows XP. Sono state messe in commercio il 30 settembre 2005 e possono essere acquistate direttamente sia da Kutoka o da altri negozi online.\nModalit\u00e0 di gioco.\nNorn.\nUn Norn \u00e8 una specie AIL (Artificial intelligent life), il cui sviluppo e la cui sopravvivenza costituiscono gli elementi tematici principali del programma.\nI Norn sono creature vivaci e confidenti che amano esplorare. Questo \u00e8 spesso il motivo della loro rovina, sofferenza e morte. Rispetto agli Ettins, essi sono particolarmente predisposti alla malattia (i Grendel sembrano essere immuni alle malattie poich\u00e9 sembrano essere nati con loro. I Grendel si trovano spesso nel loro terrarium), e in et\u00e0 preistorica caddero vittima di una malattia che logor\u00f2 l'organismo e che impedisce loro di assorbire alcune sostanze nutrienti.\nIn principio, gli Shee avevano creato i Norn come un incrocio tra cameriere e animale. Secondo il sito web di Creature Labs, essi si diffondono nella Galassia tramite il Warp e si evolvono in diverse variazioni comprese, ma non limitate, a: Toxic Norn, Treehugger Norn e Magma Norns. La diffusione dei Norn nella galassia \u00e8 legata alla misteriosa scomparsa degli Shee da Albia (dal punto di vista dei Norn\u00a0\u2013 vedere la voce Shee). Questo potrebbe essere un segno di come gli Shee abbiano cercato di trovare un pianeta abitabile.\nNei giochi, i Norn hanno una propria biochimica simulata, una genetica aploide e una rete neurale che funge da cervello. Da Creatures 2 in poi, i Norn possiedono anche organi determinati dalla loro genetica; la mutazione e le ferite possono renderli morti, con conseguenze tipicamente fatali. Ognuno di questi \u00e8 cresciuto in qualche modo nel corso delle serie, consentendo alle creature di diventare pi\u00f9 complesse e intelligenti. I Norn sono onnivori e mangiano vari cibi, tra cui carote, limoni, semi, insetti, pesce, miele, e altro. I Norn con i quali l'utente comincia richiedono un grado di formazione e disciplina da parte dell'utente al fine di prendere buone decisioni per mantenere la loro salute; tuttavia, in seguito, essi si evolvono per essere pi\u00f9 indipendenti e robusti, con istinti meglio sviluppati e una biochimica pi\u00f9 robusta. L'utente pu\u00f2 trarne vantaggio per generare colori o tratti attraverso la selezione artificiale, e i cambiamenti possono diventare pi\u00f9 pronunciati di generazione in generazione.\nShee.\nGli Shee sono una razza immaginaria di scienziati distratti della serie di \"Creatures\". Essi sono gli abitanti originari di Albia e i creatori dei Norn, degli Ettin e dei Grendel.\nGli Shee sono tutti inventori e compiono gran parte delle loro invenzioni per risparmiare tempo sulle attivit\u00e0.\nGran parte delle loro scoperte vengono fatte per caso e, in quanto tali, hanno ordinato il proprio DNA ed eliminato ogni difetto genetico prima della scoperta.\nMigliaia di anni fa, gli Shee hanno lasciato il mondo a forma di disco di Albia poich\u00e9 desideravano vivere in un mondo pi\u00f9 sferico. Crearono la Shee Ark, portando con s\u00e9 alcuni Norn, Ettin e vari animali e piante, recandosi verso la loro nuova casa. La Shee Ark, come ogni veicolo spaziale degli Shee, era una creatura vivente nata dal nulla che ha utilizzato la \u201cBioenergia\u201d (l'energia delle cose viventi, utilizzata per equilibrare il gioco) per eseguire le sue funzioni."}
{"id": "2095140", "revid": "122871", "url": "https://it.wikipedia.org/wiki?curid=2095140", "title": "CMEA", "text": ""}
{"id": "2095141", "revid": "124297808", "url": "https://it.wikipedia.org/wiki?curid=2095141", "title": "Formazione dei Rainbow", "text": "Cronologia delle formazioni.\n1983-1993.\nIl gruppo \u00e8 sciolto oppure rimase per ben 10 anni inattivo"}
{"id": "2095143", "revid": "11959", "url": "https://it.wikipedia.org/wiki?curid=2095143", "title": "Charles Lyall", "text": ""}
{"id": "2095147", "revid": "339392", "url": "https://it.wikipedia.org/wiki?curid=2095147", "title": "Seijuro Hiko XIII", "text": ""}
{"id": "2095149", "revid": "767487", "url": "https://it.wikipedia.org/wiki?curid=2095149", "title": "Trains and Winter Rains", "text": "Trains and Winter Rains \u00e8 un singolo della cantante e musicista irlandese Enya, pubblicato nel 2008 come primo estratto dall'album \"And Winter Came...\".\nIl brano propone, diversamente dai precedenti lavori della cantante, un'atmosfera urbana e cittadina e dunque pi\u00f9 vicina alla modernit\u00e0. La canzone \u00e8 infatti incentrata sulla descrizione del clima invernale in una grande metropoli, in cui le persone si muovono freneticamente sotto la pioggia senza una meta precisa e sembrano non fermarsi mai.\nLo stesso video musicale riproduce la stessa atmosfera e presenta Enya come una spettatrice dei movimenti di una citt\u00e0 non identificata: dapprima in un treno, poi in una stanza di specchi e luci soffuse, la cantante sembra raccontare come una narratrice distaccata i viaggi di alcuni ragazzi che, sotto la neve, si muovono verso casa.\nLa canzone \u00e8 stata presentata in anteprima nel programma televisivo \"Wake up to Wogan \" della BBC il 29 settembre 2008."}
{"id": "2095150", "revid": "1305772", "url": "https://it.wikipedia.org/wiki?curid=2095150", "title": "John Donoghue", "text": ""}
{"id": "2095151", "revid": "124830224", "url": "https://it.wikipedia.org/wiki?curid=2095151", "title": "William Whiston", "text": "Egli \u00e8 senza dubbio conosciuto per la traduzione delle opere di Flavio Giuseppe, come le \"Antichit\u00e0 giudaiche\", per la sua opera \"Nuova teoria della Terra\" e per il suo arianesimo.\nCelebri le conferenze pronunciate nel 1708 nel contesto delle \"Boyle Lectures\" e dedicate al tema della profezia.\nWhihston fu successore del suo mentore Newton come Professore Lucasiano di Matematica all'Universit\u00e0 di Cambridge. Nel 1710 perse la cattedra e fu espulso dall'universit\u00e0 a causa delle sue idee religiose insolite. Riconoscendo la Bibbia come unica fonte di verit\u00e0 spirituali, Whiston rigett\u00f2 la dottrina del tormento eterno in un inferno di fuoco: lo vedeva come assurdo e crudele, un insulto a Dio. Ci\u00f2 che lo mise particolarmente in conflitto con le autorit\u00e0 ecclesiastiche fu comunque la negazione della Trinit\u00e0 come dottrina, che riconobbe avere origini pagane a seguito di estese e attente ricerche.\nPrime attivit\u00e0 e carriera.\nWilliam \u00e8 nato a Josiah Whiston e Katherine Rosse a Norton-juxta-Twycross, nel Leicestershire, dove suo padre era rettore. A causa della sua salute ricevette un istruzione privata, e pot\u00e9 quindi lavorare come copista per il padre cieco. Studi\u00f2 alla Queen Elizabeth Grammar School, nel Tamworth. Dopo la morte di suo padre, entr\u00f2 nel Clare College, Cambridge il 30 Giugno 1686. Si dedic\u00f2 agli studi matematici, consegu\u00ec il Bachelor of Arts BA (equivalente alla laurea triennale in Italia) nel 1690 e la AM (equivalente alla laurea magistrale in Italia) nel 1693, e ne fu eletto membro della Royal Society nel 1691 e membro anziano nel 1693.\nWilliam Lloyd nomin\u00f2 Whiston come ordinato a Lichfield nel 1693. Nel 1694, sostenendo di avere problemi di salute, rassegn\u00f2 le dimissioni dal tutorato della contea di Clare a Richard Laughton, e gli affid\u00f2 tutti i suoi incarichi. Da allora divise il suo tempo tra Norwich, Cambridge e Londra. Nel 1698 Moore gli diede un posto a Lowestoft, dove divenne rettore. Nel 1699 rinunci\u00f2 alla qualifica di membro associato al Clare College e se ne usc\u00ec per sposarsi.\nNel 1701 rinunci\u00f2 al suo salario per diventare il sostituto di Isaac Newton dando lezioni Lucasiane a Cambridge, e nel 1702 gli succedette come professore Lucasiano. Da l\u00ec segu\u00ec un periodo di ricerca congiunta insieme a Roger Cotes, nominato professore Plumiano nel 1706 sotto il patronato di Whiston. Gli studenti del corso sperimentale di filosofia di Cotes e Whiston includono Stephen Hales, William Stukeley, e Joseph Wasse.\nTeologia Newtoniana.\nNel 1707 Whiston era un lettore degli scritti di Boyle; in quel periodo questa serie era un'opportunit\u00e0 significativa per i seguaci di Newton per esprimere le loro idee, specialmente in opposizione alla nascita del deismo; questi seguaci includevano Richard Bentley e Samuel Clarke. La filosofia \"Newtoniana\" arriv\u00f2 ad includere, con Bentley, Clarke e Whiston in particolare, una difesa della legge morale naturale, tornando alla definizione di Agostino di Ippona di miracolo (causa di meraviglia per l'uomo), piuttosto che il concetto prevalente di un intervento divino contronatura, che risale ad Anselmo. Questo movimento aveva lo scopo di minare argomentazioni di deisti e scettici. Le lezioni di Boyle si soffermarono sulle connessioni tra profezie bibliche, eventi fisici rilevanti come inondazioni ed eclissi, e le loro spiegazioni in termini scientifici. D'altra parte Whiston era attento alle possibili connessioni delle profezie con alcuni avvenimenti dell'epoca: la guerra di successione Spagnola e in seguito le ribellioni Giacobite.\nWhiston sosteneva un interpretazione biblica puramente letterale: il significato letterale delle scritture dovrebbe essere quello predefinito, a meno che non ci fosse una buona ragione per pensare diversamente. Questa visione rimandava nuovamente ad Agostino. L'atteggiamento di Newton nei confronti della cosmogonia di Thomas Burnet si riflett\u00e9 sul linguaggio della storia della creazione in Genesi; cos\u00ec come fece la cosmogonia alternativa di Whiston. Mos\u00e8 come autore della Genesi non scriveva come fisico, n\u00e9 come legislatore, ma per un pubblico particolare. Le nuove cosmogonie di Burnet, Whiston e John Woodwar furono tutte criticate per il loro disprezzo del racconto biblico, in particolare da John Arbuthnot, John Edwards e William Nicolson.\nIl titolo delle lezioni di \"Boyle\" di Whiston era \"L'adempimento delle profezie delle Scritture.\" Rifiutando l'interpretazione tipologica della profezia biblica, sostenne che il significato di una profezia deve essere unico. Le sue opinioni furono in seguito contestate da Anthony Collins. Ci fu un attacco pi\u00f9 immediato di Nicholas Clagett nel 1710. Una ragione per cui le profezie erano di grande interesse all'epoca era la rivolta dei Camisardi, che vedeva l'esilio di francesi (\"profeti francesi\") in Inghilterra. Whiston aveva iniziato a scrivere sul millenarismo, che era parte integrante della teologia Newtoniana, e voleva prendere le distanze dalle loro idee, e in particolare da quelle di John Lacy. Incontrando i profeti francesi nel 1713, Whiston svilupp\u00f2 l'idea che il \"dono dello Spirito\" della rivelazione potesse essere una possessione demoniaca.\nContrasti con Newton.\nNon si ritiene pi\u00f9 che le \"Memorie\" di Whiston siano totalmente veritiere riguardo ai suoi rapporti personali con Newton. Un opinione diffusa \u00e8 che la loro relazione non sia mai stata veramente stretta, in quanto Bentley pare fosse principalmente coinvolto nella nomina di Whiston alla cattedra Lucasiana. I rapporto andarono peggiorando ulteriormente non appena Whiston inizi\u00f2 a scrivere sulle profezie, con il \"Saggio sulla Rivelazione di S. Giovanni\" (1706). Nel saggio, Whiston proclamava l'inizio del millennio con l'anno 1716.\nL'edizione del 1707 della \"Arithmetica Universalis\" di Newton non fece nulla per migliorare le cose. Newton stesso ne fu pesantemente e segretamente coinvolto nell'edizione del 1722, ufficialmente a cura di John Machin, dove apport\u00f2 molte correzioni.\nNel 1708-9 Whiston si scontr\u00f2 con Thomas Tenison e John Sharp, due arcivescovi, in dibattiti sulla Trinit\u00e0. Hopton Haynes forn\u00ec prove che Newton reag\u00ec ritirando la pubblicazione del dibattito; le sue credenze antitrinitarie, dal 1690, furono infine pubblicate nel 1754 in \"Un Racconto Storico Su Due Importanti Corruzioni delle Scritture.\"\nWhiston non divenne mai un seguace della Societ\u00e0 Reale. Nelle sue conversazioni con Edmond Halley, Whiston rigett\u00f2 la sua reputazione di \"eretico\". Dichiar\u00f2 che Newton si tir\u00f2 indietro per timore che le sue idee antitrinitarie diventassero di pubblico dominio (\"New Encyclop\u00e6dia Britannica\"). Frank E. Manuel, nel suo \"Isaac Newton, Historian\", riassume cos\u00ec la situazione: \u201cIl gruppo di Newton tenne nascoste le proprie opinioni o fren\u00f2 il proprio entusiasmo. . . . Mentre Newton agiva con molta circospezione, Whiston strillava come se fosse al mercato\u201d, nel senso che parlava schiettamente.\nRigetto dell'Arianesimo.\nIl percorso di Whiston a rigettare il Credo di Nicene, posizione ortodossa contro l'Arianesimo, inizi\u00f2 presto nel suo mandato alla cattedra Lucasiana, quando segu\u00ec i suggerimenti di Samuel Clarke. Lesse anche Louis Ellies Dupin, e la \"Spiegazione del Teologismo nel Vangelo\" (1706) di Richard Brocklesby. I suoi studi della Costituzione Apostolica lo convinsero poi che l'Arianesimo era il credo della Chiesa Primitiva.\nLe elezioni generali del 1710 portarono i Tory ad essere una solida potenza politica per diversi anni, fino alla successione di Hanover del 1714. La loro sfiducia sulle innovazioni teologiche ebbe un impatto diretto su Whiston, cos\u00ec come altre delle loro vedute. Il suo eterodortismo era ben noto. Nel 1710 fu privato della sua cattedra ed espulso dall'universit\u00e0.\nMa la questione non sarebbe rimasta l\u00ec: Whiston tent\u00f2 di avere udienza davanti alla Assemblea del Clero Inglese. Ebbe dei difensori anche negli alti ranghi della Chiesa, come George Smalridge. Per ragioni politiche, questi sviluppi ebbero un effetto divisivo a quell'epoca. La regina Anna prese un piccione con una fava \"perdendo\" gli incartamenti del suo caso. A seguito della sua morte nel 1714, l'intenzione di ascoltarlo in appello fu lasciata decadere. Lo zelo di questi anni del partito trovarono un eco nel tentativo di Henry Sacheverell di escludere Whiston dalla sua chiesa di San Andrew, in Holborn (1719).\nNote"}
{"id": "2095152", "revid": "1573940", "url": "https://it.wikipedia.org/wiki?curid=2095152", "title": "Nanger granti", "text": "La gazzella di Grant (Nanger granti ) \u00e8 una specie di gazzella diffusa dalle regioni settentrionali della Tanzania fino a quelle meridionali di Sudan ed Etiopia, e dalle coste del Kenya al Lago Vittoria. In swahili \u00e8 nota come \"Swala Granti\".\nTassonomia.\nLa gazzella di Grant \u00e8 geneticamente imparentata sia con la gazzella di Soemmerring (\"N. soemmerringii\") che con la gazzella di Thomson (\"Eudorcas thomsonii\"), ma \u00e8 quella di Soemmerring la sua parente pi\u00f9 stretta. La gazzella di Grant mostra un'elevata variabilit\u00e0 genetica all'interno delle sue popolazioni, perfino in quelle non isolate geograficamente. La differenziazione in sottospecie potrebbe essere avvenuta durante il ripetuto espandersi e contrarsi delle regioni aride nel corso del Pleistocene superiore, quando le varie popolazioni rimasero probabilmente isolate l'una dall'altra. In passato, prima che \"Nanger\" venisse elevato al rango di genere, la gazzella di Grant veniva inserita nel genere \"Gazella\", all'interno del sottogenere \"Nanger\".\nAttualmente gli studiosi ne riconoscono cinque sottospecie:\nDescrizione.\nLa gazzella di Grant misura 95-150 cm di lunghezza, 85-92 cm di altezza al garrese e pesa 55-85 kg. Ha corna molto lunghe (30-43 cm nella femmina e 50-80 cm nel maschio) compresse lateralmente e con 20-30 anelli. La forma delle corna e il colore del pelo sono variabili. Nella sottospecie \"N. g. robertsi\" le corna sono lunghissime, rivolte all'indietro e poi quasi orizzontali all'esterno con le punte rivolte in basso. In \"N. g. granti\" le corna a forma di lira sono incurvate all'indietro e all'esterno con punte uncinate internamente. \"N. g. brighti\" ha semplici corna lirate dirette in alto. Il colore del pelo \u00e8 isabella o bruno-rosso pi\u00f9 o meno chiaro, ma in \"N. g. notata\" e in \"N. g. petersii\" la groppa \u00e8 bruno scuro e la banda nera sui fianchi \u00e8 sempre presente; nelle altre sottospecie la banda \u00e8 bruna e tende a scomparire con l'et\u00e0, specie nei maschi. Le natiche sono quasi sempre ornate di bruno o di nero. La fronte \u00e8 rossastra e la macchia sul naso \u00e8 nera; le due strisce bianche formano un anello intorno agli occhi e una riga nera, spesso poco evidente, va dalla parte alta dell'occhio fino al naso. Non \u00e8 sicuro se abbia ghiandole inguinali. Pu\u00f2 correre fino a velocit\u00e0 di 80-90 km/h.\nDistribuzione e habitat.\nLa gazzella di Grant \u00e8 diffusa nell'Etiopia meridionale, in Kenya, nella Somalia meridionale, nel Sudan sud-orientale, nell'Uganda nord-orientale e nella Tanzania settentrionale. Frequenta gli stessi ambienti della gazzella di Thomson, ma \u00e8 diffusa anche in zone pi\u00f9 aride, come le savane sudanesi.\nBiologia.\nLa gazzella di Grant \u00e8 diffusa nell'Africa orientale e, pur vivendo nelle aperte distese erbose, si incontra di frequente anche nella steppa arbustiva; evita le zone con l'erba troppo alta, dove non pu\u00f2 localizzare bene i predatori. Vive anche in zone semiaride e sopporta bene i periodi di siccit\u00e0 della stagione secca, durante i quali trae i liquidi necessari dalle foglie degli arbusti di cui si nutre. Effettua movimenti migratori, ma si sposta in direzione opposta alla maggior parte degli altri ungulati, come gazzelle di Thomson, zebre e gnu, strettamente dipendenti dall'acqua. Prospera bene anche nelle regioni semiaride prive di fonti d'acqua, dove la competizione con altre specie \u00e8 minore.\nLe gazzelle di Grant si nutrono sia di arbusti che di erba. La loro dieta \u00e8 composta mediamente per il 65,8% da arbusti e per il 34,3% da erba. Sembra che la scelta alimentare dipenda dal ciclo delle piogge. La gazzella di Grant sembra essere la responsabile del lento tasso di sviluppo degli arbusti che crescono nelle zone di foraggiamento. Dal momento che ricavano quasi tutti i liquidi necessari dalle piante di cui si nutrono, queste gazzelle possono permettersi di non bere troppo spesso. Proprio per questo si trattengono nelle pianure fino a molto tempo dopo il termine delle piogge. Tra luglio e settembre, le gazzelle si dirigono verso le fitte boscaglie e aspettano il ritorno delle piogge. Nutrendosi anche di avena rossa e piccole piante coriacee evitate dagli altri ungulati, possono sopravvivere tranquillamente nella boscaglia durante la stagione arida. La dieta della gazzella di Grant \u00e8 composta prevalentemente da dicotiledoni nella stagione secca e da erba in quella delle piogge.\nI principali nemici delle gazzelle di Grant sono i ghepardi,licaoni e le iene macchiate. Talvolta anche l'uomo d\u00e0 loro la caccia. Nel Serengeti, i ghepardi, pur cacciando anche gazzelle di Grant, prediligono molto di pi\u00f9 le gazzelle di Thomson. Invece, nel Parco nazionale di Nairobi, la situazione \u00e8 invertita, e le gazzelle di Grant sono essenziali per la sopravvivenza dei ghepardi. I piccoli divengono frequentemente preda degli sciacalli.\nCiclo vitale.\nLa gazzella di Grant \u00e8 una specie gregaria, territoriale e migratrice. I territori delle femmine si sovrappongono a quelli dei maschi. Solo i maschi sono territoriali, e radunano attorno a s\u00e9 tutte le femmine che attraversano i loro territori. Quando le femmine vanno in estro, sono sorvegliate dal maschio dominante, che impedisce agli altri maschi di accoppiarsi con esse. Le femmine che cercano di abbandonare il branco vengono ferocemente riportate indietro. Comunque, quasi sempre basta la sola vicinanza del maschio dominante a impedire alle femmine di andare via.\nI gruppi di scapoli sono costituiti da maschi adolescenti e da maschi adulti privi di territorio. Per entrare in uno di questi gruppi, ogni nuovo membro deve mostrare un atteggiamento intimidatorio. Tuttavia, i gruppi di scapoli tendono a non essere troppo uniti, e ogni membro pu\u00f2 abbandonare la banda quando vuole. I grossi maschi adulti, muniti di corna pi\u00f9 robuste, hanno migliori probabilit\u00e0 di stabilirsi in un proprio territorio. I conflitti tra maschi adulti vengono generalmente risolti con manifestazioni intimidatorie. I contendenti si girano intorno dondolando il collo da un lato all'altro, mostrando a vicenda la forza del loro collo. La robustezza di questa parte del corpo \u00e8 importante in un combattimento vero e proprio e un maschio dotato di forza minore, rendendosi conto della superiorit\u00e0 del rivale, abbandoner\u00e0 il campo senza rischiare di ferirsi. I combattimenti, che avvengono quasi sempre tra maschi dotati della stessa forza, sono pi\u00f9 frequenti tra gli esemplari giovani che tra quelli pi\u00f9 anziani. I maschi dominanti, al contrario, si limitano ad allontanare i subordinati, invece di confrontarsi con loro.\nRiproduzione.\nLa gazzella di Grant raggiunge la maturit\u00e0 sessuale a 18 mesi. I maschi possessori di un territorio si accoppiano pi\u00f9 volte di quelli appartenenti a gruppi di scapoli. Il maschio d\u00e0 inizio al rituale di corteggiamento seguando una femmina e aspettando che essa urini. A quel momento, il maschio effettua il \"flehmen\" per determinare se essa \u00e8 in estro. Se lo \u00e8, continuer\u00e0 a seguirla. La femmina, in seguito, solleva la coda, segnalando che \u00e8 pronta ad accoppiarsi, e il maschio la monta. Il periodo di gestazione dura 198 giorni. Il picco delle nascite si ha in gennaio e febbraio. La femmina lascia il suo branco e va alla ricerca di un luogo nascosto per dare alla luce il piccolo. Dopo il parto, ingerisce la placenta e gli altri fluidi espulsi per pulire il piccolo e cancellare eventuali odori che potrebbero tradirne la presenza. Le femmine che partoriscono nello stesso periodo di tempo si radunano insieme per garantire una maggiore protezione. La femmina allatta il piccolo quattro volte al giorno. Per i primi giorni, quest'ultimo rimane immobile, cos\u00ec la femmina non deve allontanarsi troppo per ritrovarlo. Quando il piccolo \u00e8 in grado di camminare, raggiunge il branco insieme alla madre. Verso questo periodo, i piccoli si riuniscono insieme ai coetanei. Essi vengono svezzati all'et\u00e0 di sei mesi, ma rimangono con la madre fino all'adolescenza.\nConservazione.\nSebbene sia stata sradicata da certe aree in seguito alla distruzione dell'habitat e alla caccia, la gazzella di Grant \u00e8 ancora una specie molto comune, grazie soprattutto alla protezione assicurata dai parchi nazionali e dalle riserve in cui vive. Tra questi parchi ricordiamo il Parco nazionale del Serengeti e l'Area di Conservazione di Ngorongoro in Tanzania, e i Parchi Nazionali del Lago Turkana in Kenya. La sua popolazione \u00e8 stata stimata sui 140.000-350.000 esemplari. Sebbene in certe aree il numero di esemplari sia piuttosto stabile, il trend di popolazione \u00e8 in diminuzione."}
{"id": "2095156", "revid": "1566286", "url": "https://it.wikipedia.org/wiki?curid=2095156", "title": "Luigi Cimara", "text": "Biografia.\nRampollo di una famiglia aristocratica romana (il padre Giuseppe era Prima Guardia Nobile al Vaticano) studi\u00f2 recitazione presso l'Accademia di Santa Cecilia a Roma avendo come insegnante Virginia Marini. Debutt\u00f2 in teatro nel 1912 nella compagnia di Amedeo Chiantoni mettendosi in luce come attor giovane per il suo fisico esile ed asciutto, elegante e longilineo.\nSuccessivamente, nella stagione 1913-14, entr\u00f2 a far parte della compagnia di Lyda Borelli e, dal 1915 al 1921, fu scritturato nella compagnia di Armando Falconi e Tina Di Lorenzo come \"primo attor giovane\". Pass\u00f2 quindi alla compagnia di Dario Niccodemi, formando con Vera Vergani una affiatatissima coppia. La svolta vera avvenne nel 1931 quando finalmente ottenne il nome in ditta nella famosa Tofano-Merlini-Cimara.\nGli anni '30 furono per Cimara anni di grandi soddisfazioni perch\u00e9 prima, nel 1934, fu compagno di scene di Kiki Palmer, poi, nel 1935, fu capocomico nella compagnia di Laura Adani e Umberto Melnati. In seguito recit\u00f2 nel 1937 con Paola Borboni e, nel 1939-40, con Evi Maltagliati e Carlo Ninchi.\nAl termine del secondo conflitto ebbe accanto a s\u00e9 Lilla Brignone nella stagione 1946-47 e successivamente, nella stagione 1948-49 fu con Sarah Ferrati e Cortese.\nNel 1950-51 form\u00f2 la Cimara-Paul-Ferro e, nel 1951-52, la Gioi-Cimara-Bagni che mise in scena un divertente allestimento de \"La cicogna si diverte\" di Andr\u00e9 Roussin. Fu poi partner di Anna Magnani, nel 1953, nell'ultima rivista che interpret\u00f2 l'attrice e, nel 1954, fu compagno di Enrico Maria Salerno e della debuttante Anna Maria Guarnieri in una commedia di grande successo: \"Quando la luna \u00e8 blu\" di Frederick Hugh Herbert, di cui Cimara cur\u00f2 anche la regia.\nNel 1955 fu tra gli interpreti di un memorabile \"Il giardino dei ciliegi\" diretto da Giorgio Strehler accanto a Tino Carraro e Sarah Ferrati.\nIl suo \"aplomb\" distinto gli fece guadagnare il soprannome di \"Lord Brummell\" del teatro italiano di cui fu un autentico protagonista fino alla morte. Fu per\u00f2 attivo nel cinema sin dal muto dove ebbe parti di rilievo, poi nel sonoro dove invece fu impiegato come caratterista (da ricordare il suo ruolo del pedone investito in \" Cinque poveri in automobile\" ).\nLavor\u00f2 anche per la televisione e la radio in diversi sceneggiati e commedie. Era fratello dell'attore Giovanni Cimara."}
{"id": "2095157", "revid": "287204", "url": "https://it.wikipedia.org/wiki?curid=2095157", "title": "Kenji Himura", "text": " \u00e8 uno dei personaggi tratti dal manga e dall'anime di Nobuhiro Watsuki, \"Kenshin samurai vagabondo\". \u00c8 il primogenito di Kenshin Himura e Kaoru Kamiya.\nStoria.\nInfanzia.\nKenji Himura fa la sua prima apparizione nel tank\u014dbon numero 28 di Kenshin, nonch\u00e9 il volumetto conclusivo. \u00c8 esattamente la copia in miniatura di Kenshin, caratterizzato da gote rossissime. Si tratta di un vero e proprio monello, che riesce a far perdere la pazienza davvero a tutti.\nDurante la sfida per il passaggio del \"genpuku\" tra Kenshin e Yahiko ad osservarli c'\u00e8 proprio il piccolo Kenji in braccio alla mamma. Quello scontro rimarr\u00e0 impresso durante tutto il periodo relativo alla sua crescita, che lo porter\u00e0 a conoscere i segreti della spada.\nCapitolo del Tempo (OAV).\nNell'OAV dedicato alle vicende future di Kenshin, Kenji viene dipinto come un ragazzo turbato e ambizioso. Purtroppo a causa dell'assenza continua del padre e della gravit\u00e0 della malattia di Kaoru, il piccolo cresce in una situazione familiare non certo felice. Ammaliato dai racconti sulla figura di Battosai, Kenji decide di seguire le orme del padre e si reca a Kyoto da Seij\u016br\u014d Hiko, per apprendere lo stile Mitsurugi Hiten.\nIn realt\u00e0 Hiko gli insegna davvero poco della tecnica, confidando a Yahiko di voler portare con s\u00e9 nella tomba il suo segreto. In seguito \u00e8 proprio Yahiko che sfida a duello Kenji, per dimostrargli che lo spirito guerriero del padre risiede nella sakabato e che una spada mortifera non gli sar\u00e0 di nessun ausilio. Quando inizia lo scontro, Kenji parte subito forte e impiega al meglio gli insegnamenti ricevuti; tuttavia l'esperienza in battaglia di Yahiko e la forza della sakabato sconfiggono il povero Kenji.\nA quel punto Yahiko, come aveva gi\u00e0 fatto precedentemente Kenshin, dona la sakabato a Kenji per il suo \"genpuku\" e lo convince a ritornare a Tokyo dalla mamma. Purtroppo durante il viaggio di ritorno, Kenshin muore e alla fine della storia si vedono Kenji e Chizuru passeggiare per il giardino di ciliegi dove si \u00e8 spento il samurai vagabondo."}
{"id": "2095158", "revid": "96758", "url": "https://it.wikipedia.org/wiki?curid=2095158", "title": "Battosai", "text": ""}
{"id": "2095159", "revid": "1573940", "url": "https://it.wikipedia.org/wiki?curid=2095159", "title": "Procapra picticaudata", "text": "La gazzella del Tibet (Procapra picticaudata ), o goa, \u00e8 una specie di antilope che vive sull'Altopiano del Tibet.\nDescrizione.\nUn esemplare tipico misura circa 60\u00a0cm di altezza al garrese e pesa attorno ai 15\u00a0kg. I maschi hanno corna lunghe, affusolate ed appuntite che possono raggiungere anche i 35\u00a0cm di lunghezza. Le femmine ne sono prive e non presentano neanche i caratteristici segni facciali. Il mantello \u00e8 bruno grigiastro e la coda, breve e dall'estremit\u00e0 nera, \u00e8 situata al centro di una macchia posteriore bianca a forma di cuore. Le zampe, lunghe e sottili, consentono a questo elegante animale di correre piuttosto velocemente, abilit\u00e0, questa, molto utile per sfuggire ai predatori. La stagione degli amori \u00e8 a dicembre e i piccoli nascono il maggio seguente.\nDistribuzione e habitat.\nIn Ladakh queste gazzelle vivono ad altitudini molto elevate (4.750 \u2013 5.050\u00a0m), ma di solito si incontrano in aree pianeggianti ed hanno una certa preferenza per le pendici rivolte a sud, dal clima pi\u00f9 caldo. Coesistono con gli yak domestici e i kiang, ma sono in diretta competizione con capre e pecore domestiche ed evitano i pastori e i loro cani.\nConservazione.\nLa popolazione del Ladakh \u00e8 costituita da meno di 100 esemplari e continua a diminuire. In questa regione, agli inizi del XX secolo, l'areale della gazzella del Tibet si estendeva a ovest fino al Bacino dello Tsokar, ma adesso \u00e8 ristretto alla Valle di Hanle e ad alcune zone vicine, come Chumur. Al giorno d'oggi le gazzelle stanno diminuendo non solo a causa dell'impoverimento dei pascoli, ma anche per vari problemi collegati all'esiguit\u00e0 delle popolazioni, come la perdita di diversit\u00e0 genetica, che rende gli animali meno resistenti alle malattie. Il numero delle gazzelle del Tibet, sia in Ladakh che in Tibet, sembra diminuire notevolmente e, almeno in alcune regioni, questo animale \u00e8 in pericolo di estinzione. In India, una piccola popolazione di gazzelle vive anche nel Sikkim settentrionale, a destra del confine tra l'India e il Territorio sotto il controllo cinese, e sembra che questi animali si spostino avanti e indietro tra le due regioni."}
{"id": "2095162", "revid": "21583", "url": "https://it.wikipedia.org/wiki?curid=2095162", "title": "Singles - Flirt up your life!", "text": "Singles - Flirt up your life! \u00e8 un videogioco sviluppato dalla Rotobee e pubblicata dalla compagnia tedesca Deep Silver nel 2004.\nIl gioco \u00e8 sostanzialmente simile a \"The Sims\", in quanto il giocatore \u00e8 responsabile del personaggio che guida, provvedendo a tutte le sue esigenze, dal mangiare al lavorare all'andare a dormire, ecc.\nA differenza di quanto accadeva in \"The Sims\" il personaggio del gioco non pu\u00f2 uscire dalla propria abitazione, salvo che per andare al lavoro, sparendo nel nulla durante l'orario di lavoro, proprio come nel gioco della Maxis. Obiettivo in \"Singles\" \u00e8 trasformare all'interno del gioco un incontro casuale in una relazione sentimentale o sessuale. Al giocatore \u00e8 lasciata la possibilit\u00e0 di scegliere l'orientamento sessuale del proprio personaggio, indicandogli chi corteggiare.\nIl gioco \u00e8 stato reso disponibile per la vendita via download dal sito della compagnia, con il pagamento richiesto soltanto dopo un'ora di gioco. In Australia \u00e8 stata vietata la vendita del gioco, per via dei suoi contenuti sessuali, ed \u00e8 stata ventilata l'ipotesi di applicare il divieto ai minori di 18 anni anche ai videogiochi oltre che ai film e ai film in DVD. Nel gioco, infatti, sono comprese scene di nudit\u00e0 anatomicamente corrette, sia maschile che femminile, oltre che sequenze di sesso e di masturbazione. Solo alla versione del gioco venduta nei negozi statunitensi \u00e8 stata applicata una censura su queste scene."}
{"id": "2095163", "revid": "287204", "url": "https://it.wikipedia.org/wiki?curid=2095163", "title": "Dhu l-fiqar", "text": "Dh\u016b l-fiq\u0101r (), o Dh\u016b l-faq\u0101r, \u00e8 la famosa spada a due punte che Maometto don\u00f2 al cugino/genero \u02bfAl\u012b b. Ab\u012b \u1e6c\u0101lib e che era stata presa dal Profeta ad al-\u0100\u1e63 ibn Munabbih, ucciso nella battaglia di Badr. La tradizione vuole che sulla lama della spada vi fosse scritta la frase \"l\u0101 sayf ill\u0101 Dh\u016b l-fiq\u0101r wa-l\u0101 fat\u0101 ill\u0101 \u02bfAl\u012b\", cio\u00e8: \"non v'\u00e8 spada [migliore] di Dh\u016b l-fiq\u0101r e non v'\u00e8 campione [migliore] di \u02bfAl\u012b\", tanto che essa fu comunque incisa su numerose lame di guerrieri musulmani sciiti (ma anche di alcuni sunniti, doverosamente devoti anche al loro quarto califfo e stretto parente del Profeta).\nLa spada fin\u00ec con l'essere scioccamente frantumata. Ereditata dal figlio Muhammad ibn al-Hanafiyya (Mu\u1e25ammad b. \u02bfAl\u012b b. Ab\u012b \u1e6c\u0101lib), giunse a Mu\u1e25ammad al-Nafs al-Zakiyya, quindi al califfo abbaside al-Mahdi (Mu\u1e25ammad b. \u02bfAbd All\u0101h) e infine a suo figlio al-Hadi (M\u016bs\u0101 b. Mu\u1e25ammad) che, per saggiarla, ne spezz\u00f2 la lama.\nIl significato di \"quella che fende\" viene inteso anche in senso figurato, volendo alludere alla capacit\u00e0 di \u02bfAl\u012b di sceverare il Vero dal falso e il male dal Bene.\nIl termine \u00e8 diventato un nome proprio, in ambito islamico sciita e sunnita, seguito obbligatoriamente dal nome \u02bfAl\u012b (\"Dh\u016b l-faq\u0101r \u02bfAl\u012b\", \"Dh\u016b l-faq\u0101r di \u02bfAl\u012b\"). Una delle personalit\u00e0 contemporanee pi\u00f9 note che portarono un simile nome proprio fu il Presidente della Repubblica del Pakistan, Zulfikar Ali Bhutto, assassinato dal regime militare nel 1979, padre della Presidente del Pakistan, Benazir Bhutto, uccisa in un attentato terroristico nel 2007."}
{"id": "2095168", "revid": "11959", "url": "https://it.wikipedia.org/wiki?curid=2095168", "title": "Dhulfiqar", "text": ""}
{"id": "2095169", "revid": "11959", "url": "https://it.wikipedia.org/wiki?curid=2095169", "title": "Zulfiqar", "text": ""}
{"id": "2095170", "revid": "11959", "url": "https://it.wikipedia.org/wiki?curid=2095170", "title": "Dhu l-faqar", "text": ""}
{"id": "2095171", "revid": "11959", "url": "https://it.wikipedia.org/wiki?curid=2095171", "title": "Zulfaqar", "text": ""}
{"id": "2095175", "revid": "1573940", "url": "https://it.wikipedia.org/wiki?curid=2095175", "title": "Axis porcinus", "text": "Il cervo porcino (Axis porcinus ) \u00e8 una piccola specie di cervo diffusa dal Pakistan, attraverso l'India settentrionale, al Sud-est asiatico continentale.\nDeve il nome al modo in cui si muove attraverso la foresta, simile a quello di un maiale: invece che superare gli ostacoli con dei balzi, come fa la maggior parte dei cervi, abbassa la testa e passa sotto all'ostacolo. Appena si sente minacciato corre subito a nascondersi tra il fitto degli alberi. Mentre corre tiene sollevata la coda, mostrando la parte inferiore bianca.\nTassonomia.\nAttualmente ne vengono riconosciute due sottospecie:\n\u00c8 da ricordare che esistono altre due specie di cervo porcino, strettamente imparentate con questa: il cervo di Bawean (\"A. kuhlii\"), dell'isola indonesiana di Bawean, e il cervo delle Calamian (\"A. calamianensis\"), originario dell'arcipelago filippino delle Calamian, entrambi diffuse sia in foreste decidue tropicali umide che secche. Diversamente da quelli della ben pi\u00f9 nota specie occidentale, i piccoli di entrambe queste specie non presentano un mantello maculato alla nascita. Tuttavia, anche i piccoli delle popolazioni orientali di cervo porcino (quelle appartenenti ad \"A. p. annamiticus\") non hanno il mantello macchiato. Le due popolazioni insulari di cervo porcino sono probabilmente i resti di una popolazione ben pi\u00f9 estesa che un tempo era in collegamento con le popolazioni del Sud-est asiatico continentale e che abitava vaste aree dello Scudo della Sonda quando il livello dei mari era notevolmente pi\u00f9 basso di oggi.\nDescrizione.\nUn maschio adulto di cervo porcino misura circa 70\u00a0cm di altezza al garrese e pesa attorno ai 50\u00a0kg, mentre la femmina \u00e8 molto pi\u00f9 piccola: misura, infatti, solo 61\u00a0cm di altezza e pesa intorno ai 30\u00a0kg. Ha una costituzione tozza, con corpo allungato e zampe relativamente corte; la linea del dorso si inarca sempre pi\u00f9 dalle spalle al posteriore. Le orecchie sono arrotondate; gli esemplari pi\u00f9 vecchi tendono ad avere la faccia e il collo di colore pi\u00f9 chiaro.\nIl mantello del cervo porcino \u00e8 piuttosto fitto e generalmente presenta, in inverno, un colore marrone scuro uniforme, a eccezione della regione ventrale del corpo e delle zampe, di colore pi\u00f9 chiaro. Verso la fine della primavera, il pelame assume la tipica colorazione estiva marrone rossastra, con toni diversi da un individuo all'altro. Molti cervi porcini presentano una striscia dorsale scura che si estende dalla testa, attraverso il collo, fino a tutta la lunghezza della colonna vertebrale. Sul manto estivo spicca una fila uniforme di macchie chiare su ambo i lati della striscia dorsale, dalle spalle al posteriore. La coda, piuttosto corta, \u00e8 marrone, ma ha la punta bianca. Anche il suo lato inferiore \u00e8 bianco, e il cervo, quando \u00e8 in allarme, la tiene sollevata per indicare ai conspecifici la presenza di una minaccia.\nIl cervo porcino \u00e8 munito di ghiandole preorbitali sulla faccia, proprio sotto agli occhi, e ghiandole metatarsali poste piuttosto in alto sul lato esterno delle zampe posteriori. Le ghiandole podali sono situate nella fessura degli zoccoli delle zampe posteriori.\nNei maschi adulti i palchi presentano generalmente tre punte, con il ramo principale che termina biforcandosi in due punte rivolte una all'interno, l'altra all'esterno. Tuttavia, non sono rari palchi con pi\u00f9 punte. La caratteristica principale di questi palchi \u00e8 l'angolo acuto formato dalla punta occipitale e dal ramo principale; inoltre, \u00e8 da ricordare che la punta interna tende a essere pi\u00f9 breve e che l'altra punta, quella rivolta all'esterno, \u00e8 il proseguimento del ramo principale.\nDistribuzione e habitat.\nIn passato l'areale del cervo porcino si estendeva dal Pakistan, attraverso tutta l'India settentrionale e nord-orientale, comprese le colline ai piedi dell'Himalaya, fino all'Asia sud-orientale continentale e, marginalmente, alla Cina meridionale (propaggini meridionali dello Yunnan), ma attualmente si \u00e8 ristretto a piccole localit\u00e0 isolate della sua antica estensione. Quasi certamente la specie \u00e8 scomparsa dall'est del Myanmar. Sicuramente \u00e8 scomparsa dalla Thailandia (dove per\u00f2 \u00e8 stata reintrodotta) e quasi certamente da Vietnam e Laos. Recentemente piccole popolazioni sono state scoperte in Bangladesh, in una piccola regione della Cambogia e, forse, della Cina; riguardo a quest'ultimo sito, le notizie non sono chiare, ma si ritiene che ospiti solo poche dozzine di individui. Con tutta sicurezza, il cervo porcino sopravvive in alcune aree del Myanmar, nell'India settentrionale e nord-orientale, in Nepal, Bhutan e Pakistan. La specie \u00e8 stata introdotta in Sri Lanka, Australia (nelle regioni costiere del Gippsland meridionale e orientale) e Stati Uniti (in Texas, Florida e Hawaii).\nBiologia.\nIl cervo porcino \u00e8 una creatura gregaria solamente quando sono presenti condizioni favorevoli, ma anche in questa occorrenza non forma un vero e proprio \u00abbranco\u00bb unito, ma solo un piccolo raggruppamento di esemplari che si spostano disordinatamente in varie direzioni. Quando \u00e8 allarmato, emette una sorta di fischio o una specie di latrato. I territori variano considerevolmente per dimensioni, ma in media si estendono per 700 m\u00b2. I maschi sono aggressivi, e nelle regioni dove la densit\u00e0 di popolazione \u00e8 bassa possono divenire territoriali, marcando i confini della propria area con secrezioni ghiandolari. Durante la stagione degli amori, i maschi si raggruppano in terreni aperti, calpestando il terreno con gli zoccoli nel corso di manifestazioni aggressive. Non vengono creati veri harem, ma i maschi si limitano a corteggiare e difendere un'unica femmina per volta. Diversamente da molte altre specie di cervo, durante la stagione degli amori quello porcino non bramisce. La densit\u00e0 di popolazione varia da 0,1 esemplari per km\u00b2 nelle valli fluviali a pi\u00f9 di 19 esemplari per km\u00b2 nelle distese erbose inondate.\nTra i predatori del cervo porcino ricordiamo tigri del Bengala, leopardi, coccodrilli marini, cuon e, talvolta, pitoni birmani."}
{"id": "2095185", "revid": "439868", "url": "https://it.wikipedia.org/wiki?curid=2095185", "title": "Museo della storia dell'Ucraina nella seconda guerra mondiale", "text": "Il Museo della storia dell'Ucraina nella seconda guerra mondiale () \u00e8 un museo commemorativo della seconda guerra mondiale nel quartiere meridionale di Pechersk a Kiev, capitale dell'Ucraina.\nStoria e descrizione.\nIl museo \u00e8 stato spostato due volte prima di essere collocato nella posizione definitiva; \u00e8 stato aperto con una solenne cerimonia il 9 maggio 1981, il Giorno della Vittoria, dall'allora leader sovietico Leonid Il'i\u010d Bre\u017enev. Il 21 giugno 1996 ha ottenuto il suo attuale status di Museo Nazionale con il decreto firmato da Leonid Ku\u010dma, allora presidente dell'Ucraina.\n\u00c8 uno dei pi\u00f9 grandi musei in Ucraina e ruota attorno alla famosa statua della Madre Patria alta 102 metri (40 di base e 62 la statua) e pesante 530 tonnellate. Il museo ha gi\u00e0 ospitato pi\u00f9 di 21 milioni di visitatori.\nIl museo \u00e8 situato in un'area di 10 ettari sulla collina con vista sul fiume Dnieper; mostra tra le altre cose le armi utilizzate dall'Unione Sovietica dopo la Seconda Guerra Mondiale.\nLe sculture rappresentano la valorosa difesa del confine sovietico dall'invasione nazista del 1941, gli orrori dell'occupazione tedesca, la lotta dei partigiani e la battaglia del Dnieper del 1943."}
{"id": "2095186", "revid": "287204", "url": "https://it.wikipedia.org/wiki?curid=2095186", "title": "Mattone (disambigua)", "text": ""}
{"id": "2095189", "revid": "69377", "url": "https://it.wikipedia.org/wiki?curid=2095189", "title": "Collatio legum mosaicarum et romanarum", "text": ""}
{"id": "2095190", "revid": "124123", "url": "https://it.wikipedia.org/wiki?curid=2095190", "title": "Morti nel 1064", "text": ""}
{"id": "2095192", "revid": "486946", "url": "https://it.wikipedia.org/wiki?curid=2095192", "title": "Giunti Firenze Rugby 1931", "text": ""}
{"id": "2095196", "revid": "1938155", "url": "https://it.wikipedia.org/wiki?curid=2095196", "title": "Diritto barbarico", "text": "Con diritto barbarico individua una serie di tradizioni consuetudinarie (generalmente non scritte) proprie di gruppi etnico-sociali coevi ma di lingua e cultura diverse da quella ellenistico-romana, consolidatesi dopo le invasioni barbariche.\nNumerosi principi del diritto barbarico sono poi confluiti nel diritto romano e nel diritto medievale.\nDescrizione.\nEsso non \u00e8 un sistema giuridico vero e proprio, ma un insieme di principi giuridici comuni a varie popolazioni, etnicamente e culturalmente disomogenee, ma comunque attive nel Nord Eurasia: Celti, Sciti, Sarmati, Unni, Germani (tra i quali Longobardi, Goti, ecc.), Slavi, Avari, Ungari, ecc., quali:"}
{"id": "2095200", "revid": "287204", "url": "https://it.wikipedia.org/wiki?curid=2095200", "title": "Synthliboramphus craveri", "text": "L'urietta di Craveri (Synthliboramphus craveri, Salvadori 1865) \u00e8 un uccello marino della famiglia degli alcidi.\nDistribuzione e habitat.\nQuesto uccello, durante il periodo di riproduzione, nidifica in Messico sulle isole e le coste della Baja California, soprattutto all'interno del Golfo di California ma anche sulle coste del Pacifico spingendosi a nord non oltre Islas San Benitos. D'inverno si sposta sulle coste degli Stati Uniti, nella California meridionale, sulle coste dello stato di Sonora e pi\u00f9 raramente in Guatemala."}
{"id": "2095201", "revid": "287204", "url": "https://it.wikipedia.org/wiki?curid=2095201", "title": "Alleanze", "text": "Alleanze (\"Alliances\" in inglese) \u00e8 un' del gioco di carte collezionabili \"\", edito da Wizards of the Coast. In vendita in tutto il mondo dal 10 giugno 1996, \u00e8 il secondo set di tre del \"blocco di Era Glaciale\", che comprende anche \"Era Glaciale\" e \"Ondata Glaciale\".\nCaratteristiche.\n\"Alleanze\" \u00e8 composta da 199 carte, stampate a bordo nero, cos\u00ec ripartite:\nIl simbolo dell'espansione \u00e8 una bandiera svolazzante, e si presenta in bianco e nero indipendente dalla rarit\u00e0 delle carte.\n\"Alleanze\" \u00e8 disponibile in bustine da 12 carte casuali.\nCuriosit\u00e0.\nAlleanze fu presentata in tutto il mondo durante i tornei di prerelease il 18 maggio 1996.\nLe carte comuni di \"Alleanze\" sono state tutte stampate in due versioni, ognuna con una differente illustrazione. Quindi sebbene le carte dell'espansione siano in realt\u00e0 144, vengono conteggiate il doppio delle comuni, portando il numero effettivo a 199. Dopo questo set la Wizards non stamp\u00f2 pi\u00f9 diverse versioni di una singola carta all'interno di una stessa espansione, con l'eccezione di tre carte rare leggendarie di \"Congiunzione\" e dei \"Fratelli Yamazaki\" di \"Campioni di Kamigawa\".\nNessuna carta del set \u00e8 stata ristampata da precedenti.\nNovit\u00e0.\nIn questo set, contrariamente a quanto avviene di solito, non sono presentate nuove abilit\u00e0 delle carte, vengono invece ulteriormente sviluppate le meccaniche dell'espansione precedente, come il mantenimento cumulativo, le carte multicolori e le terre innevate."}
{"id": "2095206", "revid": "21880", "url": "https://it.wikipedia.org/wiki?curid=2095206", "title": "Synthliboramphus wumizusume", "text": "L'urietta crestata o urietta del Giappone (Synthliboramphus wumizusume, Temminck 1836) \u00e8 un uccello marino della famiglia degli alcidi.\nDistribuzione e habitat.\nQuesto uccello \u00e8 endemico delle regioni a corrente calda del Giappone centrale e meridionale, dove nidifica su molte isole disabitate al largo di Ky\u016bsh\u016b e sulle Isole Izu. Alcuni esemplari nidificano anche sull'Isola di Gugul nella Corea del Sud o nel Golfo di Pietro il Grande in Russia. In inverno migra a nord, mantenendosi in una zona a sudest di Hokkaid\u014d e lungo le coste orientali di Honsh\u016b e Ky\u016bsh\u016b; alcuni esemplare sono stati avvistati anche sulle Isole Ryukyu."}
{"id": "2095208", "revid": "159980", "url": "https://it.wikipedia.org/wiki?curid=2095208", "title": "Pinguinus", "text": ""}
{"id": "2095210", "revid": "1564499", "url": "https://it.wikipedia.org/wiki?curid=2095210", "title": "Lingua kapingamarangi", "text": "La lingua kapingamarangi \u00e8 una lingua polinesiana parlata negli Stati Federati di Micronesia, nello stato federato di Pohnpei.\nDistribuzione geografica.\nSecondo l'edizione 2009 di \"Ethnologue\", i 3000 locutori di kapingamarangi si distribuiscono equamente tra le due isole di Kapingamarangi e Pohnpei, nelle isole Caroline.\nClassificazione.\nSecondo l'edizione 2009 di \"Ethnologue\", la classificazione completa \u00e8 la seguente:\nSistema di scrittura.\nPer la scrittura viene usato l'alfabeto latino."}
{"id": "2095211", "revid": "938", "url": "https://it.wikipedia.org/wiki?curid=2095211", "title": "Lingua nukuoro", "text": "La lingua nukuoro \u00e8 una lingua polinesiana parlata negli Stati Federati di Micronesia, nello stato federato di Pohnpei.\nDistribuzione geografica.\nSecondo l'edizione 2009 di \"Ethnologue\", il nukuoro \u00e8 parlato nelle isole di Nukuoro e Pohnpei, nelle isole Caroline, considerato come Polinesia periferica. La lingua \u00e8 attestata anche negli Stati Uniti d'America. Complessivamente, si stimano 900 locutori.\nClassificazione.\nSecondo l'edizione 2009 di \"Ethnologue\", la classificazione completa \u00e8 la seguente:\nSistema di scrittura.\nPer la scrittura viene usato l'alfabeto latino."}
{"id": "2095212", "revid": "767487", "url": "https://it.wikipedia.org/wiki?curid=2095212", "title": "Lingua pingelapese", "text": "La lingua pingelapese, chiamata anche pingelap o pingilapese, \u00e8 una lingua micronesiana parlata negli Stati Federati di Micronesia. \nDistribuzione geografica.\nSecondo l'edizione 2009 di \"Ethnologue\", la lingua \u00e8 parlata in Micronesia da 500 persone a Pingelap e 2000 a Pohnpei. La lingua \u00e8 attestata anche a Guam e negli Stati Uniti d'America. Globalmente, i locutori sono 3000."}
{"id": "2095213", "revid": "110157", "url": "https://it.wikipedia.org/wiki?curid=2095213", "title": "Lingua ngatikese", "text": "Il Ngatikese \u00e8 una lingua creola dell'isoletta Ngatik appartenente a Pohnpei uno degli Stati Federati di Micronesia. Il ngatikese, come vocabolario, appartiene alle lingue austronesiane e per la scrittura viene usato l'alfabeto latino. La sua nascita risale al massacro della popolazione maschile di Ngtatik nel 1837 da commercianti britannici."}
{"id": "2095214", "revid": "938", "url": "https://it.wikipedia.org/wiki?curid=2095214", "title": "Lingua satawalese", "text": "La lingua satawalese \u00e8 una lingua micronesiana parlata negli Stati Federati di Micronesia. \nDistribuzione geografica.\nSecondo l'edizione 2009 di \"Ethnologue\", la lingua \u00e8 parlata da 460 persone nell'atollo di Satawal, nello stato federato di Yap."}
{"id": "2095215", "revid": "110157", "url": "https://it.wikipedia.org/wiki?curid=2095215", "title": "Lingua polowatese", "text": "Il Polowatese \u00e8 la lingua dell'atollo Polowat appartenente a Chuuk uno degli Stati Federati di Micronesia. Il polowatese appartiene alle lingue austronesiane e per la scrittura viene usato l'alfabeto latino."}
{"id": "2095216", "revid": "767487", "url": "https://it.wikipedia.org/wiki?curid=2095216", "title": "Lingua mokilese", "text": "La lingua mokilese, detta anche mokil, mwoakilese o mwoakiloa, \u00e8 una lingua micronesiana parlata negli Stati Federati di Micronesia. \nDistribuzione geografica.\nSecondo l'edizione 2009 di \"Ethnologue\", la lingua \u00e8 parlata da 1050 persone in Micronesia, nell'atollo di Mokil nello stato di Pohnpei, e da 180 persone negli Stati Uniti d'America."}
{"id": "2095217", "revid": "287204", "url": "https://it.wikipedia.org/wiki?curid=2095217", "title": "L'intervento", "text": "L'intervento (titolo originale \"Intervention\") \u00e8 un romanzo di fantascienza scritto da Julian May e pubblicato nel 1987.\nCostituisce un \u00abvinculum\u00bb o volume di collegamento tra la Saga dell'esilio nel Pliocene (1981-1984) e la Trilogia del Milieu Galattico (1991-1996), entrambe ambientate nello stesso universo immaginario caratterizzato dall'evoluzione dell'umanit\u00e0 verso un livello mentale superiore e dal suo ingresso nel Milieu Galattico, una federazione formata da razze aliene dotate di analoghe facolt\u00e0 mentali.\nTrama.\nAmbientato tra il 1945 e il 2013, il romanzo racconta dell'apparizione dei primi \"metapsichici\" operanti, della reazione dei \"normali\" alla presenza di menti cos\u00ec dotate e degli inevitabili mutamenti politici, sociali, economici, legislativi, fino al Grande Intervento, quando rappresentanti del Milieu Galattico mostrano la propria esistenza all'umanit\u00e0.\nRiferimenti letterari.\nL'autrice rende esplicitamente omaggio ad un classico della fantascienza incentrato sul tema del superuomo, \"Q.I. 10000\" (\"Odd John\") (1935) di Olaf Stapledon, la cui lettura durante l'adolescenza \u00e8 una vera rivelazione per il personaggio di \"Rogi\" Remillard."}
{"id": "2095226", "revid": "98077", "url": "https://it.wikipedia.org/wiki?curid=2095226", "title": "Porro quirites", "text": ""}
{"id": "2095230", "revid": "1305772", "url": "https://it.wikipedia.org/wiki?curid=2095230", "title": "Libero Raglianti", "text": "Biografia.\nNato da famiglia contadina, entra in seminario e viene ordinato sacerdote nel 1938, dopo una breve esperienza pastorale nella parrocchia di Pontedera, dal 1940 al 1944 fu parroco della Pieve di Valdicastello, frazione del comune di Pietrasanta\nUomo d'azione e schietto nell'esprimere le sue convinzioni, mal aveva sopportato il regime fascista e in pi\u00f9 occasioni durante le prediche aveva espresso le sue critiche.\nDall'8 settembre, collabora attivamente con il movimento della resistenza, tanto da meritare la qualifica di partigiano combattente, nella formazione Bandelloni.\nCollabora con il CLN dopo l'avanzare del fronte e il conseguente ordine di sfollamento dal litorale versiliese, si trov\u00f2 nella condizione di dover organizzare l'ospitalit\u00e0 a diverse migliaia di sfollati.\nIl 13 agosto 1944, le forze naziste compiono un rastrellamento, le stesse che il giorno prima si erano rese responsabili a Sant'Anna di Stazzema di un eccidio e viene arrestato con altre 30 persone.\nSeparato dal gruppo viene trasferito alle scuole di Nozzano, sede del comando 16 SS Panzer Grenadier Division, per sedici giorni prigioniero viene sottoposto a interrogatorio e tortura.\nIl 29 agosto 1944 viene fucilato a Laiano di Filettole nel comune di Vecchiano e sul suo corpo viene lasciato uno scritto \nItalo Ninci e Antonio Vannini, scampati alla morte nel carcere di Nozzano:\nOnorificenze.\nIl 5 ottobre 1964 gli viene conferita la medaglia d'oro al valor civile.\nRiconoscimenti.\nMonumenti che ricordano don Libero Raglianti:"}
{"id": "2095234", "revid": "339392", "url": "https://it.wikipedia.org/wiki?curid=2095234", "title": "Seminario arcivescovile maggiore di Firenze", "text": ""}
{"id": "2095238", "revid": "767487", "url": "https://it.wikipedia.org/wiki?curid=2095238", "title": "Alderley", "text": "Alderley \u00e8 una sobborgo di Brisbane, Queensland, Australia. Si trova a 7 km da Brisbane. Ha una popolazione di 6.763 abitanti."}
{"id": "2095240", "revid": "1318658", "url": "https://it.wikipedia.org/wiki?curid=2095240", "title": "Biblioteca del conservatorio Giuseppe Verdi", "text": "La Biblioteca del conservatorio Giuseppe Verdi di Milano, che ha sede in via Conservatorio 12, \u00e8 stata fondata nel 1808, ed \u00e8 la pi\u00f9 ricca fonte italiana per la ricerca storica e scientifica in campo musicale.\nStoria.\nNei primi decenni di vita, era collocata in alcuni armadi al primo piano dell'ex convento di S. Maria della Passione, e posta sotto la responsabilit\u00e0 di un vice-censore. Il primo nucleo bibliografico fu costituito il 30 gennaio 1809 per interessamento del vicer\u00e9 Eugenio di Beauharnais, composto da alcune opere fondamentali di didattica musicale, specificamente dei metodi adottati dal conservatorio di Parigi. \nNel 1810 pervenne in dono la musica appartenuta alla cantante Camilla Balsamini, inaugurando cos\u00ec la lunga serie di donazioni che ha accresciuto costantemente il patrimonio, formandone circa i due terzi. \nNel 1813 venne acquistato il Fondo Johann Adolf Hasse, formato da partiture del compositore tedesco (Bergedorf, 1699 \u2013 Venezia, 1783), e costituito da opere sacre e profane in autografo e in parte in copia in esemplari unici. I manoscritti del fondo, comprendono tra l'altro 30 opere di teatro che includono la messa in musica di melodrammi di Pietro Metastasio.\nNel 1814 giungeva l'importante raccolta di opere musicali italiane e francesi di Giovanni Scopoli, direttore generale della Pubblica Istruzione.\nL'importanza dell'istituzione venne accresciuta nel periodo anche grazie al provvedimento del 31 gennaio 1816, con cui fu stabilito il versamento di una copia di qualsiasi melodramma rappresentato nei regi teatri milanesi alla Scala e Cannobiana.\nAttorno al 1840 pervenne il Fondo Villa, costituito dai materiali raccolti dal conte Carlo Villa, consistenti in oltre 500 manoscritti settecenteschi di partiture d'opere teatrali, oratori e brani di musica sacra di autori specie di scuola veneziana e napoletana. \nNel 1850 venne donato il Fondo Francesco Pollini, formato dai manoscritti musicali del compositore e pianista (Lubiana 1762, \u2013 Milano, 1846), autore tra l'altro di un \"Metodo pel clavicembalo\" (1812) utilizzato un tempo dal Conservatorio. Si trattava di opere, cantate, composizioni vocali varie, brani di musica sacra, composizioni di musica strumentale (specie sonate e variazioni per cembalo). \nSempre nel 1850 un altro decreto governativo stabil\u00ec il versamento dei doppi musicali della Biblioteca nazionale braidense e della Biblioteca dell'Universit\u00e0 di Pavia, destinatarie del diritto di deposito d'obbligo della musica stampata nella provincia di Milano. In tale occasione entrarono in Biblioteca circa 34.000 edizioni. \nAncora nello stesso anno, grazie all'intervento del governo austriaco della Lombardia che lo sequestr\u00f2 al collezionista Giuseppe Greggiati che lo aveva appena acquistato, pervenne alla Biblioteca il Fondo della Cappella di Santa Barbara di Mantova, che arricch\u00ec le raccolte con una serie di opere di sommo valore per la polifonia cinquecentesca, ed and\u00f2 a formare il corpus di materiali pi\u00f9 antichi della biblioteca, con manoscritti e stampe datate dal 1503 al 1649 (il fondo raccoglie circa 280 unit\u00e0 di composizioni musicali di grande valore).\nIl crescente e notevole afflusso di materiali obblig\u00f2 a cercare nuovi spazi per la Biblioteca, che furono ricavati nel 1875 in quella che \u00e8 la Sala Puccini. \nNel 1887 si giunse alla nomina di un bibliotecario effettivo, che fu Eugenio de' Guarinoni. \nDue anni dopo, su segnalazione del docente del conservatorio Michele Saladino e per interessamento del citato de' Guarinoni, il Conservatorio ottenne in deposito dal Comune di Milano il Fondo Gustavo Adolfo Noseda (di basilare importanza per lo studio di alcuni aspetti del settecento musicale italiano, comprendente 10.253 unit\u00e0 bibliografiche, di cui 6.000 manoscritti), offrendo in cambio la pubblicazione del catalogo, che fu edito nel 1897. \nSi trattava della vastissima documentazione musicale raccolta da Gustavo Adolfo Noseda (Milano, 1837\u00a0\u2013 ivi, 1866), collezionista e compositore, che aveva maturato il progetto di mettere insieme \u201cl'archivio pi\u00f9 grande d'Italia\u201d, dopo aver consultato la raccolta di manoscritti autografi del Settecento del Conservatorio di S. Pietro a Majella, a Napoli. Il fondo, era stato donato nel 1876 dal padre del compositore al Comune di Milano e conservato in casse presso locali del Teatro alla Scala difficilmente accessibili. \nSi tratta quindi di un patrimonio di notevolissimo interesse per lo studio della musica napoletana dal XVII al XIX secolo, e dell'ambiente musicale milanese. In dettaglio, le circa 12.000 unit\u00e0 comprendono volumi a stampa e musiche a stampa e manoscritte dal Seicento alla met\u00e0 dell'Ottocento.\nNel 1905 giungeva il Legato Francesco Somma, lasciato dallo stesso collezionista (Cuggiono, 1817 \u2013 Milano, 1905), e costituito dalla sua raccolta di studio, ricca di circa 6.000 pezzi, comprendenti numerose opere riguardanti la storia dei teatri musicali, specie quelli milanesi Ducale e alla Scala. \nNel 1917 fu nominato bibliotecario l'insigne musicologo Gaetano Cesari, che lasci\u00f2 l'incarico nel 1924.\nAl suo posto subentr\u00f2 un altro personaggio di grande levatura, il musicologo e critico musicale Fausto Torrefranca, gi\u00e0 bibliotecario al Conservatorio di S. Pietro a Majella di Napoli. \nNel 1938 il suo posto venne preso dal musicologo Federico Mompellio. \nNell'estate 1943 Mompellio decise l'evacuazione della Biblioteca, trasferendo il patrimonio librario lontano dalla citt\u00e0 che cominciava a essere bombardata dagli alleati. Tale decisione fu provvidenziale, visto che nell'agosto del 1943, il bombardamento su Milano abbatt\u00e9 i locali dove era stata collocata la Biblioteca. \nNel 1949 Mompellio opt\u00f2 per l'insegnamento di Storia della musica presso lo stesso Conservatorio. Fu quindi nominato bibliotecario il violoncellista e musicologo Guglielmo Barblan. \nAttorno al 1950 venne acquistato il Fondo Giacomo Benvenuti, consistente in una parte della biblioteca del musicologo e compositore Giacomo Benvenuti (Toscolano, 1885 \u2013 Barbarano di Sal\u00f2, 1943). \nTra il 1950 ed il 1953 arriv\u00f2 il Dono Enrico Polo, da parte del violinista Enrico Polo (Parma, 1868 \u2013 Milano, 1953) gi\u00e0 docente nel Conservatorio milanese, riguardante sia libri che spartiti musicali. \nNel 1954 venne donato alla Biblioteca il Carteggio Giacomo Puccini \u2013 Riccardo Schnabl Rossi, comprendente 154 tra lettere, biglietti, cartoline e telegrammi costituenti la corrispondenza tra Puccini e l'amico Schnabl, nel periodo dal 1899 al 1924.\nNel 1960 e, con successivi lavori di soppalcatura, nel 1964, la Biblioteca assunse l'assetto che mantiene tuttora. Sotto la gestione Barblan l'istituzione inizi\u00f2 a partecipare attivamente anche all'attivit\u00e0 dell'Associazione Italiana Biblioteche Musicali (IAML).\nNel 1974 giunsero in Biblioteca i 706 pezzi del Dono Achille Schinelli, in precedenza appartenuti all'intestatario del fondo, compositore e docente di Musica corale e Polifonia vocale del Conservatorio milanese (Breme Lomellina, 1882 \u2013 Milano, 1969). \nNel 1977, dopo il collocamento a riposo di Barblan, la direzione della Biblioteca venne assunta da Agostina Zecca Laterza. \nSempre nel 1977 pervenne il Dono Ester Bonacossa, riguardante un centinaio di volumi di storia e cultura musicale in tedesco, e da un carteggio di circa 500 pezzi tra lettere, cartoline e biglietti, datati da fine ottocento al 1930, scritti da importanti concertisti e strumentisti stranieri. \nDal 1979 la Biblioteca ospita l'Ufficio Ricerca Fondi Musicali della Biblioteca nazionale braidense. L'Ufficio cura il catalogo nazionale della musica a stampa e manoscritta, e svolge servizio di consulenza per ricerche sui cataloghi nazionali e internazionali.\nTra il 1986 e il 1988 pervenne alla Biblioteca il Dono Claudio Sartori \u2013 Gabriella Gentili Verona, formato dai volumi della biblioteca del primo, musicologo (Brescia, 1913 \u2013 Milano, 1994), e da musiche donate dalla seconda, clavicembalista (Torino, 1913 \u2013 ?, 1996). Si tratta, quantitativamente, di 2.000 pezzi. \nDal 1991 la Biblioteca \u00e8 collegata al Servizio Bibliotecario Nazionale (SBN) attraverso il Polo Regionale della Lombardia.\nNel 1999 \u00e8 stata acquisita la Donazione Niccol\u00f2 Castiglioni, comprende la biblioteca del compositore (Milano, 1932 \u2013 ivi, 1996) gi\u00e0 docente del Conservatorio dal 1977 al 1996. Si tratta di una raccolta di circa 2.000 volumi di cultura generale (letteratura, arte, filosofia, scienze, ecc.).\nNel novembre 2004 ha assunto la direzione della Biblioteca la dottoressa Licia Sirch, in precedenza responsabile della biblioteca del Conservatorio \"Pedrollo\" di Vicenza.\nPatrimonio.\nLa Biblioteca dispone di oltre unit\u00e0 bibliografiche, di cui circa manoscritti e volumi di carattere musicale, nonch\u00e9 di 400 circa testate di periodici musicali."}
{"id": "2095245", "revid": "767487", "url": "https://it.wikipedia.org/wiki?curid=2095245", "title": "Ashgrove", "text": "Ashgrove \u00e8 una localit\u00e0 australiana situata a circa 5 km da Brisbane, nello Stato del Queensland.\nHa una popolazione di 11.450 abitanti."}
{"id": "2095250", "revid": "2006282", "url": "https://it.wikipedia.org/wiki?curid=2095250", "title": "Tivoli (Australia)", "text": "Tivoli \u00e8 una citt\u00e0 australiana del Queensland che si trova a circa 40\u00a0km da Brisbane, capitale dello Stato.\nHa una popolazione di 1.552 abitanti."}
{"id": "2095253", "revid": "2022824", "url": "https://it.wikipedia.org/wiki?curid=2095253", "title": "Petrie (Queensland)", "text": "Petrie \u00e8 un sobborgo di Brisbane, Queensland, Australia. Si trova a 24 km da Brisbane. Ha una popolazione di 8.566 abitanti."}
{"id": "2095258", "revid": "767487", "url": "https://it.wikipedia.org/wiki?curid=2095258", "title": "Crestmead", "text": "Crestmead \u00e8 una sobborgo del Brisbane, Queensland, Australia. Si trova a 27 km da Brisbane. Ha una popolazione di 10.086 abitanti."}
{"id": "2095259", "revid": "14691", "url": "https://it.wikipedia.org/wiki?curid=2095259", "title": "Crestmead (Queensland)", "text": ""}
{"id": "2095262", "revid": "1305772", "url": "https://it.wikipedia.org/wiki?curid=2095262", "title": "Biblioteca Nazionale del Club Alpino Italiano", "text": "La Biblioteca nazionale del Club Alpino Italiano (CAI) di Torino \u00e8 la pi\u00f9 importante biblioteca italiana specializzata in alpinismo.\nHa sede negli storici locali del Monte dei Cappuccini dove sorse nel 1874 la \u201cVedetta alpina\u201d, e dove ha sede il Museo Nazionale della Montagna \"Duca degli Abruzzi\". \u00c8 presieduta da una commissione composta dal presidente generale del CAI, o un suo delegato, e da un numero pari di membri nominati dal Consiglio centrale e dalla Sezione di Torino.\nStoria.\nLa biblioteca fu fondata a Torino nel 1863, subito dopo la fondazione del noto Sodalizio. Suo modello fu, su preciso auspicio di Quintino Sella, la raccolta libraria del famoso Alpine Club di Londra. \nIn seguito ad un accordo con l'Accademia delle Scienze di Torino, il Club Alpino Italiano ottenne dal Ministero della pubblica istruzione l'uso di un casotto presso il Castello del Valentino, prima sede della Biblioteca.\nTra le prime raccolte che andarono ad accrescere il patrimonio bibliografico, vi fu il Fondo Circolo Geografico Italiano di Torino, costituito da importanti resoconti di viaggi e di esplorazioni appartenuti all'omonima associazione, scioltasi pochi anni dopo la nascita del CAI.\nAttorno al 1958, sotto la direzione dell'ingegnere torinese Giovanni Bertoglio, la consistenza delle raccolte ammontava a circa 10.200 volumi ed opuscoli, 400 riviste alpinistiche di tutto il mondo, 20 atlanti, 3.600 carte geografiche sciolte, 2.000 fotografie relative alla montagna. All'epoca erano gi\u00e0 in uso il catalogo alfabetico per autori, per soggetti, sistematico per materie, dei periodici.\nNel 1980 entr\u00f2 a fra parte delle raccolte il Fondo Giovanni Bertoglio, riguardante circa 2.000 volumi di storia, letteratura, guide, bibliografie e periodici sulle Alpi, appartenuti all'ex direttore della Biblioteca e del periodico \u201cL'Escursionista\u201d, per dieci anni redattore della rivista mensile del CAI.\nAlla fine degli anni Novanta nacque il progetto BiblioCai, avente come obiettivo l'informatizzazione del patrimonio culturale del CAI e la sua accessibilit\u00e0 anche in Internet, e la creazione di un grande meta-catalogo dedicato alla cultura e all'informazione CAI in ogni sua forma (filmati, documentazione, fotografie, stampa sociale, periodici).\nNel 2000 \u00e8 stato donato l'archivio Giuseppe Lamberti, formato da incartamenti, analisi del terreno, fotografie, e progetti riguardanti la quarantennale attivit\u00e0 del tecnico e pioniere della costruzione di funivie e piste da sci (Ceva, 1911 \u2013 La Magdeleine, 1995).\nNel 2003 \u00e8 stato acquisito anche l'importantissimo Fondo Mario Fantin, formato dalla biblioteca e dall'archivio appartenuti al noto alpinista, fotografo, cartografo e regista (Bologna, 1921 \u2013 ivi, 1980). I materiali provenivano dal CISDAE (il Centro Italiano Studio e Documentazione Alpinismo Extraeuropeo), centro fondato dallo stesso Fantin nella sua citt\u00e0 natale nel 1967, ed entrato quindi a far parte delle collezioni del Museo della Montagna \"Duca degli Abruzzi\".\nPatrimonio.\nAttualmente la biblioteca dispone globalmente di circa 24.000 monografie, 1.400 testate di periodici (considerati i cambi di titolo) per un totale di oltre 16.500 annate, 1.800 carte topografiche correnti dell'area alpina, 3.000 carte relative a massicci extraeuropei, 5.000 carte \u201cstoriche\u201d.\nPer quanto riguarda la tipologia dei volumi, l'istituzione \u00e8 ricca di pubblicazioni di carattere geografico, meteorologico, glaciologico, geologico, speleologico, nonch\u00e9 di guide, classici dell'alpinismo, opere letterarie e storiche relative alle Alpi."}
{"id": "2095269", "revid": "287204", "url": "https://it.wikipedia.org/wiki?curid=2095269", "title": "Tivoli (disambigua)", "text": ""}
{"id": "2095275", "revid": "804", "url": "https://it.wikipedia.org/wiki?curid=2095275", "title": "Parodi", "text": ""}
{"id": "2095278", "revid": "287204", "url": "https://it.wikipedia.org/wiki?curid=2095278", "title": "Linea Tozai", "text": ""}
{"id": "2095279", "revid": "486946", "url": "https://it.wikipedia.org/wiki?curid=2095279", "title": "Linea Yurakucho", "text": ""}
{"id": "2095280", "revid": "1573940", "url": "https://it.wikipedia.org/wiki?curid=2095280", "title": "Herpestes fuscus", "text": "La mangusta bruna indiana (Herpestes fuscus ) \u00e8 un carnivoro della famiglia degli Erpestidi. Il suo areale \u00e8 limitato ad una piccola area del sud dell'India e dello Sri Lanka.\nDescrizione.\nQuella bruna indiana \u00e8 una mangusta relativamente grande e pesante. Ha una lunghezza testa-corpo di circa 33-48 cm. La coda misura circa 19-33 cm, vale a dire una lunghezza pari al 69-70% di quella testa-corpo. Il peso varia tra i 2 e i 7\u00a0kg. La pelliccia varia nella colorazione dal marrone scuro al bruno-nerastro, leggermente screziati di giallastro o color sabbia, e i piedi sono neri. La coda \u00e8 folta.\nIn ogni semiarcata, sia nella mascella superiore che in quella inferiore, questa specie possiede tre incisivi, un canino, quattro premolari e due molari. Nel complesso, possiede in tutto 40 denti. Rispetto alla mangusta di Giava (\"Herpestes javanicus\"), in questa specie la porzione anteriore della bolla timpanica \u00e8 appiattita e si estende sotto la protuberanza occipitale.\nDistribuzione e habitat.\nL'areale della mangusta bruna indiana \u00e8 limitato ad alcune parti dell'India meridionale e dello Sri Lanka. Nell'India meridionale \u00e8 presente, tra 700 e 1300 m di quota, da Virajpet nella parte meridionale del distretto di Kodagu a Udhagamandalam sui monti Nilgiri, a Tiger Shola sui monti Palni, nel Madurai, a Kalakad-Mundanthura sui monti Meghamalai e sull'altopiano di Valparai sui monti Anamalai, oltre che a Peeramedu nel Kerala.\nLa mangusta bruna indiana abita nelle fitte foreste primarie e nelle aree circostanti. Nell'India meridionale si incontra anche nelle piantagioni di t\u00e8 e caff\u00e8. In Sri Lanka questa specie vive nelle foreste di pianura, sulle montagne centrali e in zone aride.\nQuesta specie \u00e8 stata inoltre introdotta sulle Figi, nell'isola Viti Levu durante gli anni 70. Qui vive in simpatria con la simile Herpestes auropunctatus e attualmente non si conoscono suoi impatti ecologici, anche se si sospetta che le prede native ne risentano, come succede spesso sulle isole invase da carnivori alloctoni.\nBiologia.\nLa mangusta bruna indiana \u00e8 una creatura prevalentemente crepuscolare e notturna. La sua dieta non \u00e8 nota, ma probabilmente si nutre, come le altre specie del genere \"Herpestes\", di piccoli vertebrati, invertebrati, uova, frutta e radici. Sconosciute sono anche le sue abitudini riproduttive. In una tana costruita sotto le rocce, la femmina partorisce probabilmente tre o quattro piccoli.\nTassonomia.\nLa mangusta bruna indiana \u00e8 attualmente considerata come una specie distinta, ma alcuni autori continuano a considerarla come una sottospecie della mangusta dalla coda corta (\"Herpestes brachyurus\").\nAll'interno della specie vengono riconosciute quattro sottospecie:\nStato di conservazione.\nFino a non molto tempo fa, data la sua area di distribuzione particolarmente limitata, si riteneva che questa specie fosse piuttosto rara, e l'Unione Internazionale per la Conservazione della Natura (IUCN) la classificava come specie \u00abvulnerabile\u00bb (\"Vulnerable\"). Tuttavia, indagini successive hanno dimostrato che essa non \u00e8 poi cos\u00ec rara come si credeva, ed inoltre \u00e8 risultata essere anche una specie adattabile alle modificazioni subite dall'habitat nel quale essa vive. Pertanto, a partire dal 2015, \u00e8 stata riclassificata come specie \u00aba rischio minimo\u00bb (\"Least Concern\"). Tuttavia, non abbiamo ancora a disposizione informazioni esatte sull'entit\u00e0 delle popolazioni o sul loro trend demografico."}
{"id": "2095281", "revid": "110157", "url": "https://it.wikipedia.org/wiki?curid=2095281", "title": "Drapia", "text": "Drapia (\"Trapian\u00e8\", \u03a4\u03c1\u03b1\u03c0\u03b5\u03b9\u03b1\u03bd\u03ae in greco antico e bizantino) \u00e8 un comune italiano di abitanti della provincia di Vibo Valentia in Calabria.\nStoria.\nIn et\u00e0 greco-bizantina, tra il VIII e il secolo X, i vari villaggi e masserie che poi confluiranno nel comune di Drapia si sviluppano, come la frazione di Brattir\u00f2 col nome di \"Britarium\" o \"Britario\" (\u0392\u03c1\u03b9\u03c4\u03ac\u03c1\u03b9\u03bf) o Gasponi (\"Ch\u00e0spones\", \u03a7\u03ac\u03c3\u03c0\u03bf\u03bd\u03b5\u03c2). In seguito, con l'avvento dei Normanni, venne imposto sulla regione l'adesione alla liturgia latina a scapito di quella greca e l'introduzione del sistema feudale.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 i cittadini stranieri residenti erano 97 persone.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nGeografia antropica.\nFrazioni.\nAll'interno del territorio comunale sono presenti tre frazioni: Gasponi, Car\u00eca e Brattir\u00f2.\nSono inoltre presenti vari nuclei abitati sparsi: Contrada San Rocco, Contrada Pissione, Localit\u00e0 Sant'Angelo (dove c'\u00e8 l'Ostello della Giovent\u00f9, sede della scomparsa Villa Felice), Localit\u00e0 Pantano e Localit\u00e0 Vardaro (presso cui \u00e8 localizzata una fontana posta nelle vicinanze dell'antico Convento di San Sergio).\nEconomia.\nIl turismo rappresenta la principale risorsa economica della zona, anche per la vicinanza di aree vacanziere pi\u00f9 rinomate come Ricadi e Tropea. Il settore occupa stagionalmente un discreto numero di persone in rapporto alla popolazione attiva locale.\nInfrastrutture e trasporti.\nIl territorio comunale \u00e8 attraversato dalle strade provinciali 17, 18 e 19.\nSport.\nCalcio.\nLa principale squadra di calcio della citt\u00e0 \u00e8 l\"'U.S. Drapia\" che milita in Terza Categoria. I colori sociali sono il rosso e il verde."}
{"id": "2095288", "revid": "767487", "url": "https://it.wikipedia.org/wiki?curid=2095288", "title": "Hillcrest (Australia)", "text": "Hillcrest \u00e8 un sobborgo del Brisbane, Queensland, Australia. Si trova a 24 km da Brisbane. Ha una popolazione di 4.608 abitanti."}
{"id": "2095289", "revid": "47767", "url": "https://it.wikipedia.org/wiki?curid=2095289", "title": "Acindino (nome)", "text": "Origine e diffusione.\n\u00c8 un nome di origine greca, basato sul termine \u03ba\u03af\u03bd\u03b4\u03c5\u03bd\u03bf\u03c2 (\"kindynos\", \"pericolo\") con l'aggiunta di un'alfa privativa, e significa quindi \"senza pericolo\", \"sicuro\". L'accento \u00e8 sulla prima \"i\" (\"Ac\u00ecndino\").\nIl nome venne utilizzato da Luciano di Samosata in un epigramma che recita:\nOnomastico.\nL'onomastico si pu\u00f2 festeggiare il 20 aprile in memoria di sant'Acindino, martire a Roma con altri compagni sotto Diocleziano, oppure il 2 novembre (3 novembre su alcuni calendari) in onore di un altro sant'Acindino, uno dei martiri persiani. "}
{"id": "2095290", "revid": "22475", "url": "https://it.wikipedia.org/wiki?curid=2095290", "title": "Herpestes naso", "text": "La mangusta dal muso lungo (Herpestes naso ) \u00e8 un carnivoro della famiglia degli Erpestidi. Il suo areale \u00e8 limitato alla regione di foresta pluviale dell'Africa centrale. Pur essendo classificata all'interno del genere \"Herpestes\", le analisi genetiche sembrerebbero giustificarne l'appartenenza ad un genere distinto, \"Xenogale\".\nDescrizione.\nQuella dal muso lungo \u00e8 una mangusta di grandi dimensioni, caratterizzata da una colorazione scura e, come indica il nome, da un muso lungo. Ha una lunghezza testa-corpo di 40-61 cm, una coda lunga 32-42,5 cm e un peso che varia tra gli 1,9 e i 4,5 kg. La pelliccia che ricopre la parte superiore del corpo \u00e8 di colore bruno-nerastro finemente macchiettato di giallo o arancione, e i peli di guardia sono relativamente lunghi e ruvidi. Il sottopelo varia dal grigio-bruno al bruno-arancio. Sul lato ventrale, la pelliccia appare complessivamente pi\u00f9 chiara e sottile. La parte pi\u00f9 alta del dorso \u00e8 di colore grigiastro. La coda, diritta e ricoperta da lunghi peli, e le zampe sono di colore nero o bruno-nerastro. Le zampe sono munite di lunghi artigli e leggermente palmate. La formula dentaria \u00e8 I 3/3 - C 1/1 - P 4/4 - M 2/2 = 40.\nDistribuzione e habitat.\nL'areale della mangusta dal muso lungo ricopre l'intera area di foresta pluviale dell'Africa centrale. \u00c8 presente nel sud-est della Nigeria, in Camerun, nella Repubblica Centrafricana, nella Guinea Equatoriale, nel Gabon, nella Repubblica del Congo e nella Repubblica Democratica del Congo.\nLa mangusta dal muso lungo predilige le aree forestali nei pressi delle paludi e le foreste che si sviluppano lungo i fiumi o gli alvei, ma si incontra anche in foreste situate a quote leggermente superiori. La sua presenza \u00e8 stata segnalata fino ad un'altitudine di 640 m. Nel corso di uno studio effettuato nella regione di Dzanga-Sangha, dove la mangusta dal muso lungo era considerata una specie rara, essa \u00e8 risultata essere in realt\u00e0 il rappresentante pi\u00f9 numeroso dell'ordine dei carnivori. Nelle aree dove la mangusta dal muso lungo condivide l'areale con la mangusta di palude, sua parente stretta, la prima tende ad occupare le foreste situate a quote leggermente pi\u00f9 elevate, mentre la seconda \u00e8 limitata alle foreste paludose di pianura. Nelle foreste che si sviluppano lungo i fiumi, invece, le due specie condividono lo stesso habitat.\nBiologia.\nLa dieta della mangusta dal muso lungo consiste principalmente di artropodi e piccoli mammiferi. Inoltre, si nutre anche di frutta, anfibi, serpenti, uccelli, lucertole e pesci. Raramente nelle feci appartenenti ad esemplari di questa specie sono stati rinvenuti resti animali pi\u00f9 grandi, come il cefalofo. La specie \u00e8 prevalentemente diurna. Trascorre la notte riposando per lo pi\u00f9 in rifugi che vengono cambiati ogni tanto. La mangusta dal muso lungo vive per lo pi\u00f9 a terra e di solito conduce un'esistenza solitaria. Raramente \u00e8 stata osservata in coppie. Le abitudini riproduttive sono poco conosciute. \u00c8 stata segnalata una nidiata costituita da tre piccoli. I giovani raggiungono le dimensioni proprie degli adulti all'et\u00e0 di circa sette anni.\nTassonomia.\nLa mangusta dal muso lungo viene generalmente classificata all'interno del genere \"Herpestes\". Tuttavia, gli studi genetici hanno dimostrato una parentela relativamente stretta con la mangusta di palude, che appartiene a un genere separato, \"Atilax\". In attesa di ulteriori studi, alcuni autori hanno iniziato a trattarla come la singola specie di un genere a s\u00e9, \"Xenogale\". Originariamente ne venivano descritte tre sottospecie. Queste, tuttavia, sono risultate essere del tutto morfologicamente identiche tra loro e la loro validit\u00e0 non \u00e8 stata quindi pi\u00f9 riconosciuta.\nStato di conservazione.\nL'Unione Internazionale per la Conservazione della Natura (IUCN) classifica la mangusta dal muso lungo come specie \u00aba rischio minimo\u00bb (\"Least Concern\"). Talvolta viene catturata a scopo alimentare. Nell'area del Delta del Niger sembra essere piuttosto rara.\nBibliografia.\nJ. S. Gilchist, A. P. Jennings, G. Veron e P. Cavallini (2009). \"Family Herpestidae (Mongooses).\" In: Don E. Wilson, Russell A. Mittermeier (Ed.): \"Handbook of the Mammals of the World. Volume 1: Carnivores.\" Lynx Edicions, 2009, pag. 311. ISBN 978-84-96553-49-1."}
{"id": "2095292", "revid": "339392", "url": "https://it.wikipedia.org/wiki?curid=2095292", "title": "Strade Europee", "text": ""}
{"id": "2095295", "revid": "124123", "url": "https://it.wikipedia.org/wiki?curid=2095295", "title": "Charles de Gavre", "text": "Biografia.\nFu figlio di Louis de Gavre e de Jeanne de Rubempr\u00e9, conte di Beaurieu e barone di Fr\u00e9sin. Si spos\u00f2 con Marguerite de La Marck, e in seconde nozze con Honorine de l\u00b4Esclati\u00e8re.\nColonnello di fanteria al servizio degli Stati Generali della Repubblica delle Sette Province Unite, fu nominato sovrintendente generale dei v\u00edveri nel 1576 e membro del consiglio di stato nel 1577.\nNel 1581 trad\u00ec la causa olandese consegnando la citt\u00e0 di Breda agli spagnoli. Sotto il governo di Alberto d'Austria e Isabella Clara Eugenia d'Asburgo fu governatore di Ath (ora in Belgio). "}
{"id": "2095297", "revid": "1442080", "url": "https://it.wikipedia.org/wiki?curid=2095297", "title": "Herpestes palustris", "text": "La mangusta del Bengala (Herpestes palustris) \u00e8 anche conosciuta come mangusta di palude, ma non va confusa con \"Atilax paludinosus\", chiamata anch'essa mangusta di palude. Altri sinonimi con cui viene indicata sono mangusta di palude indiana e mangusta acquatica del Bengala.\nFino al 1965 \u00e8 stata considerata una sottospecie della piccola mangusta asiatica.\nVive nelle paludi e negli acquitrini del Bengala Occidentale, in India."}
{"id": "2095306", "revid": "1573940", "url": "https://it.wikipedia.org/wiki?curid=2095306", "title": "Herpestes semitorquatus", "text": "La mangusta dal collare (Herpestes semitorquatus ) \u00e8 un carnivoro della famiglia degli Erpestidi presente solamente sull'isola del Borneo e, forse, a Sumatra.\nDescrizione.\nLa mangusta dal collare ha una lunghezza testa-corpo di circa 40-45,5 cm e una coda di 28,5-30 cm, vale a dire una misura pari a oltre il 60% della lunghezza testa-corpo. Il peso \u00e8 di circa 3-4 kg. Il colore di base \u00e8 bruno-rossastro con una striscia giallastra sul dorso. Le zampe sono di colore marrone-nerastro nella parte inferiore e la coda \u00e8 giallastra, come la parte inferiore della testa e del collo. Dalle orecchie alle spalle, su entrambi i lati, si estende una striscia biancastra. I peli di guardia sono piuttosto brevi, e misurano tra i 10 e i 20 mm di lunghezza.\nLa formula dentaria \u00e8 I 3/3 - C 1/1 - P 4/4 - M 2/2 = 40. In passato la mangusta dal collare era considerata come una sottospecie della mangusta dalla coda corta, ma attualmente si tende a considerarla una specie distinta.\nDistribuzione e habitat.\nLa specie \u00e8 protetta solamente nel Borneo, dove a quanto pare occupa una gran parte dell'isola, in territori appartenenti sia alla Malaysia che all'Indonesia e, probabilmente, al Brunei. Per lungo tempo la presenza sull'isola di Sumatra \u00e8 stata nota unicamente a partire da due vecchi esemplari museali risalenti al 1917, fino a quando, nel 2012, non \u00e8 stato segnalato un nuovo esemplare ad Aceh. La mangusta dal collare vive in foreste primarie e secondarie e nelle piantagioni. Nel Borneo la specie \u00e8 presente dal livello del mare fino a 1200 m. L'entit\u00e0 del numero di esemplari \u00e8 praticamente sconosciuta. La IUCN la classifica come specie \u00abprossima alla minaccia\u00bb (\"Near Threatened\"). Recentemente, la specie \u00e8 stata scoperta anche nella zona del parco nazionale del Monte Kinabalu.\nBiologia.\nLe abitudini di questa specie sono poco conosciute. A quanto pare, si tratta di una creatura solitaria e terricola. I filmati catturati dalle trappole fotografiche suggeriscono che la mangusta dal collare sia un animale diurno.\nTassonomia.\nGeneralmente vengono riconosciute due sottospecie:\nTale classificazione, tuttavia, non \u00e8 universalmente riconosciuta."}
{"id": "2095312", "revid": "1065538", "url": "https://it.wikipedia.org/wiki?curid=2095312", "title": "La cripta dei cappuccini", "text": "La Cripta dei Cappuccini (titolo originale \"Die Kapuzinergruft\") \u00e8 un romanzo di Joseph Roth pubblicato nel 1938 nei Paesi Bassi, che consacr\u00f2 l'autore ai vertici della letteratura mitteleuropea. Il romanzo si inquadra nell'ambito della \"finis Austriae\" ovvero nel periodo di decadenza dell'Impero austriaco che aveva racchiuso arti, culture e religioni le pi\u00f9 disparate nel cuore dell'Europa, fino alla definitiva dissoluzione dell'identit\u00e0 austriaca conquistata dalla Germania nazista.\nTrama.\nIl romanzo, continuazione ideale de La marcia di Radetzky, narra di Francesco Ferdinando Trotta, cugino del protagonista dell'altro romanzo (ma ivi mai menzionato), e ultimo erede della casata dell'\"eroe di Solferino\". Francesco vive la spensierata Vienna dei giovani benestanti ed aristocratici, ma \u00e8 anche affascinato, senza poterlo confidare, pena il ridicolo, dalla semplicit\u00e0 di un mondo che sta scomparendo. Mondo incarnato dal lontano parente povero Joseph Branco, di professione caldarrostaio girovago, e dal suo amico Manes Reisiger, vetturino. Poco prima dello scoppio della prima guerra mondiale, Trotta lascia la capitale per Zlotogrod, in Galizia, dove abita Joseph Branco, e l\u00ec rimane fino alla dichiarazione di guerra. Richiamato in servizio chiede di essere trasferito dai prestigiosi dragoni a cavallo ad un reggimento di fanteria per stare con quelli che sente i suoi veri amici, Branco e Reisiger. Prima di partire per il fronte, Trotta decide di sposare Elisabeth, una giovane borghese che corteggiava da tempo, anche se con la disapprovazione della madre che Francesco adora. Ma il giorno del viaggio di nozze (solo sedici ore di permesso) Francesco preferisce, invece di raggiungere la moglie in albergo, indugiarsi in conversazione con Jacques, l'anziano e fedele domestico, il quale ha per\u00f2 un malore e muore. Elisabeth \u00e8 profondamente offesa dal comportamento del marito e torna a Vienna lasciandogli uno stringato biglietto. Trotta non \u00e8 particolarmente colpito dal gesto di Elisabeth e le risponde mandandole a sua volta un biglietto unicamente con la sola firma. Dopo aver faticosamente raggiunto la compagnia sul fronte orientale, Francesco viene presto catturato dai russi insieme ai suoi due amici. Durante la marcia di trasferimento in Siberia, durata sei mesi, Trotta stringe amicizia con un ufficiale cosacco, il quale aiuta tutti e tre a fuggire indicandogli un posto dove potranno trovare ospitalit\u00e0. La convivenza si rivela per\u00f2 complicata ed iniziano i dissapori tra i tre e la persona che li ospita. Il gruppo si scioglie e l'unica possibilit\u00e0 di sopravvivenza \u00e8 riconsegnarsi nuovamente prigionieri ai russi. La guerra finisce e Trotta torna in patria. Vienna per\u00f2 non \u00e8 pi\u00f9 la stessa, la guerra ha lasciato i suoi segni, soprattutto nella piccola nobilt\u00e0 che si ritrova senza professioni e in ristrettezze economiche. Chi sembra aver fatto fortuna \u00e8 il suocero che, con la figlia Elisabeth, la incombente amica di lei ed un quarto maneggione, ha iniziato da poco un'attivit\u00e0 di arte applicata che esalta molto Elisabeth. Tra Elisabeth e l'amica sembra esserci anche una relazione, ma Trotta non si scandalizza, tanto che una notte riesce, finalmente, ad avere il suo primo rapporto con la moglie e pian piano la allontana dalla compagna. Entrato in societ\u00e0 con il suocero, per disporre di fondi ipoteca la casa, ma gli affari non decollano. Anzi l'azienda \u00e8 costretta in breve a chiudere. Trotta ha un figlio da Elisabeth e per mantenersi adattano una parte della casa nobiliare in pensione, dove vengono accolti soprattutto i suoi amici squattrinati anch'essi sconfitti dal \"nuovo mondo\" e nel quale non riescono ad inserirsi. La vecchia madre aristocratica, che \u00e8 sempre stata il modello di riferimento per il giovane Trotta, si adegua a questa nuova realt\u00e0 affezionandosi al nipote ma detestando, come da copione, la nuora. Elisabeth per\u00f2 non regge a questa vita borghese e se ne va con il sogno di diventare attrice. Ma il nazismo incombente ha messo le sue radici anche in Austria e, la sera della presa del potere, Trotta si ritrova perplesso a vagare solitario per Vienna con il desiderio di visitare la Cripta dei Cappuccini, dove riposa il \"suo\" imperatore Francesco Giuseppe I, simbolo di un passato anch'esso morto e sepolto."}
{"id": "2095314", "revid": "92920", "url": "https://it.wikipedia.org/wiki?curid=2095314", "title": "Televisione a colori", "text": "La televisione a colori \u00e8 la tecnica di trasmissione e visualizzazione di immagini in movimento complete dell'informazione di colore originale. La tecnica si basa fondamentalmente sulla scansione delle componenti di colore fondamentali RGB (rosso, verde e blu) e sulla sua riproduzione su schermi mediante fosfori o pixel complessi composti da tre elementi pi\u00f9 piccoli, uno per il colore rosso, uno per il blu ed uno per il verde. La tecnica si \u00e8 sviluppata grazie al progresso delle tecnologie elettroniche e soprattutto alla progressiva riduzione delle dimensioni dei componenti.\nStoria.\nGi\u00e0 nel 1939 venne proposto e adottato come riferimento un principio di compatibilit\u00e0, in base al quale le future trasmissioni televisive a colori sarebbero potute essere visibili anche su televisori in bianco e nero, cos\u00ec come i programmi in bianco e nero avrebbero potuto essere visibili come tali anche su televisori in grado di riprodurre il colore. Questo principio, che consente la coesistenza di nuovi e vecchi apparati televisivi, venne seguito come principio di base per tutti gli sviluppi tecnici successivi.\nNel 1940, il messicano Guillermo Gonz\u00e1lez Camarena cre\u00f2 un sistema per la trasmissione della televisione a colori, il sistema tricromatico sequenziale di campo (noto come STSC), il cui brevetto negli Stati Uniti fu concesso il 15 settembre 1942.\nI primi esperimenti di trasmissione a colore vera e propria avvengono verso la fine degli anni quaranta negli Stati Uniti. Durante questi esperimenti viene messo a punto quello che dal 1953 sar\u00e0 lo standard NTSC (\"National Television Systems Commitee\"). Le trasmissioni regolari iniziano sempre negli Stati Uniti nel 1954. Dalla met\u00e0 degli anni sessanta diverse altre nazioni iniziano a diffondere programmi televisivi a colori: la Francia, la Germania e il Regno Unito iniziano le trasmissioni regolari nel 1967.\nL'Italia, dopo una prima sperimentazione in occasione dei Giochi della XX Olimpiade, \u00e8 uno degli ultimi paesi, tra il 1976 e il 1977, ad avviare ufficialmente le trasmissioni a colori, nonostante la RAI fosse tecnologicamente pronta per trasmettere a colori gi\u00e0 dalla nascita del secondo canale (4 novembre 1961). Il ritardo viene causato sia per motivi politici sia dalla lotta tra PAL e S\u00c9CAM. Inoltre trasmissioni a colori vengono effettuate gi\u00e0 prima del 1977 dalle stazioni televisive provenienti dal Principato di Monaco, dalla Svizzera e dalla Jugoslavia, spesso riprese e ritrasmesse da emittenti locali.\nAlla met\u00e0 degli anni '70, tuttavia, la Rai trasmette con cadenza quotidiana una serie di \"prove tecniche di trasmissione\", consistenti in immagini statiche o in filmati con sottofondi di musica classica (ad esempio \"La gazza ladra\" di Rossini, utilizzata come commento musicale a un filmato relativo a un gruppo di persone intente a visitare uno zoo).\nPrincipio tecnico.\nTutti gli standard televisivi a colori, sia per la necessit\u00e0 di risparmiare banda passante in trasmissione, sia per mantenere una compatibilit\u00e0 con le trasmissioni in bianco e nero durante il periodo di sostituzione degli apparecchi, utilizzano la tecnica di trasmettere, invece dei tre canali dei colori fondamentali (Rosso, Verde e Blu, o R,G,B) un segnale di luminanza (Y), che contiene la sola informazione sulla luminosit\u00e0 di ciascun punto dell'immagine, ed un segnale di crominanza, che contiene l'informazione sul colore.\nIl segnale di luminanza non \u00e8 sostanzialmente differente dal segnale trasmesso in bianco e nero e quindi assicura il funzionamento dei vecchi apparecchi e la capacit\u00e0 di riprodurre trasmissioni prive del segnale di crominanza (e quindi in bianco e nero), come stabilito dal principio di compatibilit\u00e0. Il segnale di crominanza contiene a sua volta due componenti, dette R-Y e B-Y (Rosso meno Luminanza e Blu meno Luminanza).\nDai tre segnali Y, R-Y e B-Y \u00e8 possibile ricostruire i tre segnali originali R, G e B, con il vantaggio che la banda radio di trasmissione utilizzata con questo metodo \u00e8 inferiore rispetto a quella necessaria per trasmettere tutti i segnali originali senza alcun trattamento: sfruttando infatti il fatto che l'occhio umano \u00e8 molto pi\u00f9 sensibile alla luminanza rispetto al colore, l'informazione dei segnali R-Y e B-Y viene compressa e usa meno banda di quanto servirebbe per avere una resa perfetta rispetto a RGB.\nAlcune differenze tecniche rendono incompatibili la visione di trasmissioni effettuate con uno standard di trasmissione a un televisore predisposto per uno standard diverso.\nStandard di trasmissione a colori.\nIl primo standard sviluppato, lo standard NTSC, poi evoluto nella versione attuale NTSC2, \u00e8 tuttora adottato negli USA e nell'area del Pacifico. Pu\u00f2 essere considerato un predecessore del sistema PAL e trasmette oltre al segnale Y anche una sottoportante modulata in quadratura di fase che contiene entrambi i segnali R-Y e B-Y. Lo standard si \u00e8 poi evoluto nel tempo, migliorando alcuni difetti, ma il suo limite principale rimane la sensibilit\u00e0 agli errori di fase in trasmissione, che richiede un controllo di tinta supplementare sui televisori.\nLo standard S\u00c9CAM (\"S\u00e9quentiel Couleur \u00e0 Memoire\") sviluppato in Francia e adottato anche nella maggior parte dei Paesi dell'Est Europeo, trasmette ad ogni riga il segnale Y e mediante una sottoportante trasmette alternativamente gli altri due, che vengono conservati in una memoria dell'apparecchio ricevente per essere poi decodificati.\nLo standard PAL (\"Phase Alternation by Line\"), sviluppato in Germania e adottato nella maggior parte dei paesi europei, si differenzia dall'NTSC per l'introduzione di un sistema di correzione automatica degli sfasamenti della sottoportante da parte del ricevitore, tramite l'inversione della fase di due righe consecutive e la loro successiva somma e divisione.\nUlteriori differenze tra gli standard, come il numero di righe verticali e la frequenza del sincronismo verticale (525 righe a 60 Hz nel caso di NTSC, dipendente dallo standard di trasmissione per PAL e SECAM, di solito usati con sistemi a 625 righe e 50 Hz), e la distanza delle due sottoportanti audio e di crominanza rispetto al segnale video principale, rendono del tutto incompatibili gli standard tra loro, a meno di possedere un televisore multistandard, ossia predisposto per riconoscere lo standard utilizzato e selezionare la modalit\u00e0 di ricezione adatta.\nIl sistema italiano.\nPer ovviare ai costi di licenza d'uso dei sistemi S\u00c9CAM e PAL la Indesit nel 1972 propose al ministero delle Poste e Telecomunicazioni e alla RAI un sistema di trasmissione a colori di produzione completamente nazionale, chiamato Identificazione a Soppressione Alternata (ISA). Tale sistema presentava delle caratteristiche di qualit\u00e0 dell'immagine, in termini di nitidezza e di stabilit\u00e0 del colore in condizioni di ricezione debole, molto interessanti. Tuttavia, l'ISA venne proposto troppo in ritardo e tre anni pi\u00f9 tardi fu definitivamente accantonato in favore del sistema tedesco PAL."}
{"id": "2095322", "revid": "1543377", "url": "https://it.wikipedia.org/wiki?curid=2095322", "title": "Sperimentazione umana", "text": "La sperimentazione umana si riferisce all'utilizzo di esseri umani come soggetti di ricerca.\n\u00c8 una parte fondamentale della ricerca medica e molte persone si offrono volontari per sperimentazioni cliniche o trattamenti medici sia nelle scienze mediche di base, cos\u00ec come nelle scienze psicologiche sociali e comportamentali.\nEsistono molti esempi nella storia umana di soggetti trattati in modo non etico, e quindi sono molti i requisiti, le linee guida e le procedure in atto oggi per garantire che simili eventi non si ripetano. Requisiti e linee guida esistono a livello nazionale, nel mondo accademico, e a livello delle comunit\u00e0 scientifiche.\nAlcuni esperimenti utilizzano gli umani, al posto degli animali, per testare i cosmetici.\nLa sperimentazione umana e l'etica della ricerca si sono evolute nel tempo. Questa sezione mostra le atrocit\u00e0 del passato che hanno guidato alla politica restrittiva attuale. Per l'occasione, i soggetti della sperimentazione umana sono stati prigionieri, schiavi, od anche familiari. In alcuni casi di rilievo, i medici hanno condotto esperimenti su s\u00e9 stessi, quando erano riluttanti a rischiare le vite di altri.\nStoria.\nMedioevo.\nSperimentazioni sistematiche e quantificazioni, furono introdotte nello studio della fisiologia nel 1025, sotto l'influenza del medico musulmano persiano Avicenna (Ibn Sina), in \"Canone della medicina\" (\"Al-qanun fi al-tibb\"). Egli introdusse pure l'uso della ricerca biomedica, studi clinici, studi clinici randomizzati, test farmacologici e test di efficacia su soggetti umani.\nLa dissezione umana fu sviluppata da Ibn Zuhr (Avenzoar), che introdusse l'uso della sperimentazione nella chirurgia, durante il XII secolo, cos\u00ec come Ibn Tufail, e il medico di Saladino Ibn Juma nel XII secolo, \u02bfAbd al-La\u1e6d\u012bf al-Baghd\u0101d\u012b e, e Ibn al-Naf\u012bs nel XIII secolo.\nEpoca moderna.\nLe prove di vaccinazione nel 1700 sono tra i pi\u00f9 noti esperimenti con soggetti umani eseguiti durante tale periodo. In questi trial precoci i medici usarono s\u00e9 stessi o i loro schiavi come soggetti per i test. Gli esperimenti sugli altri erano spesso eseguiti senza informare il soggetto del rischio associato a tale esperimento.\nUn caso famoso di fu quello di Edward Jenner, in cui lui per primo test\u00f2 il vaccino per vaiolo su suo figlio e sui bambini della periferia. \nIn un esempio di autosperimentazione, Johann Jorg inger\u00ec 17 farmaci in varie dosi per registrarne le propriet\u00e0. Viceversa, il famoso scienziato Louis Pasteur acconsent\u00ec a trattare un essere umano solo quando fu convinto che la morte del suo primo oggetto di prova, il figlio Giuseppe Meister, \"apparve inevitabile\". (Rothman 1993)\nPrimi anni del XX secolo.\nNel Novecento, con l'accelerazione del progresso medico, \u00e8 cambiato drammaticamente il concetto di deontologia correlato alle discipline scientifiche, con un'analoga modifica del trattamento dei soggetti di ricerca. \nIl famoso esperimento di Walter Reed per sviluppare la inoculazione della febbre gialla guid\u00f2 questo avanzare. Gli esperimenti per creare il vaccino di Reed, furono sottoposti a una minuziosa osservazione, a differenza degli studi pi\u00f9 recenti. (Brady 1982)\nLa sperimentazione umana \u00e8 stata effettuata su soggetti senza consenso informato, sia velatamente che sotto coercizione. Il pretesto di sperimentazioni mediche \u00e8 stato usato per giustificare alcune atrocit\u00e0. \nDal 1932 al 1972 negli USA fu effettuato il famoso studio sulla sifilide di Tuskegee.\nDocumenti declassificati degli Archivi Nazionali rivelano che durante gli anni trenta e quaranta del secolo scorso l'esercito britannico us\u00f2 centinaia di britannici e di soldati indiani britannici come cavie, nei loro esperimenti per dimostrare se i gas composti da mostarde azotate infliggessero danni maggiore alla cute britannica, rispetto a quella indiana. Non \u00e8 chiaro se i soggetti del trial, alcuni dei quali furono ospedalizzati per le loro lesioni, fossero tutti volontari.\nSeconda guerra sino-giapponese.\nIn Giappone, l'Unit\u00e0 731 localizzata vicino a Harbin (Manchukuo), speriment\u00f2 sui prigionieri la vivisezione, e l'induzione di epidemie su una grandissima scala dal 1932 in avanti, durante la seconda guerra sino-giapponese. Con l'espansione dell'impero, durante la seconda guerra mondiale, furono create molte altre unit\u00e0 nelle citt\u00e0 conquistate come a Nanchino (Unit\u00e0 1644),\nPechino (Unit\u00e0 1855), Canton (Unit\u00e0 8604) e Singapore (Unit\u00e0 9420). Dopo la guerra il comandante superiore dell'occupazione Douglas MacArthur diede l'immunit\u00e0 in nome degli USA a tutti i membri delle unit\u00e0 in cambio di una piccola parte dei risultati, in modo che, dopo la guerra, il microbiologo Shir\u014d Ishii, continu\u00f2 a mantenere una posizione onorevole.\nGli USA bloccarono l'accesso dei Sovietici a queste informazioni. Tuttavia alcuni membri delle unit\u00e0 furono giudicati dai sovietici durante il Processo per crimini di guerra di Chabarovsk (Russia). Gli effetti di tale processo furono duraturi.\nSeconda guerra mondiale.\nDurante la seconda guerra mondiale, furono effettuati esperimenti nazisti su esseri umani che avvennero in Germania, con particolare attenzione all'eutanasia. Alla conclusione della guerra, 23 medici e scienziati nazisti vennero imputati nel cosiddetto \"Processo ai dottori\" per aver condotto esperimenti sui detenuti dei campi di concentramento. Dei 23 professionisti processati a Norimberga, 16 furono dichiarati colpevoli. Sette di loro furono condannati a morte tramite impiccagione ed otto ricevettero condanne comprese tra 10 anni e l'ergastolo. Otto professionisti furono assolti.\nIl risultato di questa procedura fu il Codice di Norimberga. Esso include, tra le altre, le seguenti linee guida per i ricercatori:\nIl quartier generale degli esperimenti biologici di guerra negli USA fu Fort Detrick nel Maryland. Furono effettuati esperimenti con l'inoculazione di agenti infettivi in soggetti umani.\nDopo la Seconda guerra mondiale.\nNegli USA.\nNegli Stati Uniti d'America, furono fatti numerosi esperimenti con i prigionieri. Molti prigionieri alla fine presentarono denunce legali e queste azioni portarono a molte pi\u00f9 indagini e processi nei confronti di medici, ospedali e aziende farmaceutiche \n . Gli esperimenti comprendevano trattamenti per tumori ad alto rischio, l'applicazione di potenti creme per la pelle, nuovi cosmetici, diossina ed alte dosi di LSD. Furono documentati molti incidenti, in rapporti governativi, sentenze dell'ACLU ed in vari libri tra cui \"Acres of Skin\" di Allen M. Hornblum.\nLo Studio sulla malaria del penitenziario di Stateville \u00e8 uno di questi esempi. Il \"The Plutonium Files\", per cui Eileen Welsome vinse un premio Pulitzer, documenta i primi test sulla tossicit\u00e0 del plutonio e dell'uranio, sulle persone.\nLa CIA diresse un vasto programma di guerra tossicologia e chimica in collaborazione con le forze armate USA. Il Edgewood Arsenal ed il US Army Medical Research Institute for Infectious Diseases sito a Fort Detrick nel Maryland furono i principali quartier generali di tali studi. In questi centri l'agenzia svilupp\u00f2 molte tossine, sostanze in grado di bloccare temporaneamente un uomo, sostanze in grado in grado di alterare la mente e carcinogeni. Le sostanze per il controllo della mente furono studiate per facilitare gli interrogatori, e le tossine furono usate come armi per uccidere. Una di queste, intensamente studiata dalla CIA, fu derivata da alghe chiamate dinoflagellate, che producono la marea rossa .\nIl Progetto MKULTRA fu un esperimento umano diretto dalla CIA, in cui a prigionieri e soggetti non volontari, venivano somministrate droghe allucinogene per ottenere lo sviluppo di sostanze incapacitanti e agenti chimici per il controllo della mente, in un'operazione guidata da Sidney Gottlieb. Lo specialista di armi biologiche Frank Olson fu intossicato con LSD da Sidney Gottlieb nel novembre 1953. Egli divenne psicotico e si suicid\u00f2 saltando dal tetto del suo hotel, 10 anni dopo.\nNel Cile di Pinochet.\nL'ex-nazista Paul Sch\u00e4fer guid\u00f2 esperimenti su esseri umani presso la Colonia Dignidad, usata anche come campi di concentramenti dalla DINA, la polizia segreta di Pinochet, come testimoniato dalla dichiarazione nel marzo 2005 dall'ex-agente CIA e DINA Michael Townley. Gli esperimenti sarebbero stati effettuati su detenuti, con la collaborazione della DINA, il laboratorio batteriologico militare, localizzato nella colonia Dignidad e gli occupati tedeschi di questa colonia\nVivisezione umana.\nLa vivisezione \u00e8 stata praticata a lungo sugli esseri umani. Herophilos, il \"padre della anatomia\" e fondatore della prima scuola medica di Alessandria, effettu\u00f2, secondo Tertulliano almeno 600 vivisezioni su prigionieri. In tempi recenti il dottor Josef Mengele, Shir\u014d Ishii fondatore della Unit\u00e0 731 dell'esercito giapponese, e il dottor Fukujiro Ishiyama, presso la Kyushu Imperial University Hospital condussero vivisezioni umane su prigionieri di campi di concentramento durante la seconda guerra mondiale.\nNel novembre del 2006, il dott Akira Makino, confess\u00f2 a Kyodo, di aver effettuato interventi chirurgici ed amputazioni su condannati prigionieri, incluse donne e bambini, tra il 1944 e il 1945, mentre si trovava a Mindanao.\nNel 2007 il dottor Ken Yuasa dichiar\u00f2 al \"Japan Times\" che riteneva che almeno 1000 persone che lavoravano per il regime Sh\u014dwa, inclusi chirurghi, fossero intervenuti nella vivisezione nella Cina continentale\nI volontari umani possono acconsentire ad essere sottoposti ad esami invasivi che possono interessare, per esempio, il prelievo di campioni di tessuto, le biopsie, od altre procedure che richiedano la chirurgia su volontari. Queste procedure devono essere approvate da un comitato etico ed espletate con metodica tale da minimizzare il dolore e rischi a lungo termine sulla salute.\nNonostante ci\u00f2 al termine \u00e8 normalmente data una connotazione negativa, in quanto non ci si vuole riferire alla chirurgia per salvare la vita, bens\u00ec a procedure su umani in assenza di consenso.\nLinee guida.\nDichiarazione di Helsinki.\nNel 1964 la Associazione medica mondiale svilupp\u00f2 un codice per la ricerca medica conosciuto come la Dichiarazione di Helsinki. Esso era la reinterpretazione del Codice di Norimberga con un occhio di riguardo per la ricerca medica con intenti terapeutici. Successivamente, gli editori di riviste mediche richiesero che le ricerche fossero condotte in accordo con i dettami della Dichiarazione. Questo documento imposta la fase per la creazione dei comitati etici.\nBeecher Article.\nNel 1966, l'anestesista dottor Henry K. Beecher scrisse un articolo chiamato \"Ethics and Clinical Research\", in cui descrive 22 esempi di ricerche dall'etica controversa, che furono condotte da ricercatori di comprovata reputazione e pubblicate nelle principali riviste. Beecher scrisse che: \"la medicina \u00e8 sana, e la maggior parte dei progressi \u00e8 ottenuta solidamente...\". Egli comunque credeva che se le ricerche non etiche non fossero proibite, ci\u00f2 \"sarebbe stato un grave danno alla medicina\". Beecher cerc\u00f2 di stimare il numero delle ricerche non etiche concluse: \"le procedure non etiche od eticamente discutibili non sono incomuni\".(Beecher 1996)\nBelmont Report.\nIl Public Health Service Syphilis Study fu tra i pi\u00f9 influenti nel formare la percezione pubblica della ricerca che interessi soggetti umani. Quando la stampa espose lo studio, il Congresso statunitense nomin\u00f2 un gruppo che stabil\u00ec che lo studio sulla sifilide (PHS) doveva essere interrotto immediatamente e che la vigilanza della ricerca umana era stata inadeguata. Il gruppo raccomand\u00f2 che fosse incrementata la regolamentazione federale per proteggere la ricerca con soggetti umani nel futuro. Successivamente il National Research Act del 1974 guid\u00f2 la regolazione di ci\u00f2 che \u00e8 adesso chiamata come \"Common Rule\", un gruppo di requisiti simili che coprono le varie forme di ricerca clinica.\nNel 1974 Il Congresso degli Stati Uniti autorizz\u00f2 la formazione del National Commission for the Protection of Human Subjects in Biomedical and Behavioral Research, conosciuto dalla maggior parte delle persone che si occupano di etica nella ricerca come National Commission. Per ottenere questo risultato la Commissione Nazionale osserv\u00f2 gli scritti e le discussione che avevano avuto luogo e disse:\"\"What are the basic ethical principles that are used to judge the ethics of human subject research? (Quali sono i principi etici di base atti a definire l'etica della ricerca su soggetti umani?). Il Congresso chiese anche alla Commissione nazionale di sviluppare linee guida per assicurare che la ricerca umana sia condotta in accordo con quei principi. \nNel 1979, la Commissione nazionale pubblic\u00f2 il Belmont Report. Il Belmont Report \u00e8 una lettura obbligatoria per chiunque si occupi di sperimentazione umana. Il Belmont report identifica tre principi etici di base che sottostanno alla sperimentazione umana. Questi principi sono comunemente chiamati i Principi Belmont. Essi sono:\nCIOMS.\nIl Council for International Organizations of Medical Sciences (CIOMS) ha scritto le Linee guida etiche internazionali per la ricerca medica che interessi soggetti umani.\nCodice Etico APA.\nL'American Psychological Association (APA) ha un codice etico che si riferisce alla pratica della psicologia. Questo documento contiene importanti linee guida per le insidie delle ricerche. Per i membri dell'APA, queste sono richieste dure fatte al loro gruppo. Esistono anche richieste per ogni progetto di ricerca, condotto, eseguito o fondato dall'APA.\nRequisiti.\nRicerca del governo federale.\nIl governo federale USA richiede che per ogni ricerca condotta o sopportata da s\u00e9 stesso siano seguiti i presenti passi:\nCommon Rule.\nQuesta \u00e8 la codifica USA della linea di condotta basata sugli orientamenti del Belmont Report. Essa unisce e sostituisce i precedente disparati codici di regolamentazione.\nQuesta \u00e8 l'attuazione del 45 CFR 46, Subpart A. Subparts B, C, and D of 45 CFR 46 da parte del Dipartimento della difesa degli Stati Uniti per quanto concerne la ricerca sviluppata dal Dipartimento della Difesa stesso. Esso differisce dal;45 CFR 46 per ci\u00f2 che concerne i criteri di esenzione.\nRicerca da parte del Dipartimento della Difesa USA.\nI seguenti punti sono richiesti per effettuare la ricerca, se condotta o supportata dal Dipartimento della Difesa USA.\nMetodo.\nRicerca supportata dal governo federale USA.\nPrima che un'istituzione possa condurre od essere ingaggiata in qualsiasi sperimentazione umana, deve ottenere la Human Subject Use Assurance. Essa consiste in un'approvazione da parte del Department of Health and Human Services (HHS) per condurre ricerche basate su reviews delle instituzioni HRPP e il loro impegno a rispettare tutti i requisiti applicabili e le linee guida. Questa garanzia \u00e8 quindi inviata a uno specifico Institutional Review Boards (IRBs) che rivedr\u00e0 ogni progetto di ricerca specifico.\nPrima che un progetto di ricerca (sopportato dal governo federale) possa iniziare, deve essere approvato da un Institutional Review Board (IRBs), e quando possibile, dalla istituzione che lo conduce, e anche possibilmente dall'agenzia che lo supporta (se differente dalla IRB istituzione ed organizzazione).\nScopi.\nQuesta sezione, quando tenta di spiegare procedure di ricerca umana \u00e8 applicata sulla base dei criteri e definizioni in documenti politici\nRicerca supportata dal governo federale USA.\nSi tratta di \"Human Subject research?\".\nSolo perch\u00e9 una ricerca utilizza l'uso di soggetti umani, ci\u00f2 non costituisce necessariamente ricerca su soggetti umani. L'attivit\u00e0 deve incontrarsi con la definizione di ricerca e l'uso di esseri umani deve incontrare la definizione di soggetti umani. Le definizione sono scritte in modo tale da includere situazioni in cui i soggetti umani sono i soggetti di esperimenti, l'ambiente \u00e8 manipolato da ricercatori, e i risultati che li riguardano, raccolti in gruppo. \nSe il progetto non incontra la definizione di Human Subject Research, i requisiti non si applicano, e il progetto non richiede un IRB o di consenso informato. Comunque, il meglio sarebbe avere un IRB che faccia e documenti questa decisione.\n\u00c8 \"Exempt\"?\nSe un progetto \u00e8 definito come Human Subject Research, esso pu\u00f2 essere considerato Exempt. Ci\u00f2 significa che il progetto \u00e8 a minimal risk e che i requisiti non si applicano. Il progetto deve incontrare una delle esenzioni definite dal Common Rule. Per definizione quindi non \u00e8 richieat una revisione da parte di un IRB e non \u00e8 richiesto il consenso informato. Comunque un IRB deve fare questa determinazione e documentare la decisione. In questa situazione devono ancora essere seguite le linee guida del Belmont Report dato che \u00e8 ancora sperimentazione umana.\nEsperimenti psicologici discutibili.\nSono stati condotti parecchi esperimenti su soggetti volontari, la cui natura etica \u00e8 attualmente considerata discutibile. \nDopo l'esposizione di questi esperimenti, le norme in materia di consenso informato sono state rese pi\u00f9 rigorose."}
{"id": "2095325", "revid": "287204", "url": "https://it.wikipedia.org/wiki?curid=2095325", "title": "Robert Bolt", "text": "Vinse due Oscar alla migliore sceneggiatura non originale: il primo nel 1966 per\" Il dottor \u017divago\" e il secondo nel 1967 per \"Un uomo per tutte le stagioni\", adattamento della sua omonima opera teatrale. Vinse, inoltre, tre Golden Globe per la migliore sceneggiatura, un Tony Award e due premi BAFTA.\nInoltre, dalla sceneggiatura di \"Mission\", ha tratto l'omonimo romanzo, uscito in contemporanea al film. "}
{"id": "2095327", "revid": "767487", "url": "https://it.wikipedia.org/wiki?curid=2095327", "title": "St\u00e9phane Sanseverino", "text": "Biografia.\nDi origini napoletane, da bambino ha viaggiato per il mondo con suo padre. In Europa orientale, ha scoperto la musica zigana e il jazz manouche, prima di diventare un devoto ammiratore di Django Reinhardt. Ha imparato a suonare la chitarra da autodidatta.\nCon testi irriverenti e ricchi di umorismo, fonde l'arte dello chansonnier francese con il jazz manouche."}
{"id": "2095328", "revid": "1543377", "url": "https://it.wikipedia.org/wiki?curid=2095328", "title": "Last Minute Market", "text": "Last Minute Market (\"Mercato dell'ultimo minuto\") \u00e8 un'iniziativa sociale simile a \"Food not Bomb\", nata da uno studio condotto nel 1998 dalla Facolt\u00e0 di Agraria dell'Universit\u00e0 di Bologna, sotto la supervisione di Andrea Segr\u00e8. Il progetto ha come obiettivo la quantificazione degli sprechi commestibili legati alla grande distribuzione del settore alimentare per promuoverne un \"riutilizzo\" all'interno dei circuiti della solidariet\u00e0.\nRicerca e attivit\u00e0.\nLast Minute Market nasce da una ricerca condotta a livello produttivo e sociale. Gli addetti al progetto stimano che il 95% dei prodotti alimentari ritirati dagli scaffali dai negozianti sia perfettamente consumabile. Ogni anno vengono smaltite 1,5 milioni di tonnellate di prodotti alimentari consumabili, pari ad un valore di mercato di 4 miliardi di euro. La tesi di Last Minute Market \u00e8 quella di trasformare lo spreco in risorsa. Il nome dato all'iniziativa deriva dal fatto che il progetto crea un mercato parallelo \"dell'ultimo minuto\", perch\u00e9 i beni sono prossimi alla scadenza o perch\u00e9 in via di dismissione; inoltre fa intendere che venire in aiuto dei cittadini bisognosi \u00e8 urgente.\nIl progetto, che coinvolge circa quaranta citt\u00e0 italiane, promuove lo sviluppo del consumo sostenibile tramite l'organizzazione della raccolta, presso supermercati, bar e altri centri commerciali, di tutti quei beni che, in quanto vicini alla scadenza o per imperfezioni estetiche, risultano invendibili e vengono dunque smaltiti dai rivenditori. Questo \"surplus\" inutilizzato pu\u00f2 dunque essere prelevato e messo a servizio della comunit\u00e0 dei cittadini indigenti, dei senza tetto, delle Onlus e delle associazioni di beneficenza.\nL'iniziativa \u00e8 l'unica italiana di cui parla Tristram Stuart in \"Waste\" (Penguin, 2009; trad. italiana: \u00abSprechi. Il cibo che buttiamo, che distruggiamo, che potremmo utilizzare\u00bb, Mondadori), \u00e8 destinata agli operatori coinvolti nel processo. I punti vendita commerciali non incorrono in costi per smaltire i prodotti difettosi o in via di scadenza impiegando un personale, di volontari e non, per la raccolta dei beni, e per lo svolgimento di tutte le attivit\u00e0 di supporto di natura giuridica, fiscale, gestionale, logistica e informativa.\nNel 2010 Last Minute Market ha dato vita alla \"Carta spreco zero\" decalogo contro gli sprechi alimentari, idrici ed energetici sottoscritto al 2013 da oltre 1000 Comuni italiani, fra i quali Milano, Torino, Bologna, Venezia, Trieste e Firenze. Alla \"Carta spreco zero\" ha aderito il Ministero dell'ambiente nell'ambito del progetto \"Reduce\".\nNel 2016 \u00e8 stato siglato tra Last Minute Market, Confesercenti e Federconsumatori un \"patto contro lo spreco alimentare\", partnership sono attive con Conad e Despar mentre tra i principali enti che collaborano con LMM figurano le regioni: Emilia Romagna, Puglia, e Sardegna oltre a diverse provincie e comuni italiani di altre regioni."}
{"id": "2095329", "revid": "729019", "url": "https://it.wikipedia.org/wiki?curid=2095329", "title": "Morbidelli VR 125", "text": "La Morbidelli VR \u00e8 una motocicletta da competizione della Morbidelli, con motorizzazione due tempi, che ha partecipato al motomondiale della classe 125, vincendo il titolo piloti e costruttori, nel 1976 e 1977 con Pier Paolo Bianchi.\nDescrizione.\nQuesta moto \u00e8 caratterizzata dall'assenza dei silenziatori, difatti ancora non sono vigenti regole sulla fonometria, questa moto verr\u00e0 poi prodotta dalla Morbidelli-Benelli Armi per essere venduta ai privati.\nIl motore \u00e8 un bicilindrico in linea con pistoni Mahle a singolo segmento da 1\u00a0mm caratterizzati dal riporto di un mantello grafitato, il quale alloggia su un carter motore ideato e prodotto da Ferrari, con le sedi cuscinetto in ghisa e il coperchio delle valvole ruotanti in bronzo del tipo Zimmermann; un'altra caratteristica era la predisposizione ad avere la leva del cambio sia a sinistra che a destra della moto.\nLa strumentazione comprende un contagiri Krober con fondoscala a 16.000 rpm e un termometro Motometter.\nL'impianto frenante \u00e8 a dischi in acciaio al carbonio forati e le pinze sono a doppio pistoncino poste anteriormente alla forcella, mentre i cerchi delle ruote sono stati realizzati su disegno della Morbidelli a cinque razze, inoltre la carenatura realizzata in galleria del vento risulta essere molto sinuosa e pulita; le pedane sono in nylon.\nIl sistema d'accensione \u00e8 munito di sensore pick-up e viene alimentato da due batterie della Sonenschein da 9Ah 12 V poste sotto sella."}
{"id": "2095330", "revid": "237545", "url": "https://it.wikipedia.org/wiki?curid=2095330", "title": "Sanseverino (cantante)", "text": ""}
{"id": "2095331", "revid": "20397939", "url": "https://it.wikipedia.org/wiki?curid=2095331", "title": "Gian Antonio Fumiani", "text": ""}
{"id": "2095332", "revid": "1855146", "url": "https://it.wikipedia.org/wiki?curid=2095332", "title": "Biblioteca di archeologia e storia dell'arte", "text": "La Biblioteca di archeologia e storia dell'arte di Roma \u00e8 la maggiore biblioteca italiana in materia d'arte e di archeologia.\nStoria.\nNel 1922 venne fondato l'Istituto nazionale di archeologia e storia dell'arte, con sede in Roma, a Palazzo Venezia, e presieduto dallo storico dell'arte Corrado Ricci. Visto l'eminente compito di documentazione bibliografica attribuito alla nuova istituzione, venne annessa all'Istituto l'ex Biblioteca della Direzione generale delle antichit\u00e0 e belle arti, che occupava le sale al piano rialzato dello stesso palazzo.\nLa Biblioteca fu dotata nello stesso anno del fondo Rocco Pagliara, costituito da circa 30.000 volumi e 2.231 opuscoli del XVI-XX secolo, appartenuti al critico d'arte e bibliotecario salernitano. Il fondo comprendeva testi di archeologia, storia dell'arte, storia del teatro, storia della musica, viaggi, letteratura italiana e straniera, folklore.\nNel 1926 pervenne in dono dalla Direzione generale delle accademie e biblioteche un'interessante collezione di libri e diari di viaggi (in Italia, in Europa ed in Oriente), elegantemente rilegati, e superbamente illustrati, appartenuti allo storico dell'arte e collezionista parigino Louis Gonse. Nello stesso anno fu poi acquistata una collezione di 2.500 manifesti e locandine teatrali di rappresentazioni romane dalla fine del XVIII all'inizio del XX secolo, provenienti dalla collezione di Rodolfo Kanzler.\nNel 1929 vennero acquistate la libreria personale e la prestigiosa collezione di Rodolfo Lanciani, ricca di circa 15.000 tra stampe, schizzi, disegni, manoscritti e appunti autografi di topografia romana e laziale.\nL'anno successivo pervenne il lascito dell'illustre archeologo Felice Barnabei, costituito dall'archivio dello studioso, comprendente circa 20.000 carte, e che costituisce una preziosa fonte per ricostruire la storia dell'Amministrazione delle belle arti in Italia.\nAlla morte di Corrado Ricci, nel 1934, pervennero alla Biblioteca anche i libri del suo illustre fondatore: circa 4.500 tra volumi, opuscoli, cataloghi di vendite all'asta.\nNel 1939, a causa dell'imminente entrata in guerra dell'Italia, la Biblioteca fu trasferita temporaneamente nella Palazzina degli uffici dell'Accademia d'Italia alla Farnesina. Terminata la guerra, la sede originaria delle raccolte venne opportunamente ristrutturata per consentire il massimo sfruttamento possibile degli spazi.\nNel 1955 fu acquisito anche il fondo dello storico dell'arte e archeologo Ugo Monneret de Villard, comprendente volumi e opuscoli di archeologia e storia dell'arte orientale, e l'archivio dello studioso.\nNel 1958, per lascito testamentario, la Biblioteca si arricch\u00ec della raccolta dell'archeologo Giulio Quirino Giglioli, costituita dalla parte dei libri di Giglioli riguardanti la storia dell'arte romana e provinciale, l'archeologia, l'etruscologia, la topografia romana e italica.\nLa Biblioteca, nata per finalit\u00e0 di coordinamento e promozione della ricerca, si andava intanto sempre pi\u00f9 connotando come struttura di documentazione non solo per specialisti, ma anche per gli studenti universitari. Tale funzione venne formalizzata con il D.P.R. 5.9.1967 n. 1501, che stabiliva il suo inserimento tra le biblioteche pubbliche statali e, con esso, il necessario aumento della dotazione per gli acquisti.\nNel 1971 alla Biblioteca venne donato il fondo Attilio Rossi, formato da oltre 5.200 volumi.\nIl perenne problema degli spazi, e la dichiarazione di inagibilit\u00e0 per l'assenza di una scala antincendio, avevano gi\u00e0 portato alla chiusura della Biblioteca (parziale nel 1985, e totale nel 1990), per permettere un'ulteriore ristrutturazione e l'allargamento degli spazi disponibili. Venne cos\u00ec acquisita nel 1987 la sala Barbo, situata al piano terreno di Palazzo Venezia, e nel 1989 venne assegnata alla biblioteca \"la Crociera\" del Collegio Romano, dove vennero trasferite le collezioni pi\u00f9 importanti, i cosiddetti \"fondi chiusi\" (grosso modo, tutti quelli citati, per circa 80.000 volumi rari). La Biblioteca venne riaperta al pubblico il 1\u00ba luglio 1993.\nNel 1998 l'Istituzione \u00e8 entrata a far parte del Servizio bibliotecario nazionale (SBN), mettendo cos\u00ec il suo notevolissimo patrimonio bibliografico a disposizione anche dell'utenza remota.\nNel dicembre 2021 sono stati avviati lavori finalizzati al trasferimento della biblioteca nel Palazzo San Felice, edificio sito nei pressi del Palazzo del Quirinale e in precedenza di competenza della Presidenza della Repubblica, con conclusione prevista entro dicembre 2024.\nPatrimonio.\nAttualmente il patrimonio documentario della Biblioteca \u00e8 valutabile intorno ai 370.000 volumi, 3.900 testate di periodici, 20.700 unit\u00e0 di materiale grafico (incisioni, disegni, fotografie), 1500 manifesti teatrali, 66.000 microfiches 400\u00a0cd-rom. Tra i volumi si contano incunaboli, cinquecentine e seicentine, collocati nella Sezione Rari; la Biblioteca possiede inoltre circa 1.600 opere manoscritte e fondi archivistici la cui consistenza supera le 100.000 carte.\nLa biblioteca possiede inoltre un rarissimo esemplare della \"Gerusalemme liberata\" di Torquato Tasso, dell'edizione del 1590 stampato su carta azzurra e depositato presso il Fondo Pagliara nella \"Sala della Crociera\". L'Archivio Storico (1922-1975) \u00e8 attualmente in fase di inventariazione."}
{"id": "2095333", "revid": "1632387", "url": "https://it.wikipedia.org/wiki?curid=2095333", "title": "Deficiente", "text": "Nel linguaggio medico-scientifico il termine indica la presenza di un deficit nell'organismo di un individuo umano, quale, ad esempio, una carenza di ossigeno.\nMedicina.\nIn medicina vengono definite una serie di carenze nutrizionali, fra le quali:\nPsicologia.\nNel linguaggio psicologico, invece, viene definito deficiente un individuo che, per via di una menomazione o di una carenza a livello intellettivo, risulta inferiore alla media comune, soprattutto nei processi logico-connettivi. , la parola deficiente \u00e8 spesso usata come insulto, a discapito delle persone che soffrono di questa menomazione del sistema psicologico."}
{"id": "2095337", "revid": "110157", "url": "https://it.wikipedia.org/wiki?curid=2095337", "title": "Niederg\u00f6rsdorf", "text": "Niederg\u00f6rsdorf \u00e8 un comune di abitanti del Brandeburgo, in Germania.\nAppartiene al circondario (\"Landkreis\") del Teltow-Fl\u00e4ming (targa TF).\nSuddivisione amministrativa.\nIl territorio comunale si divide in 22 zone (\"Ortsteil\"), corrispondenti al centro abitato di Niederg\u00f6rsdorf e a 21 frazioni:"}
{"id": "2095343", "revid": "149727", "url": "https://it.wikipedia.org/wiki?curid=2095343", "title": "Altes Lager", "text": ""}
{"id": "2095344", "revid": "149727", "url": "https://it.wikipedia.org/wiki?curid=2095344", "title": "Bl\u00f6nsdorf", "text": ""}
{"id": "2095345", "revid": "149727", "url": "https://it.wikipedia.org/wiki?curid=2095345", "title": "Dalichow", "text": ""}
{"id": "2095347", "revid": "149727", "url": "https://it.wikipedia.org/wiki?curid=2095347", "title": "Dennewitz", "text": ""}
{"id": "2095349", "revid": "149727", "url": "https://it.wikipedia.org/wiki?curid=2095349", "title": "Eckmannsdorf", "text": ""}
{"id": "2095357", "revid": "767487", "url": "https://it.wikipedia.org/wiki?curid=2095357", "title": "Kaltenborn", "text": "Kaltenborn \u00e8 un comune di 395 abitanti della Renania-Palatinato, in Germania.\nAppartiene al circondario (\"Landkreis\") di Ahrweiler (targa AW) ed \u00e8 parte della comunit\u00e0 amministrativa (\"Verbandsgemeinde\") di Adenau."}
{"id": "2095358", "revid": "149727", "url": "https://it.wikipedia.org/wiki?curid=2095358", "title": "Kurzlipsdorf", "text": ""}
{"id": "2095360", "revid": "149727", "url": "https://it.wikipedia.org/wiki?curid=2095360", "title": "Langenlipsdorf", "text": ""}
{"id": "2095361", "revid": "149727", "url": "https://it.wikipedia.org/wiki?curid=2095361", "title": "Malterhausen", "text": ""}
{"id": "2095362", "revid": "149727", "url": "https://it.wikipedia.org/wiki?curid=2095362", "title": "Mellnsdorf", "text": ""}
{"id": "2095363", "revid": "149727", "url": "https://it.wikipedia.org/wiki?curid=2095363", "title": "Oehna", "text": ""}
{"id": "2095366", "revid": "767487", "url": "https://it.wikipedia.org/wiki?curid=2095366", "title": "Ac\u00e1cio Cordeiro Barreto", "text": "Carriera.\nClub.\nDurante la sua carriera nel calcio professionistico (svoltasi tra il 1977 e il 1996) ha militato per Americano, Serrano, Vasco da Gama, Madureira e in Portogallo per il Beira-Mar. Ha vinto tre campionati carioca (1982, 1987, 1988) e un titolo nazionale (1989).\nIl 1988 \u00e8 stato particolarmente significativo in quanto ha stabilito il record di 879 minuti di imbattibilit\u00e0. Tale risultato \u00e8 il quarto migliore nel campionato brasiliano di calcio.\nNazionale.\nNella nazionale di calcio brasiliana ha giocato 7 partite (di cui una non ufficiale, contro l'Al-Ahly nel 1989, ma dopo la pesante sconfitta incassata dalla perde il posto in favore di Taffarel nella nazionale che partecipa a .\nPreparatore dei portieri.\nDopo il ritiro Ac\u00e1cio ha assunto l'incarico di preparatore dei portieri per il Botafogo dal 2002 al 2007. Ha terminato l'incarico nel luglio del 2007."}
{"id": "2095367", "revid": "1573940", "url": "https://it.wikipedia.org/wiki?curid=2095367", "title": "Herpestes smithii", "text": "La mangusta rugginosa (Herpestes smithii ) \u00e8 un carnivoro della famiglia degli Erpestidi diffuso in India e nello Sri Lanka. Le sue abitudini sono poco conosciute.\nDescrizione.\nLa mangusta rugginosa presenta il tipico corpo allungato caratteristico di tutte le manguste. Ha una lunghezza testa-corpo di 39-47 cm; la coda \u00e8 lunga circa quanto il resto del corpo. Il peso si aggira intorno ai 2,7 kg. La mangusta rugginosa, quindi, presenta dimensioni leggermente pi\u00f9 grandi della mangusta grigia indiana, con la quale condivide in parte lo stesso areale. La colorazione \u00e8 marrone sulle regioni inferiori e rossastra su quelle inferiori; la punta della coda \u00e8 nera.\nDistribuzione e habitat.\nLa mangusta rugginosa \u00e8 molto diffusa in India, tranne che nelle regioni settentrionali, e nello Sri Lanka. Vive nelle foreste secche, nelle foreste spinose e nelle campagne aperte. Si pu\u00f2 incontrare fino a 2200 m di altitudine. Nello Sri Lanka, tuttavia, sembra essere limitata alle regioni aride dell'interno dell'isola. \u00c8 classificata dalla IUCN tra le specie \u00aba rischio minimo\u00bb (\"Least Concern\").\nBiologia.\nAlmeno in apparenza, la mangusta rugginosa sembra essere prevalentemente diurna. Si aggira da sola in cerca di cibo e si nutre di solito di uccelli, rettili e piccoli mammiferi. Si sposta principalmente sul terreno, anche se a volte si arrampica molto bene sugli alberi. Le abitudini riproduttive sono poco conosciute.\nTassonomia.\nNe vengono riconosciute due sottospecie:\nGli esemplari appartenenti alla sottospecie indiana hanno una coda pi\u00f9 lunga in relazione alla lunghezza del corpo."}
{"id": "2095370", "revid": "149727", "url": "https://it.wikipedia.org/wiki?curid=2095370", "title": "Wergzahna", "text": ""}
{"id": "2095371", "revid": "149727", "url": "https://it.wikipedia.org/wiki?curid=2095371", "title": "W\u00f6lmsdorf", "text": ""}
{"id": "2095372", "revid": "709565", "url": "https://it.wikipedia.org/wiki?curid=2095372", "title": "Rip Kirby", "text": "Rip Kirby (John Remington Kirby) \u00e8 un personaggio immaginario dei fumetti creato dal disegnatore statunitense Alex Raymond e protagonista di una omonima serie di fumetti a strisce pubblicata negli Stati Uniti per oltre cinquant'anni, dal 4 marzo 1946 al 26 giugno 1999. Famoso per essere stato anche il primo personaggio dei fumetti con gli occhiali protagonista di una propria serie, fece vincere al suo autore il premio Reuben Award nel 1949.\nStoria editoriale.\nRemington \"Rip\" Kirby viene creato da Alex Raymond al suo ritorno dalla seconda guerra mondiale per una striscia quotidiana distribuita dal King Features Syndicate che esordisce sui quotidiani il 4 marzo 1946 venendo pubblicato fino al 26 giugno 1999. Viene aiutato da alcuni collaboratori ai testi, prima Ward Greene e poi Fred Dickenson fino al 1956, quando, alla morte di Raymond, viene incaricato John Prentice di continuarne l'opera aiutato per i disegni da Al Williamson, Al McWilliams, Gray Morrow, Neal Adams, Frank Bolle, George Evans e Bob Fujitani e per i testi da Dickenson, fino al 1986, e poi da Bruce Smith e Maxwell MacRae, che ne divenne poi il titolare fino al 1998 quando gli subentra Leonard Starr per i testi e Frank Bolle per i disegni fino alla conclusione della striscia il 26 giugno 1999. Alex Raymond si distacca dallo stile barocco della sua produzione precedente per uno stile pi\u00f9 sobrio e realista, anche nei testi, nell'esecuzione dell'opera faceva uso di modelli e modelle nonch\u00e9 di fotografie.\nIn Italia il personaggio esordisce nel dopoguerra, gi\u00e0 nel 1946, su varie testate a volte ribattezzandolo come Mister Fox o come l'Ispettore Mr Fox per editori come la casa editrice Nerbini, l'Audace durante gli anni quaranta e cinquanta. Negli anni sessanta viene riproposto dalle Edizioni Serpente Volante e dai Spada che pubblicano quasi completamente la produzione statunitense. Successivamente \u00e8 riproposto negli anni settanta da altri editori come Milano Libri, Arnoldo Mondadori e, negli anni ottanta, dalla Comic Art.\nBiografia del personaggio.\nRip Kirby \u00e8 un ex marine diventato detective privato, raffinato e colto, laureato in legge ed esperto in chimica, sempre molto elegante e con gli occhiali, ama fumare la pipa ed \u00e8 amante della bella vita e delle auto sportive. Ha un collaboratore, il suo \"maggiordomo Desmond\", un ex galeotto/scassinatore cui Rip ha dato l'occasione di rifarsi una vita onesta e che comunque conserva le sue antiche abilit\u00e0 e alcuni contatti con la malavita che in pi\u00f9 occasioni si rivelano utili; \u00e8 fidanzato con Honey Dorian, una ereditiera che per aiutarlo in un caso ha iniziato una carriera di modella e indossatrice che poi ha continuato con successo. Suo ricorrente avversario \u00e8 il malvagio \"Maciullatore\", evaso da Alcatraz e sempre impegnato a ordire piani criminosi inizialmente affiancato dalla affascinante dark lady \"Pagan Lee\", che Rip aiuter\u00e0 a redimersi e a diventare una apprezzata cantante e attrice col nome di Madelon, non mancando per\u00f2 di suscitare la gelosia di Honey. I delinquenti non provengono quasi mai dai bassifondi della metropoli ma spesso proprio dall'alta societ\u00e0. Frequente anche il caso di persone che, magari dopo molti anni, si ritrovano ad affrontare le conseguenze degli errori di un passato burrascoso."}
{"id": "2095373", "revid": "149727", "url": "https://it.wikipedia.org/wiki?curid=2095373", "title": "Zellendorf", "text": ""}
{"id": "2095374", "revid": "729019", "url": "https://it.wikipedia.org/wiki?curid=2095374", "title": "Monorotaia di Tokyo", "text": "La \u00e8 una monorotaia del tipo ferrovia a sella che collega l'aeroporto di Tokyo-Haneda di \u014cta (Tokyo), Giappone alla Stazione di Hamamatsuch\u014d nel quartiere Minato di Tokyo. I convogli corrono su una linea sopraelevata lungo la costa della Baia di Tokyo. Un viaggio di sola andata dall'aeroporto ad Hamamatsuch\u014d (e viceversa) costa 470 \u00a5.\nStoria.\nLa monorotaia apr\u00ec nel 1964 in occasione delle Olimpiadi 1964. Costruita dalla Hitachi, le prime vetture furono costruite in Giappone con la collaborazione dell'azienda tedesca ALWEG (che aveva costruito anche quelli in uso nella Seattle Center Monorail e nei parchi Disney). Le vetture furono rinnovate negli anni 1969, 1977, 1982 e nel 1989.\nIn origine la monorotaia non aveva fermate intermedie e connetteva unicamente Hamamatsuch\u014d all'aeroporto. La prima stazione lungo il tragitto fu quella di \u014ci che venne inaugurata nel 1965 seguita da quella di Seibij\u014d nel 1967.\nAttualmente attraversa nove stazioni e trasporta circa 127.000 passeggeri ogni giorno. Il primo treno parte alle 5:30 e l'ultimo a mezzanotte, nel corso della giornata oltre 500 treni la percorrono.\n\u00c8 una delle monorotaie pi\u00f9 usate e di maggior profitto del mondo, il 24 gennaio 2007 ha festeggiato il miliardo e mezzo di utenti.\nLa monorotaia \u00e8 posseduta e gestita dalla . La East Japan Railway Company compr\u00f2 una parte della societ\u00e0 nel 2002, e attualmente ne possiede il 70%; il resto \u00e8 di propriet\u00e0 della Hitachi (12%), Japan Airlines (9%) e All Nippon Airways (9%).\nFuturo.\nLa Tokyo Monorail Co., Ltd. ha presentato una domanda per il raddoppio dei binari nei pressi della stazione di Hamamatsuch\u014d, che permetterebbe di aumentare la capacit\u00e0 della linea. \u00c8 inoltre prevista un'estensione alla stazione di Shimbashi.\nCaratteristiche.\nI treni a 6 carrozze (serie 1000 e 2000) possono viaggiare a una velocit\u00e0 di circa 80\u00a0km/h e comprese le fermate, la velocit\u00e0 media \u00e8 di 45\u00a0km/h. Ogni carrozza ha una combinazione di sedili rivolti all'interno, verso l'esterno e affacciati, nonch\u00e9 un grande spazio per i bagagli. I treni vengono mantenuti al deposito di Sh\u014dwajima durante le ore di chiusura.\nLa monorotaia inizialmente fu una delle poche reti ad accettare la carta Suica della JR East, mentre ora \u00e8 interamente integrata anche con la carta PASMO.\nLa prima partenza verso l'aeroporto \u00e8 alle 4:58, mentre l'ultima \u00e8 alle 00:01. Al contrario, dall'aeroporto verso Hamamatsuch\u014d, il primo treno \u00e8 alle 05:11 mentre l'ultimo alle 00:05.\nLa linea ha la particolarit\u00e0 di avere tre stazioni sotterranee a partire dal capolinea dell'aeroporto, elemento alquanto raro per una monorotaia.\nPercorso.\nLegenda:\n\u25cf Ferma in questa stazione\n\uff5c Non ferma in questa stazione\nI treni locali fermano in tutte le stazioni."}
{"id": "2095377", "revid": "401052", "url": "https://it.wikipedia.org/wiki?curid=2095377", "title": "Nuthe-Urstromtal", "text": "Nuthe-Urstromtal \u00e8 un comune di abitanti del Brandeburgo, in Germania.\nAppartiene al circondario (\"Landkreis\") del Teltow-Fl\u00e4ming (targa TF).\nStoria.\nIl comune di Nuthe-Urstromtal fu creato il 20 settembre 1993 dalla fusione dei comuni di Berkenbr\u00fcck, Dobbrikow, D\u00fcmde, Felgentreu, Frankenf\u00f6rde, Gottow, Hennickendorf, Holbeck, J\u00e4nickendorf, Kemnitz, Lynow, M\u00e4rtensm\u00fchle, Nettgendorf, Ruhlsdorf, Scharfenbr\u00fcck, Sch\u00f6nefeld, Sch\u00f6neweide, St\u00fclpe, Woltersdorf e Z\u00fclichendorf.\nIl nuovo comune prese il nome dal fiume Nuthe (\"Nuthe-Urstromtal\", in lingua tedesca, significa \"valle glaciale della Nuthe\").\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nSuddivisione amministrativa.\nIl territorio comunale comprende 23 centri abitati (\"Ortsteil\"):"}
{"id": "2095379", "revid": "767487", "url": "https://it.wikipedia.org/wiki?curid=2095379", "title": "Mario Lovelli", "text": "Biografia.\nNato a Tortona in provincia di Alessandria, si trasferisce a 10 anni a Novi Ligure e nel 1973 si laurea in Scienze Politiche all'Universit\u00e0 di Genova, si iscrive al Partito Comunista Italiano e dal 1983 \u00e8 iscritto all'albo dei giornalisti e collabora con giornali locali (soprattutto \"Il Novese\" e \"Il Nostro Giornale\"), poi entra in consiglio comunale a Novi Ligure, diventa capo gruppo consiliare, assessore e poi vicesindaco, nel 1995 \u00e8 eletto sindaco di Novi Ligure ed \u00e8 rieletto nel 1999 fino al 2004.\nInoltre entra nella rappresentanza sindaci dell'ASL 22 (Novi Ligure-Acqui Terme-Ovada) ed ha partecipato alla costituzione dell'Ambito Territoriale Ottimale n.6 dell'Alessandrino per la gestione del ciclo idrico integrato ed \u00e8 anche stato membro della Conferenza Permanente Regione Autonomie Locali e del Direttivo regionale dell'ANCI.\nInoltre segue la trasformazione del Partito Comunista Italiano in Democratici di Sinistra. Il 22 aprile 2008 entra nella Camera dei deputati nelle file del Partito Democratico ed entra nelle commissioni parlamentari per la Semplificazione della Legislazione e nella IX Commissione (Trasporti, Poste e Telecomunicazioni)."}
{"id": "2095386", "revid": "767487", "url": "https://it.wikipedia.org/wiki?curid=2095386", "title": "Dobbrikow", "text": "Dobbrikow \u00e8 una frazione del comune tedesco di Nuthe-Urstromtal, nel \"Land\" del Brandeburgo.\nStoria.\nNel 1993 il comune di Dobbrikow venne soppresso e fuso con i comuni di Berkenbr\u00fcck, D\u00fcmde, Felgentreu, Frankenf\u00f6rde, Gottow, Hennickendorf, Holbeck, J\u00e4nickendorf, Kemnitz, Lynow, M\u00e4rtensm\u00fchle, Nettgendorf, Ruhlsdorf, Scharfenbr\u00fcck, Sch\u00f6nefeld, Sch\u00f6neweide, St\u00fclpe, Woltersdorf e Z\u00fclichendorf, formando il nuovo comune di Nuthe-Urstromtal."}
{"id": "2095387", "revid": "119403096", "url": "https://it.wikipedia.org/wiki?curid=2095387", "title": "D\u00fcmde", "text": "D\u00fcmde \u00e8 una frazione del comune tedesco di Nuthe-Urstromtal, nel \"Land\" del Brandeburgo.\nStoria.\nNel 1993 il comune di D\u00fcmde venne soppresso e fuso con i comuni di Berkenbr\u00fcck, Dobbrikow, Felgentreu, Frankenf\u00f6rde, Gottow, Hennickendorf, Holbeck, J\u00e4nickendorf, Kemnitz, Lynow, M\u00e4rtensm\u00fchle, Nettgendorf, Ruhlsdorf, Scharfenbr\u00fcck, Sch\u00f6nefeld, Sch\u00f6neweide, St\u00fclpe, Woltersdorf e Z\u00fclichendorf, formando il nuovo comune di Nuthe-Urstromtal."}
{"id": "2095388", "revid": "767487", "url": "https://it.wikipedia.org/wiki?curid=2095388", "title": "Felgentreu", "text": "Felgentreu \u00e8 una frazione del comune tedesco di Nuthe-Urstromtal, nel \"Land\" del Brandeburgo.\nStoria.\nNel 1993 il comune di Felgentreu venne soppresso e fuso con i comuni di Berkenbr\u00fcck, Dobbrikow, D\u00fcmde, Frankenf\u00f6rde, Gottow, Hennickendorf, Holbeck, J\u00e4nickendorf, Kemnitz, Lynow, M\u00e4rtensm\u00fchle, Nettgendorf, Ruhlsdorf, Scharfenbr\u00fcck, Sch\u00f6nefeld, Sch\u00f6neweide, St\u00fclpe, Woltersdorf e Z\u00fclichendorf, formando il nuovo comune di Nuthe-Urstromtal."}
{"id": "2095389", "revid": "119403100", "url": "https://it.wikipedia.org/wiki?curid=2095389", "title": "Frankenf\u00f6rde", "text": "Frankenf\u00f6rde \u00e8 una frazione del comune tedesco di Nuthe-Urstromtal, nel \"Land\" del Brandeburgo.\nStoria.\nNel 1993 il comune di Frankenf\u00f6rde venne soppresso e fuso con i comuni di Berkenbr\u00fcck, Dobbrikow, D\u00fcmde, Felgentreu, Gottow, Hennickendorf, Holbeck, J\u00e4nickendorf, Kemnitz, Lynow, M\u00e4rtensm\u00fchle, Nettgendorf, Ruhlsdorf, Scharfenbr\u00fcck, Sch\u00f6nefeld, Sch\u00f6neweide, St\u00fclpe, Woltersdorf e Z\u00fclichendorf, formando il nuovo comune di Nuthe-Urstromtal."}
{"id": "2095390", "revid": "119403103", "url": "https://it.wikipedia.org/wiki?curid=2095390", "title": "Gottow", "text": "Gottow \u00e8 una frazione del comune tedesco di Nuthe-Urstromtal, nel \"Land\" del Brandeburgo.\nStoria.\nNel 1993 il comune di Gottow venne soppresso e fuso con i comuni di Berkenbr\u00fcck, Dobbrikow, D\u00fcmde, Felgentreu, Frankenf\u00f6rde, Hennickendorf, Holbeck, J\u00e4nickendorf, Kemnitz, Lynow, M\u00e4rtensm\u00fchle, Nettgendorf, Ruhlsdorf, Scharfenbr\u00fcck, Sch\u00f6nefeld, Sch\u00f6neweide, St\u00fclpe, Woltersdorf e Z\u00fclichendorf, formando il nuovo comune di Nuthe-Urstromtal."}
{"id": "2095393", "revid": "119982", "url": "https://it.wikipedia.org/wiki?curid=2095393", "title": "ALWEG", "text": ""}
{"id": "2095394", "revid": "119402989", "url": "https://it.wikipedia.org/wiki?curid=2095394", "title": "Hennickendorf", "text": ""}
{"id": "2095395", "revid": "119982", "url": "https://it.wikipedia.org/wiki?curid=2095395", "title": "Tokyo Monorail Co., Ltd.", "text": ""}
{"id": "2095396", "revid": "1598666", "url": "https://it.wikipedia.org/wiki?curid=2095396", "title": "Holbeck", "text": ""}
{"id": "2095399", "revid": "123946237", "url": "https://it.wikipedia.org/wiki?curid=2095399", "title": "Merc\u00e9d\u00e8s Jellinek", "text": "Biografia.\nFu terzogenita dell'austriaco Emil Jellinek e della sefardita marocchina Rachel Goggmann Cenrobert, ricevette il nome battesimale, diverso da quello anagrafico, di Maria de Las Mercedes Jellinek, in onore dell'omonima principessa delle Asturie: per questo motivo, in famiglia venne subito chiamata Mercedes.\nData la prematura morte della madre, avvenuta nel 1893, Mercedes era particolarmente legata al padre, console generale austro-ungarico a Nizza, pilota di automobili e, soprattutto, abile uomo d'affari.\nL'affetto era completamente ricambiato, tanto che Emil Jellinek usava lo pseudonimo \"Mercedes\" per iscriversi alle gare automobilistiche dell'epoca e, dopo aver stretto un importante patto di collaborazione con Paul Daimler, nel 1900, impose come \"condicio sine qua non\" al proprio apporto finanziario che le vetture prodotte dalla Daimler-Motoren-Gesellschaft portassero il nome della figlia.\nMercedes Jellinek divenne celeberrima in tutto il mondo, quale ispiratrice di uno dei marchi automobilistici pi\u00f9 famosi e diffusi. Ella, tuttavia, non condivise la passione paterna per le automobili e, anzi, non volle mai possederne una.\nLa breve esistenza di Mercedes si svolse quasi completamente a Vienna, dove studi\u00f2 musica e canto, anche divenendo un'apprezzata soprano; arte che, dato il lignaggio della famiglia, non port\u00f2 mai sulle scene.\nLa sua vita privata ebbe qualche notoriet\u00e0 quando, nel 1926, dopo aver divorziato dal barone Karl Schlosser (primo marito sposato a Nizza nel 1909 e dal quale ebbe i figli Elfriede e Hans-Peter) decise di contrarre nuovo matrimonio con lo scultore Rudolf von Weigl (anch'egli barone), morto pochi mesi dopo di tubercolosi, creando un certo scandalo nell'alta societ\u00e0 austriaca dell'epoca.\nSenz'altra notizia di rilievo, Mercedes Jellinek mor\u00ec a Vienna il 23 febbraio 1929, sopraffatta da un cancro osseo, e venne sepolta nel cimitero centrale della capitale austriaca."}
{"id": "2095400", "revid": "339392", "url": "https://it.wikipedia.org/wiki?curid=2095400", "title": "Byousoku 5 centimeter", "text": ""}
{"id": "2095401", "revid": "606039", "url": "https://it.wikipedia.org/wiki?curid=2095401", "title": ".bss", "text": "In Informatica, .bss o bss (Block Started by Symbol) \u00e8 il termine usato dai compilatori e linker per descrivere una parte del segmento dati contenente le variabili statiche che sono inizialmente impostate al valore zero (ad es. quando inizia l'esecuzione di un programma). Per riferirsi al bss si parla anche di \"sezione bss\" o \"segmento bss\". Solitamente il program loader inizializza la memoria allocata per il bss all'atto del caricamento del programma stesso.\nStoricamente, BSS (da Block Started by Symbol) era una pseudo-operazione per UA-SAP (United Aircraft Symbolic Assembly Program), Il linguaggio assembler a met\u00e0 degli anni 1950 per l'IBM 704 da Roy Nutt, Walter Ramshaw, ed altri alla United Aircraft Corporation.\nIl bss fu poi incorporato pi\u00f9 tardi nel FAP (FORTRAN Assembly Program), un assembler standard di IBM per la sua serie di computer 709 e 7090/94.\nIn programmi embedded, il segmento bss \u00e8 mappato in \"RAM non inizializzata\" e quindi inizializzata a zero da un'apposita procedura prima che il codice_1 venga eseguito. Alcuni compilatori o architetture supportano il segmento SBSS che sta per \"small data\"."}
{"id": "2095406", "revid": "287204", "url": "https://it.wikipedia.org/wiki?curid=2095406", "title": "Kemnitz (disambigua)", "text": "Kemnitz \u00e8 il nome delle seguenti localit\u00e0:"}
{"id": "2095407", "revid": "288704", "url": "https://it.wikipedia.org/wiki?curid=2095407", "title": "The Plant - Part I", "text": ""}
{"id": "2095408", "revid": "149727", "url": "https://it.wikipedia.org/wiki?curid=2095408", "title": "Lieb\u00e4tz", "text": ""}
{"id": "2095410", "revid": "116159401", "url": "https://it.wikipedia.org/wiki?curid=2095410", "title": "Lynow", "text": "Lynow \u00e8 una frazione del comune tedesco di Nuthe-Urstromtal.\nStoria.\nGi\u00e0 comune autonomo, il 20 settembre 1993 Lynow entr\u00f2 a far parte insieme ad altri 20 comuni del nuovo comune di Nuthe-Urstromtal."}
{"id": "2095411", "revid": "119403213", "url": "https://it.wikipedia.org/wiki?curid=2095411", "title": "M\u00e4rtensm\u00fchle", "text": "M\u00e4rtensm\u00fchle \u00e8 una frazione del comune tedesco di Nuthe-Urstromtal, nel \"Land\" del Brandeburgo.\nStoria.\nNel 1993 il comune di M\u00e4rtensm\u00fchle venne soppresso e fuso con i comuni di Berkenbr\u00fcck, Dobbrikow, D\u00fcmde, Felgentreu, Frankenf\u00f6rde, Gottow, Hennickendorf, Holbeck, J\u00e4nickendorf, Kemnitz, Lynow, Nettgendorf, Ruhlsdorf, Scharfenbr\u00fcck, Sch\u00f6nefeld, Sch\u00f6neweide, St\u00fclpe, Woltersdorf e Z\u00fclichendorf, formando il nuovo comune di Nuthe-Urstromtal."}
{"id": "2095414", "revid": "767487", "url": "https://it.wikipedia.org/wiki?curid=2095414", "title": "Nettgendorf", "text": "Nettgendorf \u00e8 una frazione del comune tedesco di Nuthe-Urstromtal, nel \"Land\" del Brandeburgo.\nStoria.\nNel 1993 il comune di Nettgendorf venne soppresso e fuso con i comuni di Berkenbr\u00fcck, Dobbrikow, D\u00fcmde, Felgentreu, Frankenf\u00f6rde, Gottow, Hennickendorf, Holbeck, J\u00e4nickendorf, Kemnitz, Lynow, M\u00e4rtensm\u00fchle, Ruhlsdorf, Scharfenbr\u00fcck, Sch\u00f6nefeld, Sch\u00f6neweide, St\u00fclpe, Woltersdorf e Z\u00fclichendorf, formando il nuovo comune di Nuthe-Urstromtal."}
{"id": "2095415", "revid": "11266", "url": "https://it.wikipedia.org/wiki?curid=2095415", "title": "Maria Pia Garavaglia", "text": ""}
{"id": "2095416", "revid": "729019", "url": "https://it.wikipedia.org/wiki?curid=2095416", "title": "Stazione di Hamamatsuch\u014d", "text": "La \u00e8 una stazione ferroviaria di Tokyo, si trova nel quartiere di Minato ed accoglie le linee Keihin-T\u014dhoku e Yamanote della JR East e il capolinea della monorotaia di Tokyo.\nStoria.\nLa stazione fu aperta nel 1909 come punto intermedio sulla Linea Yamanote tra la stazione di Shinagawa e la stazione di Shimbashi. Fu scelta come punto di partenza per la Monorotaia di Tokyo che fu inaugurata nel 1964 in occasione delle Olimpiadi di Tokyo.\nStruttura.\nStazione JR East.\nLa stazione \u00e8 costituita da due marciapiedi a isola con quattro binari passanti in superficie. I due interni sono utilizzati dalla linea Yamanote.\nStazione della monorotaia.\nLa stazione \u00e8 costituita da un singolo binario tronco protetto da porte di banchina su viadotto con due marciapiedi (uno per lato), uno utilizzato per la salita dei passeggeri, e uno per la discesa."}
{"id": "2095418", "revid": "599013", "url": "https://it.wikipedia.org/wiki?curid=2095418", "title": "Juan G\u00f3mez Gonzalez", "text": ""}
{"id": "2095420", "revid": "119403337", "url": "https://it.wikipedia.org/wiki?curid=2095420", "title": "Scharfenbr\u00fcck", "text": "Scharfenbr\u00fcck \u00e8 una frazione del comune tedesco di Nuthe-Urstromtal, nel \"Land\" del Brandeburgo.\nStoria.\nNel 1993 il comune di Scharfenbr\u00fcck venne soppresso e fuso con i comuni di Berkenbr\u00fcck, Dobbrikow, D\u00fcmde, Felgentreu, Frankenf\u00f6rde, Gottow, Hennickendorf, Holbeck, J\u00e4nickendorf, Kemnitz, Lynow, M\u00e4rtensm\u00fchle, Nettgendorf, Ruhlsdorf, Sch\u00f6nefeld, Sch\u00f6neweide, St\u00fclpe, Woltersdorf e Z\u00fclichendorf, formando il nuovo comune di Nuthe-Urstromtal."}
{"id": "2095421", "revid": "71814", "url": "https://it.wikipedia.org/wiki?curid=2095421", "title": "Atto politico", "text": ""}
{"id": "2095422", "revid": "256896", "url": "https://it.wikipedia.org/wiki?curid=2095422", "title": "Ordine del Cristo", "text": ""}
{"id": "2095423", "revid": "297059", "url": "https://it.wikipedia.org/wiki?curid=2095423", "title": "Regola di san Francesco", "text": "La Regola di San Francesco \u00e8 il documento redatto da San Francesco d'Assisi, con il quale egli intese dare alla comunit\u00e0 di frati che lo seguivano, sia l'indirizzo spirituale del nascente Ordine francescano, che una serie di norme pratiche destinate a regolare la loro vita quotidiana. Di essa esiste una prima versione chiamata Propositum o Prima Regola, una versione intermedia o Regola non bollata, e una versione definitiva o Regola bollata. Esiste anche un supplemento di Regola per i frati desiderosi di condurre una vita solamente contemplativa, la \"Regola di vita negli eremi\" che fu redatta tra il 1217 e il 1221, e una Seconda Regola redatta assieme a Santa Chiara per il ramo femminile dell'Ordine, le suore Clarisse.\nPropositum.\nFu il fondamento della Regola francescana (venne anche chiamata Prima Regola), e venne costituita da vari scritti di San Francesco dal 1209 fino al 1210. San Francesco ricevette ispirazione per essa durante gli anni in cui si era formata la piccola comunit\u00e0 di frati che viveva nella chiesetta della Porziuncola. Quando la comunit\u00e0 raggiunse i 12 elementi (in base ai documenti lasciati in eredit\u00e0 da Frate Tommaso da Celano, 12 sembrerebbe un numero simbolico: come gli apostoli e Ges\u00f9 Cristo), Francesco decise di recarsi a Roma per incontrare il Papa Innocenzo III e chiedergli il riconoscimento della Regola. Lui stesso ne parla nel suo testamento: \"\"E da quando il Signore mi diede la cura dei frati, nessuno mi mostrava che cosa dovessi fare; ma lo stesso Altissimo mi rivel\u00f2 che dovevo vivere a norma del Santo Vangelo. E feci scrivere questo con poche e semplici parole, e il signor Papa me lo conferm\u00f2\".\nGiunti a Roma, San Francesco e i suoi compagni dovettero attendere quasi tre mesi fuori dalla residenza del Papa, che allora si trovava nel Palazzo Laterano, contiguo alla Basilica di San Giovanni in Laterano. L'attesa oltre che lunga fu molto faticosa, perch\u00e9 le guardie pontificie, in mancanza di autorizzazione del Papa, impedivano loro l'ingresso a palazzo. Intanto Francesco e i suoi fraticelli dormivano per strada e vivevano di elemosina. Infine il Papa decise di dare loro udienza, pare dopo aver fatto un sogno che San Bonaventura da Bagnoregio ci ha riportato nella Legenda Maior: \"Come il Papa vedeva la basilica lateranense esser gi\u00e0 prossima alla rovina; la quale era sostenuta da un poverello\" (si intende il beato Francesco), \"mettendole sotto il proprio dosso perch\u00e9 non cadesse\"\". \nAlla presenza di Innocenzo III, Francesco espose la forma di vita o Regola per i frati, composta da frasi evangeliche e norme di vita. Il Papa diede la sua approvazione, anche perch\u00e9 aveva intuito che per contrastare il fiorire di movimenti religiosi popolari che spesso diffondevano idee eretiche, come i patarini e i catari, occorreva incoraggiare la predicazione popolare dei gruppi religiosi fedeli al Papa e alla Tradizione della Chiesa. Questa intuizione fu ripresa dal successivo IV Concilio Lateranense che legittim\u00f2 gli ordini mendicanti e diede impulso alla predicazione popolare sotto il controllo della Chiesa.\nSempre la Legenda Maior riporta che \"quando il Papa approv\u00f2 la Regola e diede mandato di predicare la penitenza, e ai frati, che avevano accompagnato il Santo, fece fare corone, perch\u00e9 predicassero il verbo di Dio\".\nIl testo originale di questa Regola successivamente fu disperso, forse volutamente, durante le diatribe sorte nell'Ordine Francescano dopo la morte di San Francesco.\nDunque, in conclusione, riguardo agli avvenimenti del 1209/1210, si pu\u00f2 affermare che il Poverello d' Assisi mise per iscritto il suo \"Propositum Vitae\" (proposito di vita) senza alcuna elaborazione teologica, ovvero scritto in modo molto semplice e breve, per presentarlo alla massima autorit\u00e0 della chiesa cattolica. Papa Innocenzo III espresse il suo consenso oralmente: \"vivae vocis oraculo.\" Questa \u00e8 la pi\u00f9 concreta vicenda storica che conosciamo, escludendo tutto ci\u00f2 che \u00e8 agiografia.\nRegola non bollata.\nNel 1221 venne convocato il Capitolo delle stuoie, a seguito della rinuncia di Francesco al governo dell'ordine francescano, di ritorno da una missione in terrasanta. Durante tale momento fu nominato vicario Frate Elia da Cortona e venne approvata una seconda regola, divisa in 23 capitoli. Essa non fu per\u00f2 sottoposta al Pontefice, e quindi non rivest\u00ec mai il ruolo di regola ufficiale non essendo mai stata riconosciuta da una Bolla ai sensi del Diritto Canonico. Caratterizzata da uno stile di povert\u00e0 assoluta, venne approvata solo oralmente da Innocenzo III.\nRegola bollata.\nLa terza regola, quella definitiva ed in vigore a tutt'oggi, fu scritta da San Francesco nel romitaggio di Fonte Colombo in collaborazione col Cardinale Ugolino di Anagni, patrono dell'ordine francescano (divenuto Papa con il nome di Gregorio IX), che ne corresse alcuni aspetti, e vi diede una forma giuridica. Strutturata in 12 capitoli, venne approvata il 29 novembre 1223 da Papa Onorio III con la bolla \"Solet annuere.\"\nL'osservanza di questa regola, dopo la morte del Santo (1226), determin\u00f2 la prima frattura in seno all'ordine francescano. Si inizi\u00f2 a discutere se si dovesse seguire la \"Regola non bollata\" o la \"Regola bollata\", ci\u00f2 port\u00f2 alla scissione dell'Ordine in due rami: gli \"spirituali\" ed i \"conventuali\". I primi fecero propria la cosiddetta \"Regola non bollata\", cio\u00e8 la regola approvata solo oralmente da Innocenzo III, che prescriveva ai singoli frati e all'Ordine di vivere l'amore di Cristo e del prossimo in assoluta povert\u00e0 e gioiosa libert\u00e0. I secondi, invece, fecero propria la \"Regola bollata\" approvata da papa Onorio III, un po' meno severa e che favoriva uno stile di vita cenobitico pi\u00f9 organizzato.\nPi\u00f9 che per il modo di intendere e praticare la povert\u00e0 evangelica, i due rami si distinsero per il \"ruolo\" che attribuirono all'Ordine: Gli spirituali fecero propria la vita ascetica e mendicante che aveva contraddistinto l'Ordine ai suoi inizi. I secondi, invece, preferirono una vita pi\u00f9 conventuale e di cura delle anime. Tipica figura di frate conventuale fu Sant'Antonio di Padova, noto tanto per la sua povert\u00e0 radicale, quanto per la sua opera di apostolato.\nCol passare dei secoli, l'Ordine fu oggetto di continui tentativi di riforma. La pi\u00f9 ampia fu quella avviata dal frate Matteo da Bascio che port\u00f2 alla nascita dell'Ordine dei frati minori cappuccini, che hanno cercato di coniugare vita conventuale e povert\u00e0 austera. Essi, caratterizzati per le lunghe barbe, hanno preso il nome dal proprio cappuccio, ereditato dai monaci camaldolesi e pi\u00f9 lungo di quello degli altri Ordini francescani.\nLe altre regole.\nVenne scritto anche un supplemento della regola francescana, la \"Regola di vita negli eremi\", scritta nel 1217-1221, per i frati dediti unicamente alla vita contemplativa. Francesco inoltre ispir\u00f2 anche la Regola del ramo femminile dell'Ordine approvata il 9 agosto 1253 da papa Innocenzo IV, appena due giorni prima della morte di Santa Chiara."}
{"id": "2095427", "revid": "22475", "url": "https://it.wikipedia.org/wiki?curid=2095427", "title": "U.S. Firenze Rugby 1931", "text": "L\u2019Unione Sportiva Firenze Rugby 1931 ASD \u00e8 un club italiano dilettantistico di rugby a 15 di Firenze.\nFormatasi nel 2007 per acquisizione del titolo sportivo del CUS Firenze Rugby, \u00e8 diretta proseguitrice della prima societ\u00e0 rugbistica del capoluogo toscano, nata come GUF Firenze nel 1931 e partecipante ai primi campionati di Divisione Nazionale, la massima serie dell'epoca.\nDal 2015 la sua prima squadra maschile e femminile e le sue Under-18 sono confluite nella nuova squadra dei Medicei, nata dalla fusione per incorporazione dei defunti Cavalieri di Prato; al Firenze 1931 sono rimaste tutte le categorie giovanili dall'Under-6 all'Under-16.\nIl club ha sede presso l\u2019impianto sportivo \u201cPadovani\u201d in zona Campo di Marte.\nStoria.\nDal GUF al CUS Firenze.\nL\u2019antica tradizione rugbistica del Firenze Rugby 1931 deriva dall\u2019attivit\u00e0 svolta sin dal 1931 dal GUF prima e dal CUS Firenze Rugby poi, dal quale nel 2007 ha rilevato i meriti sportivi. Palcoscenico ideale e imprescindibile di questo lungo cammino, l\u2019impianto sportivo \u201cPadovani\u201d, concesso in origine dall\u2019autorit\u00e0 militare all\u2019Universit\u00e0 per allestire un impianto sportivo.\nL'impianto venne messo in piedi grazie all'aiuto di: Goffredo Giannardi, Gabriele Gardenghi, Renzo Boddi, Renzo Wiechman, Luciano Rebora. Nacque cos\u00ec il GUF, Gruppo universitario fascista di Firenze. Dopo l'interruzione causata dalla guerra, nell'ottobre del 1945, lo studente di chimica Amato Betti, giocatore di calcio nella squadra giovanile della Fiorentina ed anche giocatore di rugby, fond\u00f2 la sezione sportiva dell'Associazione Goliardica, primo organismo rappresentativo della base universitaria, riconosciuto dall'Autorit\u00e0 Accademica. Fin da allora collaborarono con lui Silvano Raveggi, Piccioli, Piero Focardi, Francesco Pisitti e per la parte propagandistica e public relation Gavino Soro.\nIl \"Padovani\" \u00e8 la casa storica del rugby fiorentino ed ha accolto generazioni di atleti, tanto da meritarsi la fama di \u201ccasa del rugby fiorentino\u201d. Nell\u2019arco della sua lunga storia, la Societ\u00e0 ha calcato pi\u00f9 volte la massima serie nazionale e pu\u00f2 vantare il contribuito di numerosi atleti e tecnici alle varie categorie nazionali azzurre. Fra tutti Mario Lodigiani, al quale nel 2013 \u00e8 stato intitolato il campo principale del Padovani (dal 2015 ha assunto poi la sua denominazione commerciale come Ruffino Stadium Mario Lodigiani)\nIl Firenze Rugby 1931.\nNel 2007 dall'iniziativa di un gruppo di ex giocatori e di appassionati nasce \"Firenze Rugby 1931 ASD\" che acquisisce i titoli sportivi del \"Cus Firenze Rugby\". Successivamente nel 2010, dall'unione della \"Firenze Rugby 1931 ASD\" con la \"U.S. Rugby Firenze 81\" (nata nel 1981 per rispondere alla richiesta di rugby giovanile a Firenze) si d\u00e0 vita alla \"U.S. Firenze Rugby 1931 ASD\"."}
{"id": "2095432", "revid": "1284772", "url": "https://it.wikipedia.org/wiki?curid=2095432", "title": "Alberto Borsari", "text": "Jazzista di fama internazionale, suona l'armonica cromatica, il cui maggior rappresentante \u00e8 Toots Thielemans.\nHa collaborato con artisti quali: Ares Tavolazzi, Massimo Manzi, Silvia Donati, Giancarlo Bianchetti, Francesco Petreni, Bruno Cesseli, Patrizio Fariselli, Paolo Ghetti, Dimitri Sillato, in progetti suoi come: A.G.A.S. quartet, Alfonsina y el mar Project, Merkaba Group, oltre a partecipare a dischi di artisti come: Mina, Elio e le Storie Tese, Jovanotti, Quintorigo, Mietta.\nNel 2000 viene invitato al Pavarotti &amp; friends per suonare con Eurythmics, Zucchero Fornaciari e il maestro Pavarotti. Ha suonato dando un importante contributo nella Biba Band.\nBiografia.\nComincia suonando la chitarra ad 11 anni, ma il 22 febbraio 1984 un incidente stradale lo obbliga a muoversi su una sedia a rotelle. Non potendo suonare la chitarra di nuovo, continua a suonare con l'armonica cromatica.\nMuore nel 2008 a 44 anni."}
{"id": "2095438", "revid": "1573940", "url": "https://it.wikipedia.org/wiki?curid=2095438", "title": "Herpestes vitticollis", "text": "La mangusta dal collo striato (Herpestes vitticollis ) \u00e8 un carnivoro della famiglia degli Erpestidi. Originaria dell'India meridionale e dello Sri Lanka, deve il nome alle caratteristiche strisce nere sul collo.\nDescrizione.\nQuella dal collo striato \u00e8 una mangusta dalle dimensioni relativamente grandi, caratterizzata da lunghi peli di guardia e da una vistosa striscia nera su entrambi i lati del collo. Da adulta raggiunge una lunghezza testa-corpo di circa 50 cm e una lunghezza della coda di circa 30 cm. Gli esemplari diffusi sull'India continentale sono in media leggermente pi\u00f9 grandi dei loro cugini che vivono nello Sri Lanka. Negli esemplari della terraferma il peso \u00e8 di circa 3,4 kg nei maschi e di 2,7 kg nelle femmine. In quelli dello Sri Lanka, il peso massimo \u00e8 di 3,1 kg (nei maschi) e di 1,7 kg (nelle femmine). La testa \u00e8 di colore variabile dal grigio-ferro al bruno-rossastro, mentre la regione dorsale \u00e8 di colore rosso-giallastro screziato di marrone nella parte anteriore e rosso-arancio in quella posteriore. La regione ventrale \u00e8 in genere piuttosto giallastra, le zampe sono bruno-rossastre e la punta della coda \u00e8 nera. La formula dentaria \u00e8 I 3/3 - C 1/1 - P 4/4 - M 2/2 = 40.\nDistribuzione e habitat.\nLa mangusta dal collo striato occupa un areale relativamente piccolo, limitato all'India sud-occidentale e all'isola dello Sri Lanka. Vive nelle foreste decidue e sempreverdi, ma si incontra anche nelle zone paludose e lungo i fiumi, nonch\u00e9 in piantagioni e nelle boscaglie. Nello Sri Lanka sembra colonizzare le foreste secche delle quote pi\u00f9 basse. Solo raramente viene avvistata nei pressi degli insediamenti umani o su terreni coltivati intensivamente. Sui monti, la sua presenza \u00e8 stata rilevata fino ad un'altitudine di 2133 m.\nPur avendo un'area di distribuzione piuttosto limitata, la mangusta dal collo striato \u00e8 ancora ampiamente diffusa e probabilmente il numero di esemplari \u00e8 pi\u00f9 numeroso di quanto si pensi. Inoltre, \u00e8 presente in diverse aree protette. Di conseguenza la IUCN la classifica come specie \u00aba rischio minimo\u00bb (\"Least Concern\"). In India, \u00e8 pi\u00f9 frequente nelle zone meridionali dell'areale che in quelle settentrionali. Il maggior numero di individui vive nel Kerala, sui monti Nilgiri e Palni, nonch\u00e9 sui monti Meghamalai e Anamalai. Nello Sri Lanka, sembra essere ancora abbastanza comune nelle aree di montagna e di collina. Anche nel sud dell'isola, non \u00e8 rara nella zona del fiume Ganga Menik (distretto di Moneragala) e nel distretto di Kalutara. Tuttavia, in particolare la popolazione dello Sri Lanka sembra essere in declino. Oltre alla caccia datale per la pelliccia e la carne, la mangusta dal collo striato \u00e8 minacciata principalmente dalla distruzione dell'habitat.\nBiologia.\nConosciamo ben poco sulle abitudini e l'ecologia della mangusta dal collo striato. La specie sembra condurre un'esistenza solitaria e prevalentemente diurna. A volte viene avvistata anche in coppie. La sua dieta \u00e8 piuttosto diversificata, in quanto si nutre di piccoli mammiferi, uccelli, uova, rettili, insetti e sostanze di origine vegetale come radici. Pu\u00f2 catturare anche crostacei, rane e pesci, e spesso viene vista dare la caccia a questi animali nell'acqua. Inoltre, mangia carogne di animali pi\u00f9 grandi ed \u00e8 stata osservata anche mentre si nutriva delle carni di un sambar morto. Le abitudini riproduttive sono poco conosciute. Ogni nidiata probabilmente \u00e8 costituita da due o tre piccoli, che trascorrono i primi giorni di vita ben nascosti nel loro rifugio, ad esempio tra le fenditure della roccia.\nTassonomia.\nNe vengono riconosciute due sottospecie:"}
{"id": "2095443", "revid": "1573940", "url": "https://it.wikipedia.org/wiki?curid=2095443", "title": "Hoolock hoolock", "text": "L\u2019hulok occidentale (Hoolock hoolock ) \u00e8 un primate della famiglia degli ilobatidi. Solo recentemente \u00e8 stato considerato una specie distinta dall'hulok orientale (\"Hoolock leuconedys\"). Le due specie sono molto simili, sia nell'aspetto che nelle abitudini.\nDescrizione.\nSpesso definito \u00abacrobata della foresta\u00bb, l'hulok occidentale si sposta dondolando di ramo in ramo utilizzando le lunghe braccia, in un tipo di locomozione noto come brachiazione. \u00c8, come le altre 15 specie di gibboni attualmente riconosciute, una scimmia antropomorfa snella e aggraziata. Maschi e femmine adulti hanno dimensioni simili (45\u201364\u00a0cm di lunghezza e 5,5-5,6\u00a0kg di peso), ma la colorazione del loro fitto mantello varia notevolmente. I maschi adulti sono neri con un caratteristico \u00absopracciglio\u00bb bianco che conferisce loro un aspetto molto espressivo. Le femmine sono color marroncino-ramato, con peli color marrone scuro ai lati della faccia e del petto, e una caratteristica scriminatura centrale tra i peli della testa. I piccoli, alla nascita, sono ricoperti da un manto grigio-bianco con sfumature gialle, che diviene nero con l'et\u00e0. Raggiunta la pubert\u00e0, il manto delle femmine ritorna chiaro, mentre quello dei maschi rimane invariato.\nIl gibbone \u00e8 ben conosciuto per i suoi richiami emotivi, che vengono emessi per lo pi\u00f9 sotto forma di duetto dalla coppia riproduttiva. Tali richiami, vivaci e ossessionanti, possono essere uditi anche a grande distanza, e hanno conferito all'animale un posto di rilievo nel folklore delle popolazioni indigene dell'Asia.\nDistribuzione e habitat.\nL'hulok occidentale \u00e8 presente nel Bangladesh orientale, nell'India nord-orientale e nel Myanmar nord-occidentale, in un'area compresa tra i fiumi Brahmaputra e Chindwin. \u00c8 possibile che sia presente anche nel Tibet sud-orientale.\n\u00c8 un abitante delle foreste, in particolare delle fitte foreste sempreverdi e semi-sempreverdi, ma \u00e8 possibile avvistarlo anche mentre si sposta, o dorme, in foreste di bamb\u00f9 e piantagioni.\nBiologia.\nL'hulok occidentale si sposta dondolandolosi senza sforzo tra gli alberi, raggiungendo velocit\u00e0 di 56 chilometri all'ora, e pu\u00f2 anche camminare su due zampe lungo i rami troppo larghi per potervisi appendere, muovendosi con rapidit\u00e0 ed equilibrio.\nAlimentazione.\nSi nutre principalmente di frutta, e per tale motivo gioca un ruolo importante come dispersore di semi degli alberi della foresta, in quanto i semi passano attraverso il tubo digerente senza essere intaccati e vengono depositati in una nuova sede. Lo stomaco semplice del gibbone \u00e8 adatto a questa dieta a base di frutta e, diversamente da quello di altri primati, ha una capacit\u00e0 limitata di digerire materiale fogliare, ma l'hulok occidentale consuma anche fiori, foglie e germogli.\nRiproduzione.\nCome altre specie di gibboni, maschi e femmine di hulok occidentale formano coppie monogame che rimangono unite assieme per molti anni. Tuttavia, la loro fedelt\u00e0 non \u00e8 assoluta, in quanto entrambi i partner possono accoppiarsi con altri individui. Ogni coppia, insieme al proprio piccolo immaturo, occupa un territorio che viene difeso con manifestazioni sia vocali che visive. La femmina partorisce una volta ogni due anni e mezzo-tre anni un unico piccolo, che rimane nel gruppo familiare per un periodo variabile tra i sette e i dieci anni. Una volta raggiunta la maturit\u00e0, il genitore dello stesso sesso inizia ad aggredirlo fino a spingerlo ad abbandonare il gruppo.\nConservazione.\nLa Lista Rossa della IUCN classifica l'hulok occidentale come specie in pericolo di estinzione (\"Endangered\"). La specie \u00e8 inserita nella Appendice I della \"Convention on International Trade of Endangered Species\" (CITES)..\nSi ritiene che il numero di esemplari sia terribilmente diminuito del 90% nel corso degli ultimi 30 anni, in seguito a numerose attivit\u00e0 umane, e attualmente \"H. hoolock\" \u00e8 considerato una delle 25 specie di primati pi\u00f9 minacciate del mondo. Man mano che la popolazione umana ha espanso le proprie attivit\u00e0 agricole a carico delle foreste, adibendo il terreno a piantagioni di t\u00e8 e caff\u00e8, sfruttando gli alberi per il legname e intraprendendo altri programmi di sviluppo, il manto forestale \u00e8 andato frammentandosi e riducendosi. Quando le foreste sono frammentate, il gibbone trascorre pi\u00f9 tempo sul terreno, spostandosi da una macchia di foresta all'altra; in questi momenti diventa particolarmente vulnerabile alle aggressioni da parte di cani domestici e selvatici. Oltre alle minacce costituite dalla distruzione dell'habitat bisogna considerare anche la pressione venatoria: gli uomini danno la caccia a questo carismatico primate per la carne, la medicina tradizionale e il traffico di animali domestici; sfortunatamente, gli straordinari canti dei gibboni funzionano come segnali che guidano i cacciatori direttamente verso di loro.\nParadossalmente, se da un lato gli esseri umani hanno spinto questa specie sull'orlo dell'estinzione, essa dipende ora interamente dai programmi di conservazione dell'uomo per poter sopravvivere. L'hulok occidentale \u00e8 presente in numerose aree protette distribuite un po' in tutto il suo areale, e in India gode del massimo livello di protezione garantito dalla Legge per la Protezione della Natura del 1972; inoltre, varie organizzazioni stanno lavorando insieme per svolgere molte altre azioni di conservazione a tutela di quella che \u00e8 considerata una specie bandiera delle foreste dell'Asia."}
{"id": "2095444", "revid": "830939", "url": "https://it.wikipedia.org/wiki?curid=2095444", "title": "Claude Dornier", "text": "Il suo nome \u00e8 legato ad alcuni velivoli che hanno segnato importanti tappe dell'evoluzione aeronautica, dall'idrovolante di linea Dornier Do X, per anni il pi\u00f9 grande e potente aeroplano prodotto, ed il cacciabombardiere Dornier Do 335 Pfeil, il primo aereo da combattimento ad adottare una configurazione traente-spingente integrata nella fusoliera, uno dei pi\u00f9 veloci aerei a pistoni mai realizzato, usato dalla Luftwaffe durante le fasi finali della seconda guerra mondiale. Fu collaboratore di Ferdinand Graf von Zeppelin in una delle divisioni dell'azienda Zeppelin. Divenne pi\u00f9 tardi a capo dell'azienda da lui fondata nel 1922 la Dornier-Werke.\nNel 1956 presso M\u00fcnchen-Neuaubing e Oberpfaffenhofen riprese la produzione aeronautica. La \"Dornier-Werke\" divent\u00f2 parte nel 1970 della franco-tedesca Alpha Jet.\nBiografia.\nDornier era figlio di padre francese e madre tedesca in quel di Kempten. Quarto di sette figli, il pi\u00f9 grande del secondo matrimonio. In giovent\u00f9 e da studente si appassion\u00f2 alla tecnica. Dornier studi\u00f2 macchine presso la Technische Universit\u00e4t M\u00fcnchen, dove fece parte del \"Corps\" \"Guestphalia\" (oggi Corps Suevo-Guestphalia M\u00fcnchen), fu anche \"Naturfreund\" e alpinista, suon\u00f2 lo \"Zither\" e cantava \"Schnaderh\u00fcpferl\"."}
{"id": "2095445", "revid": "61051", "url": "https://it.wikipedia.org/wiki?curid=2095445", "title": "Claudius Dornier", "text": ""}
{"id": "2095446", "revid": "599013", "url": "https://it.wikipedia.org/wiki?curid=2095446", "title": "Trattato di Al\u00e7acovas", "text": ""}
{"id": "2095453", "revid": "1305772", "url": "https://it.wikipedia.org/wiki?curid=2095453", "title": "Bumiputra", "text": "Bumiputra o Bumiputera \u00e8 una parola malay ampiamente usata in Malaysia in riferimento ai gruppi etnici malay, giavanesi, bugis, minang e a volte altre ad etnie indigene come gli Orang Asli nella Malesia peninsulare e popolazioni tribali di Sabah e Sarawak. Il termine proviene dal sanscrito \"Bhumiputra\", che pu\u00f2 essere tradotto letteralmente come \"figlio della terra\" (bhumi = terra, putra = figlio). Politiche economiche a favore dei bumiputra (che comprendono l'affirmative action nell'istruzione pubblica) sono state attuate negli anni 1970 con lo scopo dichiarato di alleviare le tensioni interetniche seguite all'incidente del 13 maggio 1969. Queste politiche sono riuscite a creare una significativa classe media urbana malay, ma sono state meno efficaci nel combattere la povert\u00e0 diffusa fra le comunit\u00e0 rurali e hanno provocato una scia di risentimento nelle etnie escluse (come i cinesi e gli indiani).\nIn linea di massima i sino-malaysiani hanno in mano buona parte dell'economia malaysiana, gli indiani hanno un discreto peso nel mondo delle libere professioni, mentre i malay bumiputra controllano politica, amministrazione, burocrazia, polizia e forze armate. Il 90% dei bumiputra sono musulmani, fino agli anni '70 seguaci di un Islam locale e tradizionale, particolarmente tollerante e permeato di sincretismo con le religioni preesistenti e coesistenti (animismo, induismo, buddismo). Dalla fine degli anni Settanta, in coincidenza con una politica statale di esaltazione della religione, che ha portato una parte dell'\u00e9lite politica bumiputra a scegliere di studiare la religione nei Paesi arabi, si \u00e8 andata affermando un'interpretazione dell'Islam pi\u00f9 rigorista e vicino alla quello Islam praticato nella penisola araba.\nDefinizione.\nIl concetto di \"bumiputra\" in Malaysia fu coniato dal premier Tunku Abdul Rahman e affonda le sue radici nel riconoscimento della \"speciale posizione\" dei malay da parte della Costituzione della Malaysia, enunciato in particolare nell'articolo 153. Tuttavia, la costituzione non ricorre alla parola \"bumiputra\", ma contiene le definizioni di \"malay\" e di \"aborigeno\" (articolo 160(2)), \"nativi\" di Sarawak (161A(6)(a)) e \"nativi\" di Sabah (articolo 161A(6)(b)). Di conseguenza, vi sono diverse definizioni di \"bumiputra\" nei documenti pubblici.\nSecondo il libro intitolato \"Buku Panduan Kemasukan ke Institusi Pengajian Tinggi Awam, Program Pengajian Lepasan SPM/Setaraf Sesi Akademik 2007/2008\" (Guida all'entrata nelle istituzioni d'istruzione superiore pubbliche per i diplomati con titolo equivalente a SPM per l'anno accademico 2007/2008), dallo \"Student Entry Management\" sotto il \"Management Department of Higher Education Institution\", del Ministero per l'Istruzione Superiore malaysiano, i bumiputra sono definiti nel modo seguente a seconda della regione di origine del singolo studente:\nCondizione attuale dei bumiputra.\nL'ex primo ministro Tun Dr. Mahathir Mohamad ha stigmatizzato l'estremo affidamento con cui i bumiputra guardano ai loro privilegi: \"\"Abbiamo provato a dire loro che se uno dipende da sussidi, \u00e8 molto debole. Ma sembra che non capiscano. Noi diciamo loro che uno che usa le stampelle, non sar\u00e0 capace di alzarsi. Gettate via le stampelle, alzatevi in piedi perch\u00e9 ne avete la capacit\u00e0. Ho detto queste cose a voi e come dottore conosco molto bene l'importanza delle stampelle ma in qualche modo preferiscono la via pi\u00f9 facile. Se ricevo un AP \"[permesso di importazione di un autoveicolo]\" e lo vendo guadagnandoci sopra, va tutto bene, dicono loro.\"\"\nMahathir (che era stato precedentemente ministro dell'istruzione) ha anche dichiarato nel 2004 che i laureati malay tendono ad avere bassi tassi di occupazione perch\u00e9 \"i laureati cinesi scelgono le facolt\u00e0 giuste per essere assunti. Invece i laureati malay, specialmente quelli della corrente malay, non parlano inglese per niente. A prescindere dal valore del titolo di studio, un datore di lavoro vuole qualcuno con cui possa comunicare. Il datore di lavoro non \u00e8 malay, \u00e8 uno straniero. E se non pu\u00f2 comunicare con un candidato, non lo assume\".\nInoltre, gli studenti malay, che godono di borse di studio e di prestiti d'onore governativi, tendono a studiare discipline come la legge della Shari'a, Storia dell'Islam e altre discipline religiose islamiche. Invece di scegliere di imparare l'inglese e studiare discipline che sono pi\u00f9 utili (ingegneria, medicina, ecc.) molti si sono recati all'estero in paesi mediorientali per imparare l'arabo. Nemmeno questo \u00e8 stato d'aiuto agli studenti. Nel giugno del 2006, un'inchiesta ha rivelato che un gruppo di 169 studenti dell'Universit\u00e0 Al-Azhar del Cairo era in difficolt\u00e0 con l'arabo e come risultato solo 5 studenti riuscivano a completare il loro corso. Il primo ministro Datuk Seri Abdullah Ahmad Badawi ha fortemente criticato la tendenza degli studenti malay a scegliere \"facolt\u00e0 leggere\" che sono inutili per il mercato del lavoro.\nL'attuale (2006) ministro dell'universit\u00e0, Mustapa Mohamad, ha dichiarato che auspica che le universit\u00e0 pubbliche assumano pi\u00f9 docenti non-bumiputra per \"combattere per istituzioni competitive a livello mondiale\", il che lascia presagire una mossa per ridurre la discriminazione razziale nell'universit\u00e0.\nComunque, nel 2007, i sino-malaysiani dominavano nelle professioni di commercialista, architetto ed ingegnere, mentre gli indo-malesi prevalevano nelle professioni di veterinario, medico, dentista e avvocato, con una rappresentativit\u00e0 proporzionalmente maggiore ai bumiputra rispetto all'incidenza dell'etnia sul totale della popolazione.\nIl settore manifatturiero \u00e8 esentato dal rispetto delle norme del \"Foreign Investment Committee\" (FIC). Sono state abolite in tutti i sottosettori la quota del 30% assegnata ai bumiputera e altre restrizioni.\nLo stato di Penang ha annunciato che non favorir\u00e0 pi\u00f9 i bumiputra nell'impiego nella pubblica amministrazione, a seguito delle elezioni del 2008 in cui la coalizione \"Barisan Nasional\" (Fronte Nazionale) \u00e8 stata sconfitta dall'opposizione del \"Patakan Rakyat\" (Alleanza Popolare). "}
{"id": "2095455", "revid": "1159029", "url": "https://it.wikipedia.org/wiki?curid=2095455", "title": "Olio extra vergine di oliva della Locride", "text": "Con la denominazione olio extra vergine di oliva della Locride si indica uno dei Prodotti Agroalimentari Tradizionali Italiani della provincia di Reggio Calabria Il territorio di produzione \u00e8 il comprensorio della Locride nella fascia jonica reggina, compreso tra Bruzzano e Monasterace, per un numero di 39 comuni della Provincia di Reggio Calabria, con estensione a Nord, fino a Badolato, in 3 comuni della limitrofa Provincia di Catanzaro.\nI comuni interessati alla produzione, in provincia di Reggio Calabria sono: Agnana Calabra, Antonimina, Ardore, Benestare, Bianco, Bivongi, Bovalino, Bruzzano Zeffirio, Camini, Canolo, Caraffa del Bianco, Careri, Casignana, Caulonia, Cimin\u00e0, Ferruzzano, Gerace, Gioiosa Jonica, Grotteria, Locri, Mammola, Marina di Gioiosa Ionica, Martone, Monasterace, Pazzano, Placanica, Plat\u00ec, Portigliola, Riace, Roccella Jonica, Sant'Agata del Bianco, San Giovanni di Gerace, San Luca, Sant'Ilario dello Ionio, Samo, Siderno, Staiti, Stignano, Stilo. In provincia di Catanzaro, Guardavalle, Santa Caterina dello Ionio e Badolato.\n\u00c8 in fase di elaborazione da parte di vari enti ed associazioni un disciplinare di produzione per il riconoscimento del marchio D.O.P.\nStoria, tradizione e usi.\nLa coltivazione olivicola in tutte le aziende agricole \u00e8 biologica. L'olio migliore \u00e8 quello ricavato da uliveti collinari e distanti dal mare. Il periodo di raccolta delle olive determina le caratteristiche organolettiche dell'olio. La raccolta delle olive inizia il mese di novembre e l'olio che se ne ricava \u00e8 di colore verdone, mentre nei mesi di dicembre-gennaio si ottiene un olio di colore verde-oro e giallo-oro. La tradizione vuole che l'olio venga venduto direttamente al frantoio e successivamente in azienda dai produttori, mentre alcune aziende agricole della Locride lo imbottigliano per poi venderlo nei negozi. L'olio d'oliva della Locride viene esportato sui mercati nazionali ed esteri, dove \u00e8 molto richiesto. L'olio d'oliva della Locride viene utilizzato in tutte la preparazioni dei piatti tipici della Calabria ed assume una notevole importanza nella dieta mediterranea.\nIn particolare viene utilizzato in Italia e all'estero per il condimento delle insalate e delle verdure, per il suo caratteristico profumo aromatico e sapore particolare.\nDescrizione sintetica del prodotto.\nL'olio si ricava da una cultivar calabrese, \"Grossa di Gerace\" diffusa lungo il comprensorio jonico (Locride) della Provincia di Reggio Calabria. Suoi sinonimi sono: Geracitana, Mammolese, Paesana, Grossa di Mammola e Dolce. La coltivazione \u00e8 biologica e la cultivar \u00e8 autofertile, ha un'elevata resa in olio, anche se trova interesse locale come oliva da mensa. \nTecniche di lavorazione.\nI frutti delle piante alte vengono battuti con pertiche flessibile (frassino e castagno) e raccolti nelle reti o nei teli opportunamente disposti sotto gli alberi. Le olive delle piante basse vengono raccolte a mano e col pettine. Quando un discreto quantitativo \u00e8 stato raccolto, riempite le cassette, cesti o sacchi vengono portati al frantoio per la molitura e il trattamento successivo. Il prodotto ancora nel frantoio si versa in recipienti di acciaio o in bidoni di plastica e si trasporta nei magazzini o nelle cantine dei proprietari delle aziende olivicole. Qui viene svuotato e depositato in altri recipienti di acciaio inox.\nLe pratiche agronomiche che gli oliveti subiscono riguardano essenzialmente la potatura, la concimazione, l'aratura del terreno e la sarchiatura.\nPeriodo di produzione.\nDurante quasi tutta la stagione autunnale e per l'intero inverno l'attivit\u00e0 primaria degli agricoltori \u00e8 incentrata sulla raccolta delle olive e quindi sulla loro trasformazione. La maturazione e stagionatura del prodotto avviene anch'essa in autunno-inverno.\nConservazione.\nViene conservato nelle cantine al riparo dall'aria, dalla luce e da ogni odore estraneo, in recipienti di acciaio inox, anticamente in grandi vasi di terracotta (giare) e di zinco. Durante il periodo di conservazione si effettuano delle operazioni di travaso per l'eliminazione dei residui della decantazione (le morchie), che alimentano le caratteristiche organolettiche dell'olio."}
{"id": "2095457", "revid": "729019", "url": "https://it.wikipedia.org/wiki?curid=2095457", "title": "Coppa Europa di sci alpino 1999", "text": "La Coppa Europa di sci alpino 1999 fu la 28\u00aa edizione della manifestazione organizzata dalla Federazione Internazionale Sci.\nLa stagione maschile inizi\u00f2 il 7 dicembre 1998 a Valloire, in Francia, e si concluse il 4 marzo 1999 a G\u00e4llivare, in Svezia; furono disputate 28 gare (4 discese libere, 4 supergiganti, 10 slalom giganti, 10 slalom speciali), in 14 diverse localit\u00e0. L'austriaco Michael Walchhofer si aggiudic\u00f2 sia la classifica generale, sia quella di slalom speciale; il giapponese Yasuyuki Takishita vinse quella di discesa libera, l'austriaco Patrick Wirth quella di supergigante e l'italiano Gerhard K\u00f6nigsrainer quella di slalom gigante. L'austriaco Benjamin Raich era il detentore uscente della Coppa generale.\nLa stagione femminile inizi\u00f2 il 5 dicembre 1998 a \u0160pindler\u016fv Ml\u00fdn, in Repubblica Ceca, e si concluse il 4 marzo 1999 a G\u00e4llivare, in Svezia; furono disputate 30 gare (7 discese libere, 6 supergiganti, 8 slalom giganti, 9 slalom speciali), in 12 diverse localit\u00e0. L'austriaca Silvia Berger si aggiudic\u00f2 sia la classifica generale, sia quelle di discesa libera e di slalom gigante; la sua connazionale Eveline Rohregger vinse quella di supergigante e la francese St\u00e9phanie Cl\u00e9ment-Guy quella di slalom speciale. L'austriaca Marianna Salchinger era la detentrice uscente della Coppa generale.\nUomini.\nRisultati.\nLegenda:\nDH = discesa libera\nSG = supergigante\nGS = slalom gigante\nSL = slalom speciale\nDonne.\nRisultati.\nLegenda:\nDH = discesa libera\nSG = supergigante\nGS = slalom gigante\nSL = slalom speciale"}
{"id": "2095458", "revid": "1442080", "url": "https://it.wikipedia.org/wiki?curid=2095458", "title": "Angelo Maria Durini", "text": "Biografia.\nInfanzia.\nAngelo Maria nacque a Milano, il 29 maggio 1725 in seno alla famiglia Durini, subentrata ai De Leyva nel feudo di Monza. Era figlio di Giuseppe, secondogenito di Gian Giacomo II, e di Costanza Barbavara.\nEducazione.\nAvviato alla carriera ecclesiastica, perfezion\u00f2 poi i suoi amati studi letterari a Parigi dove nel 1744 accompagn\u00f2 lo zio vescovo Carlo Francesco che ivi era nunzio apostolico. A Parigi Angelo Maria rimase sino al 1754 per poi tornare a Roma ove studi\u00f2 al Collegio Romano e poi all'Universit\u00e0 La Sapienza, ottenendo il dottorato \"utroque iure\" il 9 giugno 1757. \nCarriera ecclesiastica.\nFece quindi ritorno in Francia come \"ablegato\" della nunziatura apostolica a Parigi con l'incarico assegnatogli dal pontefice di portare la berretta cardinalizia e la nomina a suo zio. Nel settembre 1757 fece definitivamente ritorno a Roma ove venne ammesso alla curia pontificia quale Referendario del Supremo Tribunale della Segnatura Apostolica. \nInternunzio in Francia, dal dicembre del 1759 divenne Inquisitore a Malta ove rimase per sette anni. Nel frattempo ottenne in commenda le abbazie di San Bassiano a Lodi dal giugno del 1765, quella di Sant'Abbondio di Como dal gennaio del 1769 e quella di San Dionigi a Milano dall'aprile del 1776.\nIl 20 dicembre 1766 venne ordinato sacerdote ed il 22 dicembre successivo venne eletto arcivescovo titolare di Ancira per poi essere consacrato il 28 dicembre nella cappella del Palazzo del Quirinale per mano di papa Clemente XIII, assistito da Scipione Borghese, arcivescovo titolare di Teodosia, e da Ignazio Reali, arcivescovo titolare di Atena. Il Durini venne quindi nominato legato pontificio a Varsavia dal 1766 al 1776 e divenne contestualmente primo presidente e vice-legato della legazione di Avignone e del Contado Venassino dal 22 gennaio 1774.\nCardinalato e morte.\nIl 20 maggio 1776 papa Pio VI lo elev\u00f2 al rango di cardinale presbitero, ma il Durini, ormai ritiratosi intanto a vita privata, non si rec\u00f2 mai a Roma a ritirare il titolo cardinalizio corrispettivo, preferendo anzi per l'occasione far costruire nello stesso anno la Villa Mirabellino di Monza per ospitarvi i numerosi e illustri ospiti della sua villa padronale del Mirabello che successivamente, nel 1787, abbandoner\u00e0 per quella ancor pi\u00f9 prestigiosa di Balbiano sul lago di Como dove, sul dosso di Lavedo, far\u00e0 costruire quella pi\u00f9 piccola del Balbianello sulla falsariga del Mirabellino di Monza.\nFu un letterato e mecenate delle arti.\nMor\u00ec il 28 aprile 1796 all'et\u00e0 di 70 anni. Fu sepolto a Como nella chiesa di Sant'Abbondio.\nGenealogia episcopale.\nLa genealogia episcopale \u00e8:"}
{"id": "2095462", "revid": "767487", "url": "https://it.wikipedia.org/wiki?curid=2095462", "title": "Pizzo Cavregasco", "text": "Il Pizzo Cavregasco \u00e8 una montagna delle Alpi Lepontine.\nCaratteristiche.\nCon i suoi 2535\u00a0m s.l.m. \u00e8 la cima pi\u00f9 alta della provincia di Como (ma non il suo punto pi\u00f9 alto: questo si trova in corrispondenza dell'anticima sud del Pizzo Paglia, alla quota di 2550\u00a0m) pur trovandosi parzialmente anche in quella di Sondrio. Esso appartiene al gruppo delle Alpi Lepontine e al sottogruppo denominato localmente \"Catena dei Muncech\", che segna il confine tra l'Italia e la Svizzera, partendo dal Passo San Jorio fino al Monte Berlinghera. La cima pi\u00f9 alta della \"catena dei Muncech\" \u00e8 in realt\u00e0 il Pizzo Paglia, 2593\u00a0m s.l.m., ma la vetta si trova interamente in territorio elvetico, anche se di poche centinaia di metri."}
{"id": "2095464", "revid": "486946", "url": "https://it.wikipedia.org/wiki?curid=2095464", "title": "Olio d'oliva extra vergine", "text": ""}
{"id": "2095465", "revid": "729019", "url": "https://it.wikipedia.org/wiki?curid=2095465", "title": "Presa di Breda (1581)", "text": "La presa di Breda del 1581 si \u00e8 svolta tra il 26 e il 27 luglio 1581 durante la guerra degli ottant'anni, nel periodo in cui era governatore dei Paesi Bassi Alessandro Farnese il duca di Parma. In realt\u00e0, non c'\u00e8 un assedio, ma un combattimento dentro le mura della citt\u00e0. La battaglia fu vinta dal generale spagnolo Claude de Berlaymont (? - 1587), signore di Hautepenne, un castello che si trova nei pressi di Fl\u00e9malle, nell'attuale Belgio.\nDal titolo nobiliare di Berlaymont, l'episodio \u00e8 anche conosciuto come \"La furia di Haultepenne\".\nAntefatto.\nBreda gi\u00e0 nell'estate del 1579 aveva aderito all'Unione di Utrecht, al contrario della vicina citt\u00e0 di Boscoducale, che era rimasta cattolica dopo gli scontri tra protestanti e cattolici, e quindi era tornata sotto l'autorit\u00e0 spagnola.\nGrazie a tale vicinanza Breda nel 1581 poteva essere assediata pi\u00f9 facilmente ed era importante prenderla perch\u00e9 come tutte le altre citt\u00e0 del Brabante (Anversa, Bruxelles e Lovanio) rimaneva fedele alla rivolta e inoltre bloccava la strada verso nord.\nL'attacco.\nAl castello di Breda c'era prigioniero un sostenitore del re spagnolo. Si trattava di Charles de Gavre (Karel van Gaveren), signore di Fresin.\nQuando Breda era sotto assedio gli spagnoli corruppero un soldato vallone, soprannominato Balafr\u00e9 (lo sfregiato).\nDurante la notte le truppe spagnole entrarono in silenzio per una porta lasciata loro aperta da Balafr\u00e9 nelle mura del castello, che fu conquistato, nonostante che tra la popolazione fosse gi\u00e0 scoppiato l'allarme. La popolazione occup\u00f2 le mura della citt\u00e0 e alz\u00f2 le barricate.\nDopo una feroce battaglia per la strada, le truppe spagnole riuscirono a sfondare e infine riuscirono a prendere la \"Gasthuiseindse Poort\", che permise di far entrare nuove truppe. Infine, la popolazione si arrese con la condizione che non ci sarebbe stato il saccheggio, che per\u00f2 ci fu. Tutti i catturati dovettero pagare un riscatto ed molti furono anche uccisi. Le uccisioni ed il saccheggio durarono a lungo ed alla fine furono contati 584 morti.\nConseguenze.\nCon la caduta di Breda il Brabante Settentrionale pass\u00f2 sotto il controllo spagnolo e divenne pi\u00f9 facile per il duca di Parma, pochi anni pi\u00f9 tardi, assediare e conquistare Anversa.\nNel 1590 Breda pass\u00f2 ancora una volta di mano, con lo spettacolare attacco di Maurizio di Nassau e la conseguente presa di Breda.\nL'episodio del 1581 \u00e8 stato la fonte d'ispirazione per \"La Furia di Haultepenne\", una stampa di Frans Hogenberg."}
{"id": "2095466", "revid": "1573940", "url": "https://it.wikipedia.org/wiki?curid=2095466", "title": "Genetta abyssinica", "text": "La genetta abissina (Genetta abyssinica ) \u00e8 un carnivoro della famiglia dei viverridi diffuso nell'Africa orientale.\nDescrizione.\nDimensioni.\nCarnivoro di medie dimensioni, con la lunghezza della testa e del corpo tra 400 e 500\u00a0mm, la lunghezza della coda tra 400 e 450\u00a0mm e un peso fino a 2\u00a0kg.\nAspetto.\nLa pelliccia \u00e8 corta e ruvida. Il corpo \u00e8 uniformemente color sabbia. Una striscia dorsale scura, attraversata da una pi\u00f9 chiara, si estende dalle spalle fino alla base della coda. Sono presenti 5 file di macchie nerastre lungo i fianchi. Le macchie della prima fila sono unite tra loro, in maniera tale da formare una linea continua irregolare. La parte centrale tra i cuscinetti della pianta della mano \u00e8 priva di peluria. La coda \u00e8 pi\u00f9 corta della testa e del corpo, ha 7-8 anelli chiari intervallati da anelli pi\u00f9 scuri e pi\u00f9 sottili, mentre la punta \u00e8 nera. Le femmine hanno solitamente un paio di mammelle addominali.\nDistribuzione e habitat.\nQuesta specie \u00e8 diffusa a Gibuti, Eritrea, Etiopia centrale e settentrionale, Somalia nord-occidentale e Sudan centro-orientale.\nVive in diversi tipi di habitat, dalle pianure costiere alle brughiere montane e alle praterie afro-alpine fino a 3.750 metri di altitudine.\nStato di conservazione.\nLa IUCN Red List, considerato il vasto Areale e i molteplici habitat, classifica \"G.abyssinica\" come specie a rischio minimo (LC)."}
{"id": "2095469", "revid": "339392", "url": "https://it.wikipedia.org/wiki?curid=2095469", "title": "Guaina termoretraibile", "text": ""}
{"id": "2095472", "revid": "56620", "url": "https://it.wikipedia.org/wiki?curid=2095472", "title": "Pierluigi Torregiani", "text": ""}
{"id": "2095477", "revid": "889014", "url": "https://it.wikipedia.org/wiki?curid=2095477", "title": "I Don't Know What I'm Doing", "text": "I Don't Know What I'm Doing \u00e8 il primo album di Brad Sucks. Pubblicato nel 2003 dall'etichetta indipendente di Berkeley, California Magnatune, tutto il materiale dell'album \u00e8 stato pubblicato con licenza Creative Commons by-sa. alcune tracce sono state utilizzate per il film \"Wrath of the 1337 King\".\nTracce.\nTutte le tracce di Brad Turcotte"}
{"id": "2095478", "revid": "1568601", "url": "https://it.wikipedia.org/wiki?curid=2095478", "title": "Dabbahu", "text": "Dabbahu \u00e8 uno stratovulcano attivo facente parte del gruppo dell'Alayta, in Dancalia (Etiopia). Si innalza sopra la pianura del Teru. La sommit\u00e0 \u00e8 coperta da colate di ossidiana e di pietra pomice.\nLe recenti eruzioni si sono prodotte a partire da una fessura sul fianco nord-ovest; la prima eruzione storica \u00e8 avvenuta il 26 settembre del 2005, durante la quale circa 6000 persone sono state evacuate dalle pendici del vulcano."}
{"id": "2095480", "revid": "729019", "url": "https://it.wikipedia.org/wiki?curid=2095480", "title": "Stazione di Ostiglia (2008)", "text": "La stazione di Ostiglia \u00e8 una fermata ferroviaria posta sulla linea Bologna\u2013Verona, a servizio della citt\u00e0 lombarda.\nStoria.\nLa stazione di Ostiglia entr\u00f2 in servizio il 14 dicembre 2008, contemporaneamente all'attivazione della variante di tracciato, a doppio binario, della linea Bologna\u2013Verona.\nLa nuova fermata sostitu\u00ec il vecchio impianto posto alcune centinaia di metri pi\u00f9 a sud, sul tracciato originario a binario unico. Per il primo anno di servizio la stazione fu attivata con un solo binario di marcia. Dal secondo anno entrambi i binari entrarono in funzione.\nA causa della sua posizione distante dal centro cittadino la fermata di Ostiglia fu soggetto di numerose lamentele da parte degli utilizzatori. Uno dei maggiori disagi \u00e8 che per raggiungere il centro cittadino occorre percorrere 2\u00a0km a piedi. Tuttora non esiste alcun mezzo di trasporto pubblico che collega la fermata di Ostiglia con l'omonimo paese.\nStrutture ed impianti.\nLa fermata \u00e8 dotata dei due binari di corsa al servizio dei quali sono posti due marciapiedi lunghi 251 metri collegati tra loro da un sottopassaggio pedonale."}
{"id": "2095483", "revid": "56620", "url": "https://it.wikipedia.org/wiki?curid=2095483", "title": "Lino Sabbadin", "text": ""}
{"id": "2095493", "revid": "1109687", "url": "https://it.wikipedia.org/wiki?curid=2095493", "title": "Loggia parotidea", "text": "La loggia parotidea \u00e8 uno spazio osteoaponeurotico situato nel collo, individuato dal muscolo sternocleidomastoideo, dal ramo della mandibola e dalla base del cranio. La loggia parotidea \u00e8 racchiusa fra la fascia parotidea superficiale e la fascia parotidea profonda.\nDescrizione.\nLa loggia parotidea ha forma di prisma irregolare, e pertanto vi si possono descrivere sei pareti: laterale, mediale, anteriore, posteriore, superiore e inferiore.\nLe fasce.\nCome precedentemente accennato, la loggia parotidea \u00e8 racchiusa da due fasce, fra loro connesse, che sono la fascia parotidea superficiale e la fascia parotidea profonda.\nLa fascia parotidea profonda si dispone a formare una concavit\u00e0 i cui margini anteriore e posteriore combaciano con i margini della fascia parotidea superficiale, che \u00e8 invece disposta a formare un piano.\nFascia parotidea superficiale.\nLa fascia parotidea superficiale \u00e8 una porzione della fascia cervicale superficiale. Si estende fra il margine anteriore del muscolo sternocleidomastoideo e il margine posteriore dell'angolo e del ramo della mandibola.\nFascia parotidea profonda.\nLa fascia parotidea profonda origina dalla fascia parotidea superficiale a livello del margine anteriore del muscolo sternocleidomastoideo. Da qui si approfonda ricoprendo il ventre posteriore del muscolo digastrico, portandosi poi al processo stioloideo, cui aderisce intimamente. Successivamente ricopre il Fascio di Riolano (Stiloioideo, Stiloglosso, Stilofaringeo) e si porta alla faringe alla lingua e all'osso ioide.\nDalla parete laterale della faringe, la fascia parotidea profonda si riflette anteriormente, coprendo parte del muscolo pterigoideo interno e il margine posteriore del ramo della mandibola, dove si fonde nuovamente con la fascia parotidea superficiale.\nIn alto, la fascia parotidea profonda si porta fino alla base del processo stiloideo, per poi confondersi con il periostio della base del cranio, senza quindi andare a fondersi con la fascia parotidea superficiale.\nIn basso, la fascia parotidea profonda, discende fino all'angolo della mandibola, riflettendosi poi in avanti e formando cos\u00ec la parete inferiore della loggia parotidea. Inoltre, si viene cos\u00ec a formare un setto fibroso a separazione della loggia parotidea dalla loggia sottomandibolare.\nContenuti.\nIl principale organo contenuto nella loggia parotidea \u00e8 la ghiandola parotide. Altri contenuti sono relativi a questa ghiandola, essendo principalmente vasi e nervi ad essa diretti."}
{"id": "2095497", "revid": "118485336", "url": "https://it.wikipedia.org/wiki?curid=2095497", "title": "Ring Lardner Jr.", "text": "Biografia.\nEra figlio del celebre giornalista sportivo e umorista Ring Lardner. Dopo avere studiato alla \"Phillips Academy\" di Andover e all'Universit\u00e0 di Princeton divent\u00f2 \"reporter\" per il \"New York Daily Mirror\". Si iscrisse al Partito Comunista degli Stati Uniti d'America nel 1936.\nCarriera.\nRing Lardner Jr. si trasfer\u00ec ad Hollywood dove lavor\u00f2 come pubblicista e correttore di bozze prima di scrivere materiale proprio.\nLardner mantenne opinioni fermamente di sinistra e durante la guerra civile spagnola aiut\u00f2 a reperire i fondi per la causa repubblicana. Suo fratello, James Lardner, era membro della \"Brigata Abramo Lincoln\" e fu ucciso in Spagna nel 1938.\nNonostante il suo impegno politico irritasse i proprietari degli \"studios\" l'autore continu\u00f2 a ricevere incarichi di lavoro e nel 1947 divent\u00f2 uno degli sceneggiatori pi\u00f9 pagati di Hollywood dove firm\u00f2 un contratto di $ 2.000 a settimana con la 20th Century Fox.\nLa Lista Nera.\nDopo la seconda guerra mondiale il HUAC cominci\u00f2 un'indagine sull'industria cinematografica di Hollywood. Nel settembre del 1947 IL comitato interrog\u00f2 41 persone che lavoravano ad Hollywood, le quali fornirono, di loro spontanea volont\u00e0, i nomi di coloro che avevano posizioni di sinistra. Lardner, insieme ad altri, rifiut\u00f2 di rispondere a qualsiasi domanda appellandosi al I emendamento della Costituzione degli Stati Uniti d'America; fu accusato di attentato al Congresso, condannato a un anno di prigione a Danbury e al pagamento di $ 1.000 di multa. Inserito nella Lista Nera degli \"Studios\", venne licenziato dalla Fox il nell'ottobre 1947.\nPer i due anni successivi lavor\u00f2 al romanzo \"The Ecstasy of Owen Muir\" e successivamente si trasfer\u00ec in Inghilterra dove scrisse sotto pseudonimo diverse serie televisive."}
{"id": "2095514", "revid": "125706537", "url": "https://it.wikipedia.org/wiki?curid=2095514", "title": "Giulio Mancini", "text": "Autore prolifico sia in campo medico che artistico-filosofico, \u00e8 annoverato tra i primi esponenti di una primitiva forma di \"connoisseurship.\"\nBiografia.\nFamiglia e Studi.\nUltimogenito del medico Bartolomeo di Niccol\u00f2 e di Camilla di Francesco Mucci, ebbe due sorelle maggiori, Lavinia (1550 \u2013 1596) e Cinzia (nata e morta nel 1553) e un fratello, Deifebo Teodoro Fortunato (1555 \u2013 1633), con il quale ebbe un forte legame, come testimonia la copiosa corrispondenza epistolare tra i due.\nForte dell'agiatezza economica della famiglia, conseguita anche grazie al sostegno politico in favore dei Medici, inizi\u00f2 gli studi superiori a Siena nel 1576, presso i Gesuiti. \u00c8 in questi anni che si avvicina, con il fratello Deifebo, al circolo del bal\u00ec Ippolito Agostini, mecenate e collezionista.\nSi trasfer\u00ec poi a Padova nel 1579 dove frequent\u00f2 i corsi di medicina, diventando allievo, tra gli altri, di Girolamo Fabrici d'Acquapendente, titolare della cattedra di Anatomia e Chirurgia, Francesco Piccolomini, filosofo aristotelico, Bernardino Patern\u00f2 e Girolamo Capodivacca, rispettivamente professori di Medicina Teorica Ordinaria e Medicina Pratica Ordinaria di secondo luogo. Segu\u00ec inoltre la pratica medica di Girolamo Mercuriale, del quale cur\u00f2 nel 1585 l'edizione del \"De decoratione\". Nello stesso anno Mancini completa gli studi e lascia Padova per trasferirsi a Bologna, dove assistette alle lezioni del filosofo Federico Pandasio e frequent\u00f2 il naturalista e botanico Ulisse Aldrovandi; sebbene agli archivi non risulti una sua laurea, \u00e8 invece documentato l'esame, superato il 1\u00b0 febbraio 1587, presso lo Studio senese, con cui \"fuit doctoratus\" in \"Artibus et Medicina\" . \nNel giugno del medesimo anno fu nominato medico del convento senese di Santo Spirito e gli fu conferita la docenza della neoistituita cattedra \"ad anotomiam seu chirurgiam\" .\nPratic\u00f2 l'attivit\u00e0 medica anche a Viterbo e a Roma, dove, nel 1623 fu nominato archiatra da Papa Urbano VIII. \nMor\u00ec a Roma, nella residenza pontificia del Quirinale, il 22 agosto 1630; il giorno successivo furono celebrati i funerali con una imponente processione.\nAttivit\u00e0 medica di Giulio Mancini.\nGli studi di medicina intrapresi presso l'Universit\u00e0 padovana da Mancini afferivano, cos\u00ec come nel resto della penisola, al cosiddetto Collegio delle Arti, il cui \"curriculum studiorum\" prevedeva cinque anni di filosofia e \"chi desiderava ottenere anche la laurea in medicina doveva aver seguito altri due anni di lezioni e un anno di pratica o da solo o con qualche medico\". Ci\u00f2 lo avvicin\u00f2 all'aristotelismo dello Studio, consolidando in lui l'inclinazione all'interpretazione naturale dei fenomeni, accompagnata da un certo scetticismo nei confronti di talune forme di devozione tipicamente popolari. In tal senso \u00e8 significativo sottolineare la riesumazione, avvenuta nel maggio del 1625, del cadavere del padre generale dei Chierici regolari Ministri degli Infermi, Camillo de Lellis, morto undici anni prima: innanzi allo stupore dei presenti per il perfetto stato di conservazione del corpo, Mancini, \"tratto fuori un coltello diede in quel cadavero un colpo, in uno de' fianchi e n'usc\u00ec il sangue con maraviglia di chi era presente e ne furono intinte molte mappe di lino. Onde Giulio huomo peraltro assai di proprio parere, crollando il capo, se n'and\u00f2 senza dir altro\".\nAll'atteggiamento schietto e spesso collerico egli accosta grande precisione metodologica, rapidit\u00e0 e precisione diagnostica, documentando consulti e terapie all'interno dei \"consilii\", raccolte di appunti su cause e andamento delle malattie, accompagnati da bozze delle lettere spedite a pazienti e colleghi contenenti consigli terapeutici.\nNei suoi anni a Bologna intrattenne rapporti con Gaspare Tagliacozzi, attivo nel campo della rinoplastica, e frequent\u00f2 il museo di Ulisse Aldrovandi, al quale manifest\u00f2, ricevendo una risposta poco entusiasta, il suo interesse per la cosmesi, in particolare per la pianta alcanna.\nDopo un periodo a Siena, in seguito al tentativo fallito di ottenere la cattedra di Medicina di secondo luogo, lasci\u00f2 la cattedra di Anatomia e Chirurgia di cui era titolare e nel 1591 si trasfer\u00ec a Viterbo.\nNel 1592 fu nominato medico presso l'Arcispedale di Santo Spirito in Saxia; tra il 1598 e il 1601 ricopr\u00ec l'incarico di \"examinator\" in chirurgia e offr\u00ec consulti presso i tribunali romani.\nIl 9 agosto 1623 Papa Urbano VIII lo nomin\u00f2 suo medico personale: la stima del pontefice gli valse il conferimento di benefici ecclesiastici quali il canonicato di San Pietro e la carica di protonotario apostolico e gli permise di entrare in contatto con medici e filosofi come il linceo Giovanni Faber e il medico scozzese Henry Blackwood. Con Faber assistette inoltre nel 1624 all'autopsia di Marco Antonio de Dominis, arcivescovo di Spalato.\nNel 1629 partecip\u00f2 alle riunioni della Congregazione della sanit\u00e0 presiedute dal cardinale Francesco Barberini in relazione alle misure da adottare contro l'avanzamento della peste.\nCollezionista d'arte e scrittore.\nOltre che medico, Mancini fu scrittore e collezionista d'arte, iniziando a raccogliere disegni, dipinti e bronzetti, sia pure prevalentemente per ragioni di convenienza economica, fin dal 1606. Le sue note su alcuni artisti coevi sono una fonte importante per la nostra conoscenza del barocco e del manierismo, e di artisti come il Caravaggio, Pietro da Cortona e Nicolas Poussin.\nAlla sua opera prima, \"Considerazioni sulla pittura,\" pubblicata in due volumi dall'Accademia dei Lincei tra il 1956 e il 1957, Mancini lavor\u00f2 in pi\u00f9 fasi, iniziando a raccogliere materiale gi\u00e0 dal 1606 e rielaborandolo almeno fino al 1628. La prima parte, in una iniziale versione titolata \"Discorso di pittura\", si presenta come un vero e proprio trattato; nella seconda, sulla scia de \"Le Vite\" del Vasari, sono raccolte alcune delle biografie di artisti a lui contemporanei; la terza ha invece l'intento didascalico di insegnare a distinguere le opere originali dalle copie, ad allestire una quadreria, a conservare e restaurare i dipinti, e a distinguerne le diverse scuole di pittura: senese, romana, bolognese.\nTra il 1623 e il 1624, compose il \"Viaggio per Roma per vedere le pitture che si ritrovano in essa\", pubblicato postumo nel 1923, nel quale confluisce una parte del materiale delle \"Considerazioni\". Il \"Viaggio per Roma\" pu\u00f2 essere considerato una sorta di guida in senso moderno, diversa dalla tradizione pi\u00f9 antica rappresentata dai Mirabilia medievali. Nell'opera c'\u00e8 attenzione anche per l'arte paleocristiana.\nI suoi trattati in materia artistica si presentano come profondamente innovativi, coniugando la canonica successione di biografie d'artista a una pi\u00f9 generale teorizzazione sulle relative scuole di pittura, accompagnate da consigli pratici per l'acquisto e il collezionismo delle opere, destinati a un pubblico pi\u00f9 ampio di quello esclusivamente aristocratico. In questo senso, Mancini \u00e8 da considerarsi uno degli iniziatori di una \"connoisseurship\" ante litteram, che raggiunger\u00e0 il suo culmine con l'espansione del mercato artistico settecentesco."}
{"id": "2095515", "revid": "729019", "url": "https://it.wikipedia.org/wiki?curid=2095515", "title": "Molinazzo", "text": "Molinazzo \u00e8 una frazione del comune di Pavia posta a nordovest del centro abitato, verso Bereguardo.\nStoria.\nMolinazzo era un comune nella Campagna Soprana, poi inserito nel distretto di Bereguardo insieme alla sua frazione di \"Cittadella\" incorporatale nel XVIII secolo. Nel 1841 il comune fu soppresso dal governo austriaco e unito a Villalunga, che a sua volta decenni dopo entr\u00f2 nel territorio di Torre del Mangano, attuale Certosa di Pavia.\nNel 1939 tuttavia il governo fascista, nell'intento di fornire ai pi\u00f9 dinamici capoluoghi un adeguato spazio per la loro espansione economica e quindi urbanistica, stacc\u00f2 il paese da Certosa e lo un\u00ec direttamente a Pavia, seppur la localit\u00e0 non sia poi mai stata raggiunta dalla crescita edilizia."}
{"id": "2095518", "revid": "110157", "url": "https://it.wikipedia.org/wiki?curid=2095518", "title": "Out of It", "text": "Out of It \u00e8 il secondo album di Brad Sucks. Pubblicato nel 2008 dall'etichetta indipendente di Berkeley, California Magnatune, tutto il materiale dell'album \u00e8 stato pubblicato con licenza Creative Commons BY-SA.\nTracce.\nTutte le tracce di Brad Turcotte."}
{"id": "2095522", "revid": "64977734", "url": "https://it.wikipedia.org/wiki?curid=2095522", "title": "Aeromodello", "text": ""}
{"id": "2095525", "revid": "1494169", "url": "https://it.wikipedia.org/wiki?curid=2095525", "title": "Leah", "text": ""}
{"id": "2095536", "revid": "2056951", "url": "https://it.wikipedia.org/wiki?curid=2095536", "title": "St\u00fclpe", "text": "St\u00fclpe \u00e8 una frazione del comune tedesco di Nuthe-Urstromtal, nel \"Land\" del Brandeburgo.\nStoria.\nNel 1993 il comune di St\u00fclpe venne soppresso e fuso con i comuni di Berkenbr\u00fcck, Dobbrikow, D\u00fcmde, Felgentreu, Frankenf\u00f6rde, Gottow, Hennickendorf, Holbeck, J\u00e4nickendorf, Kemnitz, Lynow, M\u00e4rtensm\u00fchle, Nettgendorf, Ruhlsdorf, Scharfenbr\u00fcck, Sch\u00f6nefeld, Sch\u00f6neweide, Woltersdorf e Z\u00fclichendorf, formando il nuovo comune di Nuthe-Urstromtal."}
{"id": "2095540", "revid": "119403467", "url": "https://it.wikipedia.org/wiki?curid=2095540", "title": "Z\u00fclichendorf", "text": "Z\u00fclichendorf \u00e8 una frazione del comune tedesco di Nuthe-Urstromtal, nel \"Land\" del Brandeburgo.\nStoria.\nNel 1993 il comune di Z\u00fclichendorf venne soppresso e fuso con i comuni di Berkenbr\u00fcck, Dobbrikow, D\u00fcmde, Felgentreu, Frankenf\u00f6rde, Gottow, Hennickendorf, Holbeck, J\u00e4nickendorf, Kemnitz, Lynow, M\u00e4rtensm\u00fchle, Nettgendorf, Ruhlsdorf, Scharfenbr\u00fcck, Sch\u00f6nefeld, Sch\u00f6neweide, St\u00fclpe e Woltersdorf, formando il nuovo comune di Nuthe-Urstromtal."}
{"id": "2095541", "revid": "1543377", "url": "https://it.wikipedia.org/wiki?curid=2095541", "title": "Capitoli di Gunslinger Girl", "text": "Questa \u00e8 la lista dei capitoli di \"Gunslinger Girl\", manga scritto e disegnato da Yu Aida nel 2002. In Giappone, dove \u00e8 terminato, conta quindici volumi. In Italia sono stati pubblicati due volumi dalla Shin Vision nel 2004. La pubblicazione \u00e8 stata poi interrotta in seguito al fallimento dell'azienda e la d/visual ne ha riavviato la pubblicazione nel 2007, mettendo in commercio i primi due volumi in un albo doppio. Anche questa seconda edizione si \u00e8 per\u00f2 interrotta prima della conclusione dell'opera originale, infatti sono stati pubblicati solo 12 volumi. Un'ulteriore edizione \u00e8 stata pubblicata da Planet Manga dal 29 agosto 2019 al 22 luglio 2021, questa volta in versione completa."}
{"id": "2095543", "revid": "486946", "url": "https://it.wikipedia.org/wiki?curid=2095543", "title": "PVC", "text": ""}
{"id": "2095547", "revid": "1573940", "url": "https://it.wikipedia.org/wiki?curid=2095547", "title": "Hylobates lar", "text": "Il lar o gibbone dalle mani bianche (Hylobates lar ) \u00e8 un primate appartenente alla famiglia degli Hylobatidi.\nDescrizione.\nIl gibbone dalle mani bianche (in posizione eretta) \u00e8 alto circa 70-80 cm e arriva a pesare fino a 12 kg. Il colore \u00e8 molto variabile e dipende dalla sottospecie; spesso \u00e8 grigio scuro o marrone scuro, ma pu\u00f2 essere anche totalmente chiaro; il lar ha una barba bianca a collare, che gl'incornicia tutta la faccia e la fronte. Le mani e i piedi sono bianchi. Non vi \u00e8 sensibile dimorfismo sessuale: in particolare ambedue i sessi possono assumere le stesse colorazioni.\nBiologia.\nL'attivit\u00e0 del gibbone dalle mani bianche \u00e8 diurna e arboricola. Scende raramente al suolo e si sposta mediante brachiazione.\nVive in coppie monogame che restano insieme per tutta la vita e allontanano altri individui della stessa specie con i tipici \"duetti\" dei gibboni. I giovani restano con i genitori fino al sopraggiungere della maturit\u00e0 sessuale, intorno agli otto anni di et\u00e0. La longevit\u00e0 in natura \u00e8 intorno ai 25 anni.\nLa femmina da alla vita un solo piccolo per volta, dopo una gestazione di 7 mesi.\nLa dieta \u00e8 basata soprattutto sulla frutta, ma comprende foglie e altri alimenti vegetali e insetti.\nDistribuzione e habitat.\nVive nello Yunnan (nella Cina sudoccidentale), nella Birmania orientale, in Thailandia, in quasi tutta la penisola malese (ad eccezione di una breve sezione occupata da \"H. agilis\") e nella parte nordoccidentale di Sumatra.\nL'habitat \u00e8 la foresta pluviale tropicale.\nConservazione.\nIn base ai criteri della \"IUCN Red List\" questa specie \u00e8 considerata in pericolo di estinzione (\"Endangered\"). Le principali minacce vengono dalla distruzione dell'habitat e dalla caccia, cui sono soggetti sia per consumarne le carni che per addomesticarne i cuccioli."}
{"id": "2095549", "revid": "599013", "url": "https://it.wikipedia.org/wiki?curid=2095549", "title": "Ronaldo Soares Giovanelli", "text": "Carriera.\nClub.\nInizia la sua carriera nel 1979, quando si unisce alle giovanili del Corinthians. Esordisce come professionista il 7 febbraio 1988, durante una partita amichevole contro il S\u00e3o Jos\u00e9.\nCon il Corinthians, diventa una figura di rilievo durante la finale del campionato paulista, quando para un rigore a Dar\u00edo Pereyra, idolo del San Paolo. A 20 anni indossa quindi la maglia numero uno che era stata precedentemente di Carlos e Valdir Peres; i \"Gavi\u00f5es da Fiel\" (i tifosi del Corinthians) lo eleggono a idolo. Il suo comportamento spesso sopra le righe per\u00f2 gli impedisce di coltivare il sogno di entrare a far parte in pianta stabile del giro della nazionale.\nParallelamente alla carriera sportiva, registra due dischi con una band rock, \"Ronaldo e os Impedidos\", entrambi di scarso successo. Ronaldo \u00e8 il terzo giocatore per numero di presenze con la maglia del Corinthians, 601, dietro a Wladimir e Luisinho. Dopo aver lasciato il Corinthians, ha giocato per Fluminense, Cruzeiro, Internacional de Limeira, Portuguesa, Ponte Preta, Gama, ABC Futebol Clube, Metropolitano e Portuguesa Santista, dove ha chiuso la carriera nel 2006.\nNazionale.\nPaulo Roberto Falc\u00e3o inizia a convocarlo con la nazionale di calcio brasiliana, ma con l'arrivo di Carlos Alberto Parreira le porte della \"Sele\u00e7\u00e3o\" si chiudono quasi definitivamente. Nel 1993, grazie all'indisponibilit\u00e0 dei tre portieri principali della selezione nazionale (Taffarel, Zetti e Gilmar) Ronaldo viene convocato per un'amichevole contro la , persa poi per 2 a 1.\nDopo il ritiro.\nAttualmente \u00e8 commentatore sportivo per il programma Bola na Rede, e partecipa ad alcune partite di Showbol."}
{"id": "2095558", "revid": "666668", "url": "https://it.wikipedia.org/wiki?curid=2095558", "title": "Leah Fortune", "text": "Carriera.\nNata in Brasile, ma negli Stati Uniti da quando aveva due anni, Leah ha la doppia cittadinanza brasiliana e statunitense.\nPer il calcio, ha optato per il Brasile, con cui ha giocato nelle nazionali giovanili under 18 e under 20 (con quest'ultima \u00e8 stata convocata per i mondiali del 2008 in Cile), per poi esordire con la maglia della nazionale maggiore.\nUna caratteristica che l'ha resa famosa sono le rimesse laterali effettuate dopo aver compiuto una spettacolare piroetta grazie alla quale pu\u00f2 lanciare il pallone con maggiore potenza."}
{"id": "2095563", "revid": "109297710", "url": "https://it.wikipedia.org/wiki?curid=2095563", "title": "Andinoacara latifrons", "text": "Andinoacara latifrons \u00e8 un pesce osseo d'acqua dolce della famiglia Cichlidae.\nDistribuzione e habitat.\nQuesta specie \u00e8 diffusa in America del sud, in particolare in Colombia (bacino del San Juan).\nVive spesso in popolazioni abbondanti in laghetti e stagni della foresta.\nAcquariofilia.\nHa bisogno di acqua tenera e moderatamente acida (pH compreso tra 6,5 e 7,5)."}
{"id": "2095566", "revid": "225373", "url": "https://it.wikipedia.org/wiki?curid=2095566", "title": "Sogliola d'acqua dolce", "text": ""}
{"id": "2095568", "revid": "287204", "url": "https://it.wikipedia.org/wiki?curid=2095568", "title": "Hylobates agilis", "text": "Il gibbone agile (Hylobates agilis) \u00e8 un primate appartenente alla famiglia degli Hylobatidae.\nTassonomia.\nSi conoscono due sottospecie:\ne forse \u00e8 in via di identificazione una terza sottospecie nella penisola malese e nella parte orientale di Sumatra.\nDescrizione.\nL'altezza \u00e8 circa 40\u201360\u00a0cm e il peso intorno a 5,5\u00a0kg; il colore del pelo pu\u00f2 variare dal nero al bruno rossiccio, ma le sopracciglia sono bianche. I maschi hanno bianche anche le guance. Le femmine sono di poco pi\u00f9 piccole e leggere dei maschi.\nBiologia\nVive sugli alberi e raramente scende a terra. La dieta consiste soprattutto in frutti, foglie e insetti. Forma famiglie costituite da una coppia monogama con la prole, che occupa stabilmente un proprio territorio.\nLa gestazione dura sette mesi e si conclude con la nascita di un solo piccolo. Le cure parentali durano circa due anni. I giovani lasciano la famiglia per cercare un partner quando raggiungono la maturit\u00e0 sessuale, intorno agli otto anni di et\u00e0.\nDistribuzione.\nAbita le foreste di Sumatra e parte del Borneo e della penisola malese.\n\u00c8 uno dei gibboni pi\u00f9 rari.\nConservazione.\nLa \"IUCN red list\" classifica questa specie come a rischio di estinzione (\"endangered\")."}
{"id": "2095569", "revid": "118341806", "url": "https://it.wikipedia.org/wiki?curid=2095569", "title": "West Hollywood", "text": "West Hollywood \u00e8 una citt\u00e0 appartenente alla contea di Los Angeles in California.\n\u00c8 nota per ospitare la parte di Sunset Boulevard nota come Sunset Strip, dove sono presenti numerosi locali notturni, ristoranti, \"boutique\", hotel e club rock.\nVi si trova l'albergo Chateau Marmont, noto per essere il luogo dove mor\u00ec John Belushi nel 1982. Sempre a West Hollywood vi \u00e8 il locale Viper Room, di propriet\u00e0 di Johnny Depp, dove nel 1993 mor\u00ec l'attore River Phoenix, e il Whisky a Go Go, molto frequentato dai The Doors per le loro esibizioni \"live\" a fine anni '60.\nNella citt\u00e0 si trova anche il Cedars-Sinai Medical Center, famoso ospedale, in cui sono morti Frank Sinatra, Elizabeth Taylor, Notorious B.I.G. e Brittany Murphy.\nLa citt\u00e0 \u00e8 nota anche per la sua comunit\u00e0 gay, una delle pi\u00f9 numerose degli Stati Uniti."}
{"id": "2095580", "revid": "729019", "url": "https://it.wikipedia.org/wiki?curid=2095580", "title": "Battaglia di Utica (49 a.C.)", "text": "La battaglia di Utica del 49 a.C. fu combattuta tra il generale di Gaio Giulio Cesare, Gaio Scribonio Curione e le truppe di re Giuba I di Numidia mandate in aiuto di Quinto Azio Varo. Curione sconfisse le forze nemiche, evitando che questi rinforzi raggiungessero Varo.\nPreludio.\nDi notte due centurioni disertarono con 22 uomini dall'accampamento di Curione ed andarono in quello di Varo annunciandogli che le truppe nemiche erano infelici del proprio comandante e che avrebbe potuto vincerli anche prima di una sanguinosa battaglia. Varo quindi il mattino seguente fece uscire i propri uomini dall'accampamento, schierandoli, e Curione fece lo stesso. I due eserciti erano separati l'uno dall'altro da una vallata, distanti circa 70 metri, ed erano schierati fra la citt\u00e0 e la palude, con Curione che aveva la palude a destra e Varo a sinistra. Il fratello di Varo, Sesto Quintilio Varo, senatore, emerso fra le truppe di Varo esort\u00f2 quelle di Curione a non combattere per il loro comandante ma a passare dalla sua parte. Le truppe ascoltarono in silenzio e Varo torn\u00f2 nell'accampamento e Curione fece lo stesso. Quel giorno, mentre gli uomini di Curione meditavano di abbandonarlo, egli chiam\u00f2 a raccolta i suoi ufficiali per chiedere consiglio. Alcuni gli dissero di attaccare subito perch\u00e9 il malcontento non degenerasse; altri gli suggerirono di aspettare che Varo attaccasse, lasciando che i soldati si calmassero. Curione rifiut\u00f2 entrambe le proposte, decidendo invece di parlare lui stesso ai soldati. Schierando i propri soldati, ricord\u00f2 quindi loro le promesse che avevano fatto a Cesare, ed il fatto che loro lo avevano acclamato come imperatore. Dopo ci\u00f2, i mormorii tacquero e i soldati si calmarono.\nBattaglia.\nIl giorno successivo fu Curione colui che per primo schier\u00f2 gli uomini a battaglia, quindi Varo lo imit\u00f2 facendo come avevano fatto il giorno precedente. Sebbene la vallata fosse solo 7 piedi, il terreno era abbastanza ripido, quindi entrambi gli schieramenti attendevano che iniziasse il nemico l'attacco. Alla fine Varo ordin\u00f2 alla cavalleria numida di attraversare la vallata, supportata dalla fanteria leggera ausiliaria. Mentre avanzavano, Curione mand\u00f2 avanti la propria cavalleria aiutata da due coorti e poi avanz\u00f2 lui stesso insieme al proprio esercito. La cavalleria numida, essendo gi\u00e0 stata sconfitta due giorni prima, quando erano stati colti alla sprovvista dalla cavalleria nemica ed erano stati massacrati riuscendo per\u00f2 a sfuggire verso la citt\u00e0 prima che Curione potesse giungere con delle legioni. Gli ausiliari che supportavano la cavalleria numida furono circondati e massacrati sul posto. Quindi il legato di Curione, Gaio Caninio Rebilio, si rivolse a Curione e lo invit\u00f2 a cogliere l'occasione per la vittoria decisiva. Ricordando ai suoi uomini il giuramento che avevano preso il giorno prima, Curione guid\u00f2 la carica. Attraversando lo spiazzo ed arrampicandosi sull'argine nemico, Curione scopr\u00ec che i nemici avevano rotto lo schieramento e stavano fuggendo. Mentre li incalzava, nella furia della fuga molti fra gli uomini di Varo furono calpestati a morte dai propri stessi compagni, mentre gli altri venivano uccisi dagli uomini di Curione. Molti non smisero di correre finch\u00e9 non ripararono nella citt\u00e0 di Utica. Varo era talmente demoralizzato da ritirare quasi tutto l'esercito in citt\u00e0, lasciando indietro un trombettiere ed un po' di tende per mantenere le apparenze. Infine i morti di Varo furono 600, con altri 100 feriti, mentre Curione contava 100 feriti."}
{"id": "2095582", "revid": "49022", "url": "https://it.wikipedia.org/wiki?curid=2095582", "title": "Giuba I di Numidia", "text": ""}
{"id": "2095585", "revid": "86599", "url": "https://it.wikipedia.org/wiki?curid=2095585", "title": "Cratere Calphurnia", "text": "Calphurnia \u00e8 un cratere d'impatto presente sulla superficie di Titania, il maggiore dei satelliti di Urano, a 42,4\u00b0 di latitudine sud e 291,4\u00b0 di longitudine est. Il suo diametro \u00e8 di circa 100\u00a0km.\nIl cratere \u00e8 stato battezzato dall'Unione Astronomica Internazionale con riferimento ad un personaggio della tragedia shakespeariana \"Giulio Cesare\", la moglie di Cesare \"Calpurnia\"."}
{"id": "2095588", "revid": "1226", "url": "https://it.wikipedia.org/wiki?curid=2095588", "title": "Chiropratico", "text": ""}
{"id": "2095589", "revid": "857138", "url": "https://it.wikipedia.org/wiki?curid=2095589", "title": "Transpromo", "text": "Il Transpromo \u00e8 un termine coniato negli Stati Uniti dall'unione di due parole: \"transaction\" e \"promotion\" (in italiano transazione e promozione)\nIl termine descrive una metodologia di comunicazione scritta su carta e inviata via posta che unisce la comunicazione transazionale con quella promozionale.\nAttraverso il TransPromo un'azienda che deve comunicare obbligatoriamente per iscritto e sulla carta, ai suoi clienti le transazioni economiche o finanziarie avvenute con il proprio cliente, associa un messaggio promozionale il pi\u00f9 possibile attinente o contestuale al profilo del cliente: et\u00e0, sesso, area geografica di residenza eccetera e volendo, anche ai dati presenti nelle transazioni: tipologia di spese, di acquisti per volumi e o per genere.\nL'incremento di questa metodologia di comunicazione \u00e8 dovuto anche all'avvento di nuove tecnologie di stampa digitale che con l'ausilio dei sistemi informativi permettono la stampa a colori e con i dati variabili. L'alto tasso di variabilit\u00e0 non consente o limita infatti la stampa di queste comunicazioni con l'utilizzo di normali tecniche di stampa offset.\nQuando i numeri e le variabili in gioco sono elevati le aziende utilizzano generalmente soluzioni di outsourcing delegando a strutture esterne il compito. Nel caso di basse tirature si propende per la soluzione in house, attrezzando per la stampa i propri centri di elaborazione. \nIn entrambi i casi si fa riferimento al DPS Documento programmatico sulla sicurezza e alle norme sulla Privacy."}
{"id": "2095592", "revid": "124351084", "url": "https://it.wikipedia.org/wiki?curid=2095592", "title": "The Thin Ice", "text": "The Thin Ice \u00e8 una canzone della band inglese Pink Floyd, pubblicata nel 1979. \u00c8 la seconda canzone del doppio album The Wall.\nComposizione.\nLa canzone dura circa 2 minuti e 31 secondi.\nIl primo suono che si sente \u00e8 quello di un bambino che piange (iniziato al termine della canzone \"In the Flesh?\"), che dura circa sei secondi. Dopo poco entra la voce di David Gilmour, che ha un tono dolce e gentile.\nDopo circa 56 secondi la parte cantata da Gilmour termina ed entra la voce di Roger Waters, che ha un tono aspro e cinico. La parte cantata da Waters dura circa 49 secondi, dopodich\u00e9 comincia un lungo e sonoro assolo di chitarra.\nTrama.\nCome le altre canzoni nell'album, \"The thin ice\" narra una parte della storia di Pink, il protagonista. In questo brano si narrano i primi anni di vita di Pink, quando non era ancora abbastanza grande per capire cosa fosse successo al padre. Il \"ghiaccio sottile\" (\"thin ice\") rappresenta il breve e delicato periodo d'innocenza che tutte le persone hanno nella vita, prima che comincino a capire ci\u00f2 che succede nel mondo che li circonda.\nIn particolare il testo del terzo e del quarto verso \u00e8 una metafora che indica come le azioni che vengono fatte nel presente (nel caso di Pink la guerra) influiscano psicologicamente e/o spiritualmente anche sulle generazioni future.\nVersione video.\nIl video si apre con delle scene di militari in un accampamento che trasportano nell'ospedale del campo alcuni soldati morti o feriti gravemente; nella scena successiva si vedono dei militari in marcia.\nLo scenario cambia non appena entra la voce di Waters: viene inquadrata la camera d'albergo in cui alloggia Pink, vuota, e il protagonista che galleggia in una piscina. All'inizio dell'assolo di chitarra Pink comincia a dimenarsi nell'acqua, che lui vede come se fosse sangue. Per alcuni secondi appare la faccia del padre di Pink nello straziante urlo prima del bombardamento in cui muore, poco dopo appare di nuovo, questa volta distrorta. Nell'immagine che chiude il video si vede Pink immobile in una piscina di sangue."}
{"id": "2095593", "revid": "110157", "url": "https://it.wikipedia.org/wiki?curid=2095593", "title": "Joe Gibbs", "text": " \nBiografia.\nDopo un certo periodo di tempo passato negli Stati Uniti, lavorando come assistente tecnico elettronico, Gibbs torn\u00f2 in Giamaica, ed apr\u00ec un negozio di riparazioni televisive al numero 32 di Beeston Street a Kingston, dove presto cominci\u00f2 a vendere dischi.\nIl veloce sviluppo della scena musicale locale lo incoraggi\u00f2 a partecipare pi\u00f9 attivamente al commercio e nel 1967 cominci\u00f2 ad effettuare registrazioni con alcuni artisti nel retro del suo negozio con registratore a due tracce, insieme a Lee Perry, che aveva appena terminato la sua collaborazione con Clement \"Coxsone\" Dodd.\nNel 1968, con l'aiuto di Bunny Lee, lanci\u00f2 la sua etichetta discografica \"Amalgamated\", ed il suo primo successo fu con una delle prime canzoni rocksteady, \"Hold Them\" di Roy Shirley.\nDopo che Perry se ne and\u00f2 per aprire la sua etichetta discografica, la \"Upsetter Records\", Gibbs scrittur\u00f2 il giovane Winston \"Niney\" Holness (pi\u00f9 tardi conosciuto come Niney the Observer) che contribu\u00ec a mantenere le produzioni di Gibbs ai primi posti delle classifiche di vendita. Durante il periodo rocksteady, fino al 1970, ebbe successo con le numerose \"hit\" di artisti come The Pioneers, Errol Dunkley e Ken Parker. Inoltre lavor\u00f2 con le \"backing bands\" Lynn Taitt and the Jets (in cui suonava l'organista Ansel Collins e i suonatori di fiati Tommy McCook, Johnny Dizzy Moore, Bobby Ellis e Vin Gordon), o gli Hippy Boys (che vedevano i fratelli Aston e Carlton Barrett alla sezione ritmica).\nPass\u00f2 al \"suono reggae\" con il suo primo successo internazionale \"\"Love of the Common People\" di Nicky Thomas (arrivando al nono posto delle classifiche dei singoli nel Regno Unito nell'estate 1970).\nRegistr\u00f2 anche con artisti quali The Ethiopians, Delroy Wilson e The Heptones. Le due raccolte di singoli \"The Heptones and Friends\" furono dei bestseller in Giamaica.\nDurante questo periodo, fond\u00f2 tre nuove etichette discografiche - \"Jogib\", \"Shock\" e \"Pressure Beat\" ed apr\u00ec anche un negozio di dischi a New York.\nNel 1972, dopo aver spostato il suo nuovo studio di registrazione nel distretto di Duhaney Park, cominci\u00f2 a lavorare con l'ingegnere del suono Errol Thompson, che era solito lavorare al \"Randy's Studio\".\nDa quel momento Gibbs e Thompson vengono conosciuti come \"The Mighty Two\" e insieme al suo gruppo residente, The Professionals (che comprendevano il bassista Robbie Shakespeare, il batterista Sly Dunbar e il chitarrista Earl Chinna Smith), produssero centinaia di singoli, compreso i successi \"Money In My Pocket\" di Dennis Brown, \"Ah So We Stay\" di Big Youth e \"Eviction\" dei Black Uhuru.\nNel 1975, install\u00f2 il suo nuovo studio a 16 tracce e il sistema di stampaggio dei vinili e continu\u00f2 a produrre artisti giamaicani sulle sue numerose etichette (\"Crazy Joe\", \"Reflections\", \"Belmont\", \"Town &amp; Country\").\nEbbe successo con artisti roots reggae, rockers, lovers e dub tra i quali: Dennis Brown, Jacob Miller, Sylford Walker, The Mighty Diamonds, Gregory Isaacs, Prince Alla e Junior Byles.\nL'album del 1977 \"Two Sevens Clash\" dei Culture \u00e8 probabilmente la produzione pi\u00f9 apprezzata di Gibbs a livello internazionale, con un impatto notevole sulla gruppo punk rock The Clash.\nAltri artisti di successo prodotti dai \"Mighty Two\" durante la fine degli anni settanta furono: Marcia Aitken, Althea &amp; Donna, John Holt, Barrington Levy, Cornell Campbell, Dean Fraser, Delroy Wilson, Beres Hammond, Ranking Joe, Prince Jazzbo, Prince Mohammed, Dillinger, Trinity, Prince Far I, Clint Eastwood, I-Roy and Kojak &amp; Liza.\nNegli anni ottanta, Gibbs ebbe successo internazionale con \"Someone Loves You Honey\" di J.C. Lodge. Non pag\u00f2 alcun diritto d'autore all'autore della canzone, Charley Pride, che lo cit\u00f2 in giudizio, vincendo.\nNon essendo in grado di pagare l'enorme somma stabilita dalla corte, Gibbs si ritir\u00f2 dal commercio.\nNel 1993 torn\u00f2 sulla scena giamaicana, ristampando materiale dal suo catalogo sull'etichetta \"Rocky One\", che suo figlio Carl aveva fondato a Miami, in Florida.\nInoltre stava di nuovo collaborando con Errol Thompson per produrre nuova musica.\n\u00c8 morto di infarto il 21 febbraio 2008."}
{"id": "2095595", "revid": "767487", "url": "https://it.wikipedia.org/wiki?curid=2095595", "title": "Gregorio Fern\u00e1ndez", "text": "Biografia.\nEra di origini galiziane (nacque a Sarria), ma si trasfer\u00ec a Valladolid tra il 1601 e il 1606, attratto dalla corte spagnola. \nLa sua formazione artistica si svolse in Castiglia, provincia maggiormente florida di attivit\u00e0 scultorea nel Seicento. \nProprio in Castiglia venne a conoscenza delle opere di Juan de Juni, che lo influenz\u00f2 nella iconografia, nella modellazione e nello stile barocco delle figure.\nComplessivamente lo stile di Fern\u00e1ndez si caratterizz\u00f2 per tendenze al pietismo e alla mistica, gusti che lo resero gradito ai religiosi cattolici del suo tempo.\nSignificativi anche i suoi numerosi crocefissi, pregevoli per l'accurata modellazione dei corpi.\nPossedeva una grande bottega con vari apprendisti e collaboratori. Era conosciuto in tutto il Nord della Spagna, in paesi come la Castiglia, l'Estremadura e la Galizia."}
{"id": "2095600", "revid": "339392", "url": "https://it.wikipedia.org/wiki?curid=2095600", "title": "WTC7", "text": ""}
{"id": "2095602", "revid": "585241", "url": "https://it.wikipedia.org/wiki?curid=2095602", "title": "Canal Salso", "text": "Il canal Salso \u00e8 un corso d'acqua artificiale che mette in comunicazione il centro di Mestre con la Laguna Veneta, sfociando in localit\u00e0 San Giuliano.\nFu scavato nel 1361 dalla Serenissima poco dopo la conquista della Marca Trevigiana (a cui il territorio di Mestre apparteneva) e per la realizzazione dell'opera, chiamata in origine \"fossa\" o \"cava Gradeniga\", fu probabilmente sfruttato il vecchio letto del Musone. Scopo principale era l'apertura di un nuovo collegamento fluviale tra Mestre e la Laguna alternativo al Marzenego, via d'acqua molto sfruttata ma scomoda per la tortuosit\u00e0 e la distanza dal centro. Il canale rappresent\u00f2 cos\u00ec l'inizio della decadenza del porto di Cavergnago che si trovava proprio sulle foci del Marzenego.\nOltre che per le attivit\u00e0 commerciali il canale aveva anche un'importanza strategica per la capacit\u00e0 di Venezia di difendere i suoi territori, permettendo di far arrivare velocemente le sue truppe in terraferma, in caso di bisogno.\nOriginariamente il Canal Salso terminava presso l'attuale piazza XXVII Ottobre , per questo motivo ancor oggi conosciuta come piazza Barche. \nL'importanza di questo canale si vede anche attraverso il permesso del Consiglio dei Dieci di lasciar fondare la scuola di S. Andrea a Cannaregio ai barcaioli che lavoravano nel Canal Salso.\nNel 1385 venne costruita la \"torre di Marghera\" come baluardo di vedetta e controllo delle merci e passeggeri che transitavano per il canale.\nIl canale era soggetto all'autorit\u00e0 centrale che periodicamente lo scavava e riparava le sponde.\nDopo il periodo veneziano il canale fu soggetto all'autorit\u00e0 austriaca e successivamente all'unione d'Italia al Genio Civile\nCon l'apertura, nel 1846, del ponte Translagunare il trasporto su rotaie ebbe la meglio su quello via acqua. Il Canal Salso fu ancora utilizzato da fruttivendoli e contadini che portavano i loro prodotti a Venezia e da alcune industrie sorte sulle sue rive, peraltro chiuse o trasferite in seguito alla realizzazione di Porto Marghera; mentre il deposito carbonifero che riforniva Venezia di carbone sopravvisse fino a quando il gas di citt\u00e0 soppiant\u00f2 il carbone nel riscaldamento, ed i magazzini generali (oggi sostituiti da un grande albergo).\nNel 1933 a seguito della realizzazione di Corso del Popolo e poi ancora nel secondo dopoguerra, il suo tratto iniziale fu interrato per la realizzazione dalle attuali vie Guglielmo Pepe e Forte Marghera. Attualmente il Canal Salso \u00e8 utilizzato esclusivamente da piccole imbarcazioni di privati che vogliono raggiungere la laguna da Mestre e dal mercato ortofrutticolo all'ingrosso.\nIl traghetto delle barche di Mestre.\nDopo la caduta della Repubblica nel 1806 l'amministrazione francese diede nuove regole al traffico delle barche dal Canal Salso a Venezia facendo cos\u00ec nascere il \"traghetto delle barche di Mestre\". Il sistema era retto da due emendamenti emanati nel 1813 e nel 1817.\nSotto il dominio austriaco il Comune di Mestre venne esautorato dal controllo amministrativo e politico sul traghetto, la gestione venne invece affidato ad Angelo Bembo che doveva rispondere solo a Venezia.\nNel 1829, alla sua morte, venne sostituito da suo nipote Ermenegildo De Franchi. \nPer agevolare il controllo delle barche nel 1820 venne istituito un alloggio per le guardie governative, che verr\u00e0 ampliato in seguito permettendo di ottenere anche una piccola cella di fermo.\nDopo l'annessione all'Italia, nel 1874 vennero emanati i nuovi regolamenti per i barcaioli addetti al traghetto, il Comune di Venezia conferm\u00f2 la concessione degli approdi alla rive dell'Ogio e a Cannaregio. In questo nuovo regolamento la tassa sulla navigazione rimase attiva fino al 1879.\nNel 1868 venne inaugurata la prima linea di traghetto a motore da Piazza Barche a Venezia, ma la costruzione della ferrovia e l'avvio della linea del tram furono le cause responsabili del declino del traghetto e della sua definitiva chiusura."}
{"id": "2095610", "revid": "121388628", "url": "https://it.wikipedia.org/wiki?curid=2095610", "title": "Reaction control system", "text": "Il Reaction Control System, abbreviato RCS, \u00e8 un sistema delle navette spaziali che permette, attraverso l'utilizzo di piccoli propulsori, di controllare l'assetto e talvolta di traslare. Un RCS \u00e8 in grado di fornire piccole quantit\u00e0 di spinta in qualsiasi direzione o combinazione di direzioni desiderata, per consentire il controllo della rotazione ( rollio, beccheggio e imbardata ).\nDettagli.\nIl sistema RCS \u00e8 costituito da una serie di propulsori grandi e piccoli, per consentire di muoversi in ogni direzione desiderata o per una combinazione di direzioni. Il RCS permette il controllo delle rotazioni e traslazioni sugli assi di rollio, imbardata e beccheggio. Al contrario, i motori principali della navetta spaziale provvedono la spinta in un'unica direzione (sebbene in alcuni casi, come negli OMS dello Space Shuttle, gli ugelli sono leggermente orientabili), ma sono molto pi\u00f9 potenti.\nIl Reaction Control System dei veicoli spaziali vengono utilizzati per:\nAlimentazione.\nQuesti propulsori solitamente sono alimentati da propellenti ipergolici come idrazina o monometilidrazina (nello Space Shuttle) insieme ad un ossidante, che provoca l'accensione spontanea. Poich\u00e9 i veicoli spaziali contengono solo una piccola quantit\u00e0 di carburante e ci sono poche possibilit\u00e0 di riempirli, sono stati sviluppati sistemi di controllo della reazione alternativi in modo che il carburante possa essere conservato. Per il mantenimento delle stazioni, alcuni veicoli spaziali (in particolare quelli in orbita geosincrona ) utilizzano motori a impulsi altamente specifici come arcjet, propulsori ionici o propulsori ad effetto Hall.\nControllo.\nPer controllare il sistema manualmente ci si serve di due joystick, uno comanda la rotazione e l'altro la traslazione. Nelle navette Dragon 2 della SpaceX invece dei tradizionali joystick vengono comandati dai Touch Screen \nPosizione dei propulsori sui veicoli spaziali.\nLe capsula spaziale Mercury e Gemini utilizzavano entrambi raggruppamenti di ugelli per fornire il controllo dell'assetto. I propulsori erano situati fuori dal loro centro di massa, fornendo cos\u00ec una coppia per ruotare la capsula. La capsula Gemini a differenza della Mercury, era anche in grado di regolare la sua rotta di rientro. I propulsori Mercury utilizzavano un monopropellente perossido di idrogeno che si trasformava in vapore quando forzato attraverso uno schermo di tungsteno, e i propulsori Gemini utilizzavano propellente ipergolico mono-metilidrazina, e come ossidante veniva usato il tetrossido di diazoto.\nLa navicella Gemini era inoltre dotata di un sistema di manovra e atteggiamento orbitale ipergolico, che la rendeva la prima navicella spaziale con equipaggio con traslazione cos\u00ec come la capacit\u00e0 di rotazione. Il controllo dell'assetto in orbita \u00e8 stato ottenuto sparando coppie di otto propulsori da 25 libbre (110 N) situati attorno alla circonferenza del suo modulo adattatore all'estremit\u00e0 poppiera estrema. Il controllo della traslazione laterale \u00e8 stato fornito da quattro propulsori da 100 libbre (440 N) attorno alla circonferenza all'estremit\u00e0 anteriore del modulo adattatore (vicino al centro di massa del veicolo spaziale). Due propulsori da 85 libbre (380 N) rivolti in avanti nella stessa posizione, fornivano una traslazione a poppa, e due propulsori da 100 libbre (440 N) situati all'estremit\u00e0 poppiera del modulo adattatore fornivano una spinta in avanti, che poteva essere utilizzato per cambiare l'orbita del velivolo. Il modulo di rientro Gemini aveva anche un sistema di controllo di rientro separato di sedici propulsori situati alla base del suo naso, per fornire il controllo rotazionale durante il rientro.\nIl modulo di comando dell'Apollo aveva una serie di dodici Propulsori Ipergolici per il controllo dell'assetto e il controllo del rientro direzionale simile al Gemini.\nIl modulo di servizio Apollo e il modulo lunare avevano ciascuno un set di sedici propulsori ipergolici R-4D, raggruppati in gruppi esterni di quattro, per fornire sia la traslazione che il controllo dell'assetto. I cluster erano situati vicino ai centri di massa medi del velivolo e venivano sparati a coppie in direzioni opposte per il controllo dell'assetto.\nUn paio di propulsori di traslazione si trovano nella parte posteriore della navicella Soyuz; i propulsori ad azione contraria sono similmente accoppiati al centro del veicolo spaziale (vicino al centro di massa) rivolti verso l'esterno e in avanti. Questi agiscono in coppia per impedire la rotazione del veicolo spaziale. I propulsori per le direzioni laterali sono montati vicino al centro di massa della navicella, anche a coppie. [ \"citazione necessaria\" ]\nSistemi della Stazione Spaziale Internazionale.\nLa Stazione Spaziale Internazionale utilizza giroscopi alimentati elettricamente per il controllo dell'assetto primario, con i sistemi di propulsione RCS come sistemi di backup."}
{"id": "2095613", "revid": "765341", "url": "https://it.wikipedia.org/wiki?curid=2095613", "title": "MTV Unplugged (Die Fantastischen Vier)", "text": "MTV Unplugged \u00e8 il secondo album live registrato dal gruppo hip hop tedesco Die Fantastischen Vier e fa parte della serie MTV Unplugged. I Fanta4 sono stati i secondi artisti tedeschi a registrare un MTV unplugged, dopo il concerto di Herbert Gr\u00f6nemeyer nel 1995. Contro i desideri dei produttori, il concerto non fu registrato negli studi di MTV a Londra ma al Balver H\u00f6hle.\nL'album raggiunse il 6\u00ba posto nella classifica tedesca Media Control Charts e il 7\u00b0 e 18\u00b0 rispettivamente in Austria e Svizzera."}
{"id": "2095621", "revid": "266222", "url": "https://it.wikipedia.org/wiki?curid=2095621", "title": "Romanticismo in Germania", "text": ""}
{"id": "2095625", "revid": "767487", "url": "https://it.wikipedia.org/wiki?curid=2095625", "title": "Sempre Noi (gruppo musicale)", "text": "I Sempre Noi sono un gruppo musicale italiano, originario di Carpi.\nBiografia.\nNel 1990, dopo essere uscito da una ventennale collaborazione con il gruppo dei Nomadi per dissapori con i fondatori Augusto Daolio (morto nel 1992) e Beppe Carletti e dopo aver ceduto le quote, perdendo cos\u00ec la possibilit\u00e0 di usare in alcun modo il marchio \"Nomadi\", il batterista Gian Paolo Lancellotti fond\u00f2 un gruppo chiamato Gpl band, che nel 1992, con l'entrata del tastierista e violinista Chris Dennis, anche lui ex componente dei Nomadi, prese l'attuale nome Sempre Noi.\nIl gruppo, variando pi\u00f9 volte la formazione, \u00e8, nello stile e nel messaggio, molto simile ai Nomadi.\nLa formazione del gruppo \u00e8 variata parecchie volte nel corso degli anni, e gli unici componenti a non essere mai stati sostituiti sono Paolo Lancellotti, Chris Dennis e il bassista Giovanni Della Giustina.\nNel 2002, rimasti senza cantante, Lancellotti e Dennis sono diventati per qualche tempo i cantanti del gruppo, registrando l'album \"Storie di confine\".\nNel 2013, i Sempre Noi interrompono momentaneamente l'attivit\u00e0, a causa della malattia che viene diagnosticata a Lancellotti ad inizio tour; il batterista e fondatore del gruppo muore circa un anno dopo, il 18 febbraio 2014.\nCon un comunicato, nel gennaio 2015, il bassista Giovanni Della Giustina annuncia l'intenzione del gruppo di non riprendere le attivit\u00e0 a seguito della scomparsa di Lancellotti.\nNonostante le precedenti dichiarazioni, nel 2019 il gruppo riprende l'attivit\u00e0 con una nuova formazione, che comprende componenti storici e nuovi arrivati."}
{"id": "2095627", "revid": "729019", "url": "https://it.wikipedia.org/wiki?curid=2095627", "title": "Monorotaia Tama Toshi", "text": "La , chiamata anche Monorotaia Tama, \u00e8 un sistema di trasporto suburbano dell'area periferica occidentale di Tokyo, posseduta e gestita dalla Tokyo Tama Intercity Monorail Co. Ltd.. \u00c8 una monorotaia del tipo ferrovia a sella. La linea \u00e8 doppia e si snoda per 16 chilometri tra le citt\u00e0 di Higashiyamato e Tama, e impiega 36 minuti per completare il tragitto.\nStoria.\nLa monorotaia fu inaugurata nel 1998 nel tratto tra Kamikitadai e Tachikawa-Kita, per poi essere estesa nel 2000 fino a Tama.\nLa stazione di Tachikawa-Kita (Nord) e la stazione di Tachikawa-Minami (Sud) sono le pi\u00f9 importanti e le pi\u00f9 trafficate poich\u00e9 consentono la coincidenza con la linea Rapida Ch\u016b\u014d della JR East presso la stazione di Tachikawa."}
{"id": "2095628", "revid": "119982", "url": "https://it.wikipedia.org/wiki?curid=2095628", "title": "Tokyo Tama Intercity Monorail Co. Ltd.", "text": ""}
{"id": "2095630", "revid": "228587", "url": "https://it.wikipedia.org/wiki?curid=2095630", "title": "Lifeline", "text": "Televisione.\ndi \"JAG \u2013 Avvocati in divisa\""}
{"id": "2095631", "revid": "119982", "url": "https://it.wikipedia.org/wiki?curid=2095631", "title": "Monorotaia Tama", "text": ""}
{"id": "2095632", "revid": "1100311", "url": "https://it.wikipedia.org/wiki?curid=2095632", "title": "Ren\u00e9 Girard (calciatore)", "text": "Nella stagione 2011-2012 ha portato il Montpellier alla vittoria del suo primo storico campionato francese."}
{"id": "2095633", "revid": "547034", "url": "https://it.wikipedia.org/wiki?curid=2095633", "title": "Pietre runiche di Jarlabanke", "text": "Le Pietre runiche di Jarlabanke (in Svedese \"Jarlabankestenarna\") sono circa 20 monoliti eretti e incisi nell'XI secolo nel villaggio di T\u00e4by, nella regione dell'Uppland, Svezia. Riportato testi scritti con alfabeto runico e in lingua norrena.\nFurono commessi da Jarlabanke Ingefastsson, un principe e condottiero locale, e dal suo clan. Jarlabanke probabilmente fu un Hersir, responsabile della locale milizia, chiamata Fyrd. Da diverse pietre runiche si sa che esso fu un cristiano e non un pagano.\nCinque monoliti riportano tutti lo stesso messaggio: \"Jarlabanke fece queste pietre per il suo onore mentre era ancora in vita. Fece questo ponte per la sua anima. Egli solo \u00e8 il padrone di T\u00e4by\". Solo una pietra della chiesa di Vallentuna (la successiva U 212) porta su un'altra faccia il seguente testo: \"arlabanke fece queste pietre per il suo onore mentre era ancora in vita. Fece questo thing e solo lui ne \u00e8 il padrone.\"\nIl cosiddetto \"Ponte di Jarlabanke\" \u00e8 una strada rialzata visibile a Taby che originariamente era bordata da quattro pietre runiche e molti altri monoliti. Esso \u00e8 lungo circa 116 metri e largo 6,4 metri e possiede tre iscrizioni lungo il suo asse. Una delle pietre runiche fu spostata in passato nel villaggio di Vallentuna, dove fu incisa con un nuovo testo.\nAltre tre pietre runiche indicano Jarlabanke come costruttore di strade e ponti, mentre una decina di monoliti incisi ci permettono di seguire la sua famiglia per ben quattro generazioni. Il suo orgoglio nel costruire strade e ponti dimostra come questo genere di opere conferisse molto prestigio, nella Svezia dell'XI secolo.\nI testi incisi hanno generato una controversia tra gli studiosi basata sul significato del verbo norreno \"eiga\" (possedere) e sull'origine delle divisioni amministrative della zona. Si discute se Jarlabanke fosse effettivamente proprietario del centro abitato o se fosse stato incaricato del governo dal re di Svezia, purtroppo la verit\u00e0 \u00e8 quasi impossibile da stabilire.\nOmeljan Pritsak ha osservato che la posizione di spicco e le propriet\u00e0 di Jarlabanke dimostrano che sia lui che il suo clan abbiano ricevuto benefici dal partecipare ad alcuni danegeld, dal fornire servizio mercenario nella guardia variaga e nel Rus' di Kiev.\nU 127.\nQuesta pietra runica venne rinvenuta nel muro della chiesa di Danderyd, ove fu trasportata da T\u00e4by e riutilizzata per la costruzione del tempio. In questa pietra Jarlabanke dichiara che aveva tutta T\u00e4by sotto il suo comando e che aveva fatto un ponte ed eretto diverse pietre runiche in onore di se stesso mentre era ancora vivo.\nTraslitterazione in caratteri latini.\n\u00d7 iarla\u00d7baki \u00d7 lit raisa [\u00d7] staina \u00d7 \u00feasa at sik \u00d7 kuikuan \u00d7 auk bru \u00feisa kar\u00fei \u00d7 fur ont sina \u00d7 auk \u00d7 ain ati tabu ala-\nTrascrizione in antico norreno.\n\"Iarlabanki let r\u00e6isa st\u00e6ina \u00feessa at sik kvikvan, ok bro \u00feessa g\u00e6r\u00f0i fyr and sina, ok \u00e6inn atti T\u00e6by alla[n].\"\nTraduzione in Italiano.\nJarlabanki ha eretto queste pietre in memoria di se stesso mentre ancora viveva, e costru\u00ec questo ponte per la sua anima, e (egli) \u00e8 il solo padrone di T\u00e1b\u00fdr.\nU 140.\nQuesto frammento si trova a Broby, nelle vicinanze delle Pietre runiche di Broby bro e della pietra runica U 150. Fu scoperto tra le fondamenta di un piccolo edificio. Si tratta di una delle due Pietre di Jarlabanke ove si dichiara che questi uomini si erano recati all'estero, in Grecia per la precisione, ma non si conosce chi era il viaggiatore menzionato nel testo.\nTraslitterazione in caratteri latini.\n\u00d7 ...la\u00d7b(a)... ... han: enta\u00feis * i kirikium\nTrascrizione in antico norreno.\n\"[Iar]laba[nki] ... Hann \u00e6nda\u00f0is i Grikkium.\"\nTraduzione in Italiano.\nJarlabanki... Egli incontr\u00f2 la sua fine in Grecia.\nU 142.\nQuesta pietra runica risale alla seconda met\u00e0 dell'XI secolo e si trova vicino a F\u00e4llbro ed \u00e8 una delle pi\u00f9 importanti tra quelle appartenenti a Jarlabanke; fu eretta in sua memoria dopo la sua morte dalla moglie, Ketiley, e da suo figlio, Ingifastr Jarlabankesson. Il testo ci informa anche che fu scolpito da \u00d6pir, uno dei pi\u00f9 importanti \"maestri di rune\" del suo tempo.\nTraslitterazione in caratteri latini.\nikifastr ' lit ' raisa ' stain * uk ' bro ' kera ' efti ' iarlabaka ' fa\u00feur ' s[in ' uk ' sun ' io]runa ' uk ' ketilau lit ' at ' bonta ' sin ybir risti\nTrascrizione in antico norreno.\n\"Ingifastr let r\u00e6isa st\u00e6in ok bro g\u00e6ra \u00e6fti Iarlabanka, fa\u00f0ur sinn ok sun Ioruna, ok K\u00e6til\u00f8y let at bonda sinn. \u00d8pi risti.\"\nTraduzione in Italiano.\nIngifastr ha eretto la pietra e costruito il ponte in memoria di Jarlabanki, suo padre, figlio di J\u00f3runnr. E Ketiley ha (eretto/fatto) in memoria di suo marito. \u0152pir incise.\nU 148.\nQuesta pietra runica si trova in una foresta a sud-ovest di Hagby, dove una strada attraversa un ruscello e solo a pochi metri dalla U 147. La strada fu costruita dal clan di Jarlabanke e permetteva di andare dalla baia di Edsviken a T\u00e4by. Il testo inciso dice che la pietra runica fu eretta da Ingifastr Eysteinsson (padre di Jarlabanke) in memoria di sua moglie Ragnfr\u00ed\u00f0r e del di lei figlio Hemingr (fratellastro di Jarlabanke).\nTraslitterazione in caratteri latini.\n\u00d7 inkifastr \u00d7 lit \u00d7 rista \u00d7 runa \u00feisa \u00d7 afti \u00d7 rahnfri\u00fei \u00d7 kuinu \u00d7 sina \u00d7 auk \u00d7 -[m-](n) kr \u00d7 afti \u00d7 mu\u00feur \u00d7 sina\nTrascrizione in antico norreno.\n\"Ingifastr let rista runa \u00feessa \u00e6fti Ragnfri\u00f0i, kvinnu sina, ok [H\u00e6]m[i]ng \u00e6fti mo\u00f0ur sina.\"\nTraduzione in Italiano.\nIngifastr ha inciso queste rune in memoria di Ragnfr\u00ed\u00f0r, sua moglie; e Hemingr in memoria di sua madre.\nU 149.\nQuesto monolite rimaneva a Hagby, al giorno d'oggi \u00e8 andato perduto ma il testo ci \u00e8 noto grazie ad un disegno eseguito da Richard Dybeck nel 1840. La pietra fu eretta per la memoria di Jarlabanke in relazione con la sistemazione di una strada.\nTraslitterazione in caratteri latini.\n[iarlabaki \u00d7 lit \u00d7 -... ...tain \u00d7 at * sialfan * sik * auk * braut ru\u00feia]\nTrascrizione in antico norreno.\n\"Iarlabanki let ... [s]t\u00e6in at sialfan sik ok braut ry\u00f0ia.\"\nTraduzione in Italiano.\nJarlabanki ebbe... la pietra in memoria di se stesso e pul\u00ec una strada.\nU 150.\nQuesta pietra risale alla prima met\u00e0 dell'XI secolo e si trova vicino a Karby, lungo la strada. La parte inferiore \u00e8 andata persa ed \u00e8 infissa a terra grazie a del calcestruzzo. Il testo ci informa che la pietra fu eretta da Jarlabanke e da sua moglie Fastv\u00e9 in memoria del loro figlio Sveinn. \nTrascrizione in antico norreno.\n\"Iarlabanki ok Fastvi letu r\u00e6isa st\u00e6ina \u00e6fti Sv\u00e6in, sun sinn.\"\nTraduzione in Italiano.\nJarlabanki e Fastv\u00e9 hanno eretto la pietra in memoria Sveinn, loro figlio.\nU 164.\nQuesta pietra risale alla prima met\u00e0 dell'XI secolo e si trova sulla strada rialzata nota come Ponte di Jarlabanke. Questo \u00e8 un altro monumento eretto per la gloria di Jarlabanke mentre questo era ancora vivo, qui si dichiara che egli ha il comando supremo su tutta T\u00e4by e che si commemora la creazione della strada rialzata (ponte) a favore dello spirito del committente.\nTraslitterazione in caratteri latini.\n\u00d7 iarlabaki \u00d7 lit \u00d7 raisa \u00d7 stain \u00d7 \u00feisa \u00d7 at sik \u00d7 kuikuan \u00d7\u00d7 auk bru \u00d7 \u00feisa \u00d7 kar\u00fei \u00d7 fur ont \u00d7 sina \u00d7 auk ain ati \u00d7 alan \u00d7 tabu \u00d7 ku\u00fe hialbi ont hans\nTrascrizione in antico norreno.\n\"Iarlabanki let r\u00e6isa st\u00e6ina \u00feessa at sik kvikvan, ok bro \u00feessa g\u00e6r\u00f0i fyr and sina, ok \u00e6inn atti allan T\u00e6by. Gu\u00f0 hialpi and hans.\"\nTraduzione in Italiano.\nJarlabanki ha eretto queste pietre in memoria di s\u00e9 quando era ancora vivo, e fece questo ponte per la sua anima, e (egli) solo \u00e8 proprietario di tutta T\u00e1b\u00fdr. Possa Dio aiutare la sua anima.\nU 165.\nCome la pietra runica precedente, anche questa si trova sulla strada rialzata nota come Ponte di Jarlabanke e riporta lo stesso tipo di messaggio.\nTraslitterazione in caratteri latini.\nia[r]labaki \u00d7 li- ---sa \u00d7 staina \u00d7 \u00feisa \u00d7 at sik \u00d7 kuikuan \u00d7 auk bru \u00feis(a) [\u00d7 kar\u00fei fur ont \u00d7] si-- --- \u00d7 ati + (a) lan \u00d7 tabu +\nTrascrizione in antico norreno.\n\"Iarlabanki le[t r\u00e6i]sa st\u00e6ina \u00feessa at sik kvikvan, ok bro \u00feessa g\u00e6r\u00f0i fyr and si[na ...] atti allan T\u00e6by.\"\nTraduzione in Italiano.\nJarlabanki ha eretto queste pietre in memoria di s\u00e9 mentre viveva, e fece questo ponte per la sua anima... proprietario di tutta T\u00e1b\u00fdr.\nU 212.\nQuesto monolite si trova alla chiesa di Vallentuna, ma il suo posizionamento originale non \u00e8 conosciuto. Particolare degno di nota \u00e8 il fatto che la pietra \u00e8 incisa su entrambi i lati (A e B) e i testi riportati sono quasi identici per lato. Sul lato A \u00e8 inciso che egli \u00e8 in possesso di tutta T\u00e4by e il verbo norreno \"eiga\" pu\u00f2 essere interpretato come \"proprio\", mentre sul lato B si dichiara che egli \u00e8 padrone del thing. Qui, il verbo \"eiga\", probabilmente deve essere interpretato come \"comandare\". Quest'ultimo lato informa inoltre che la pietra runica fu eretta quando Jarlabanke edific\u00f2 il thing. Il lato B, probabilmente, fu inciso successivamente al lato A e dopo che il monolite sub\u00ec dei danneggiamenti, come sembra suggerire la forma dell'incisione. \nTraslitterazione in caratteri latini.\nLato A: \u00d7 iarlibaki \u00d7 lit \u00d7 raisa \u00d7 stan + \u00feina \u00d7 a... ... ...kuan + han \u00d7 ati ain \u00d7 tabu \u00d7 alan \u00d7 -... ... ont hans +\nLato B: \u00d7 iarlabaki \u00d7 lit raisa \u00d7 stain \u00d7 \u00fein- at sik kuikuan \u00d7 auk \u00d7 \u00feinksta\u00fe \u00d7 \u00feina \u00d7 kar\u00fei + auk \u00d7 ain ati + alt hu-(t) ari \u00d7 \u00feita +\nTrascrizione in antico norreno.\nLato A: \"Iarlabanki let r\u00e6isa st\u00e6in \u00feenna a[t sik kvi]kvan. Hann atti \u00e6inn T\u00e6by allan. [Gu\u00f0 hialpi] and hans.\"\nLato B: \"Iarlabanki let r\u00e6isa st\u00e6in \u00feenn[a] at sik kvikvan, ok \u00feingsta\u00f0 \u00feenna g\u00e6r\u00f0i, ok \u00e6inn atti allt hu[n]dari \u00feetta.\"\nTraduzione in Italiano.\nLato A: Jarlabanki ha eretto queste pietre in memoria di s\u00e9 quando era ancora vivo. Egli solo \u00e8 proprietario di tutta T\u00e1b\u00fdr. Possa Dio aiutare la sua anima.\nLato B: Jarlabanki ha eretto queste pietre in memoria di s\u00e9 quando era ancora vivo, e fece questo luogo di assemblea, ed egli \u00e8 il solo proprietario di questo thing.\nU 216.\nQuesta pietra runica venne rinvenuta nella chiesa di Vallentuna, ma \u00e8 conservata nella farmacia dello stesso paese. Fu eretta da un uomo con un nome cristiano, Johan, in memoria di suo padre Eysteinn. Si pensa che questo Eysteinn fosse il figlio di Ingifastr e nipote di Jarlabanke. \nTraslitterazione in caratteri latini.\niuan \u00f7 lit \u00f7 raisa ' staina + ef... ' ay(s)-(a) in + fa\u00feur ' sin \u00f7 drosboi \u00f7 risti\nTrascrizione in antico norreno.\n\"Ioan let r\u00e6isa st\u00e6ina \u00e6f[ti] \u00d8ys[t]\u00e6in, fa\u00f0ur sinn. Drosboi risti.\"\nTraduzione in Italiano.\nJ\u00f3han ha eretto la pietra in memoria di Eysteinn, suo padre. Dr\u00f3sb\u00fai incise.\nU 217.\nQuesta pietra runica venne rinvenuta nella chiesa di Vallentuna, ma al giorno d'oggi \u00e8 dispersa. Fu eretta per commemorare Ingifastr, che eresse un ponte. Tale Ingifastr si crede sia stato il figlio di Jarlabanke e padre di Eysteinn citato nella U 216. La ragione per cui questi uomini vengono connessi con queste linee di parentela \u00e8 che le incisioni furono eseguite dallo stesso \"maestro di rune\" Dr\u00f3sb\u00fai.\nTraslitterazione in caratteri latini.\nikifastr lit bro kiarua ift * s...\nTrascrizione in antico norreno.\n\"Ingifastr let bro g\u00e6rva \u00e6fti ...\"\nTraduzione in Italiano.\nIngifastr fece il ponte in memoria di...\nU 261.\nQuesta pietra runica si trova nella chiesa di Fresta e risale alla met\u00e0 dell'XI secolo. \u00c8 l'ennesimo monumento eretto da Jarlabanke per commemorare se stesso mentre era ancora vivo e ribadire i suoi diritti su T\u00e4by.\nTraslitterazione in caratteri latini.\niarlaba... lit \u00d7 raisa \u00d7 s[taina \u00d7 \u00feasa \u00d7 a]t sik \u00d7 kuikuan \u00d7 \u00b6 auk \u00d7 bru \u00d7 \u00feisa \u00d7 kar\u00fei \u00d7 fur ont [\u00d7] s[in]a \u00d7 auk \u00d7 ain ati alan tabu\nTrascrizione in antico norreno.\n\"Iarlaba[nki] let r\u00e6isa st\u00e6ina \u00feessa at sik kvikvan, ok bro \u00feessa g\u00e6r\u00f0i fyr and sina, ok \u00e6inn atti allan T\u00e6by.\"\nTraduzione in Italiano.\nJarlabanki ha eretto queste pietre in memoria di s\u00e9 quando era ancora vivo, e fece questo ponte per la sua anima, e (egli) solo \u00e8 proprietario di tutta T\u00e1b\u00fdr."}
{"id": "2095637", "revid": "287204", "url": "https://it.wikipedia.org/wiki?curid=2095637", "title": "Craig Kielburger", "text": "Biografia.\nNel 1995 dopo l'assassinio di Iqbal Masih, bambino ucciso dalla mafia del tappeto pakistana perch\u00e9 si batteva per i diritti dei bambini, decide di raccogliere il testimone e d'impegnarsi con lo stesso obiettivo e fonda assieme al fratello Marc l'associazione Free the Children. \u00c8 cofondatore di Leaders Today, associazione di formazione alla leadership.\nFree the Children attraverso l'attivit\u00e0 di volontariato costruisce scuole e offre mezzi di sussistenza a molti bambini. L'associazione al 2007 era presente in 45 paesi e aiutava 40000 bambini.\nCraig ha viaggiato in molti paesi tra i quali anche l'Italia dove ha avuto modo d'incontrare nel 1997 l'allora presidente del Senato Nicola Mancino e il papa Giovanni Paolo II\nHa avuto modo d'incontrare il presidente degli Stati Uniti d'America Bill Clinton, Nelson Mandela, la regina Noor di Giordania, l'arcivescovo Desmond Tutu, Tenzin Gyatso, attuale Dalai Lama ,e altri.\nNel 2007 \u00e8 stato insignito di medaglia d'oro della Camera dei deputati italiana"}
{"id": "2095647", "revid": "767487", "url": "https://it.wikipedia.org/wiki?curid=2095647", "title": "Il pozzo dei miracoli", "text": "Il pozzo dei miracoli \u00e8 un film del 1941 diretto da Gennaro Righelli.\nTrama.\nUna giovane vedova \u00e8 costretta dal testamento del marito a fidanzarsi ufficialmente con uno straccione altrimenti non potr\u00e0 entrare in possesso della cospicua eredit\u00e0. Si tratta di una sorta di vendetta del defunto che in questo modo ha voluto punire la frivolezza della moglie.\nIl fortunato non \u00e8 un vero straccione, si tratta infatti di un commediografo che si finge tale per vivere nei bassifondi e trarre ispirazione per i suoi lavori.\nL'uomo continua a fingersi povero e in questo modo oltre a redimere la vedova riesce a farla innamorare e convolare a nozze."}
{"id": "2095649", "revid": "56620", "url": "https://it.wikipedia.org/wiki?curid=2095649", "title": "Mach", "text": ""}
{"id": "2095650", "revid": "74801", "url": "https://it.wikipedia.org/wiki?curid=2095650", "title": "Ophioglossaceae", "text": "Ophioglossaceae (dal greco \"glossa\", 'lingua', + \"ophis\", 'di serpente') \u00e8 una famiglia di felci.\nNella recente classificazione del Pteridophyte Phylogeny Group del 2016 (PPG I), \u00e8 l'unica famiglia dell'ordine Ophioglossales, che insieme a quello delle Psilotales \u00e8 collocata nella sottoclasse Ophioglossidae. I membri di questa famiglia differiscono dalle altre felci in molti modi. Molti hanno una sola fronda carnosa alla volta. I loro gametofiti sono sotterranei e si affidano ai funghi per la nutrizione.\nDescrizione.\nSono generalmente ancorate al suolo (ad eccezione di alcune specie epifite di \"Ophioglossum\") e si trovano nelle aree temperate e tropicali.\nVi appartengono felci con fronde costituite da una parte verde assimilatrice e da una parte gialla fertile. Ogni anno sul breve fusto sotterraneo si sviluppa una singola fronda lungamente peduncolata e provvista di una guaina cartilaginea. Nello stadio giovanile tale fronda non \u00e8 arrotolata.\nA differenza di quanto avviene di norma nelle felci, la crescita dei tessuti definitivi non avviene ad opera di una sola cellula meristematica apicale, ma ad opera di parecchie cellule iniziali che costituiscono il meristema apicale.\nSono specie eusporangiate cio\u00e8 producono sporangi che si originano da un gruppo di cellule, hanno un involucro pluristratificato e producono un numero elevato di spore. \nIl gametofito \u00e8 formato da protalli ipogei fortemente ridotti (pochi millimetri) e sono di clorofilla. Sono in simbiosi con funghi per la loro nutrizione (sono mico-eterotrofici). \nOltre ad avere gametofiti micoeterotrofi, ci sono alcune specie di \"Botrychium\" - casi unici tra le felci - ad avere anche gli sporofiti (la parte pi\u00f9 evidente di una felce) micoeterotrofi, piccoli, effimeri e che non fotosintetizzano.\nNel genere \"Botrychium\" la fronda \u00e8 pennata sia nella parte assimilatrice che nella parte fertile. Il germoglio ipogeo presenta una debole crescita secondaria in spessore (ed \u00e8 un caso unico tra le felci attuali).\nIl genere \"Ophioglossum\" ha il pi\u00f9 alto numero di cromosomi di qualsiasi pianta conosciuta. Il detentore del record \u00e8 \"Ophioglossum reticulatum\", con circa 630 coppie di cromosomi (fino a cromosomi per cellula). Per fare un confronto, gli esseri umani hanno 46 cromosomi.\n\"Ophioglossum malviae\" , una specie indiana, \u00e8 ritenuta come la pi\u00f9 piccola felce del mondo con piante di dimensioni che non superano i .\nTassonomia.\nIl numero di generi attributo a questa famiglia \u00e8 variato nel tempo. Il sistema Smith del 2006 include quattro generi. Il sistema PPG I del 2016 divide la famiglia in quattro sottofamiglie:"}
{"id": "2095652", "revid": "188323", "url": "https://it.wikipedia.org/wiki?curid=2095652", "title": "Cagiva 2C2", "text": ""}
{"id": "2095653", "revid": "188323", "url": "https://it.wikipedia.org/wiki?curid=2095653", "title": "Cagiva 1C2", "text": ""}
{"id": "2095654", "revid": "188323", "url": "https://it.wikipedia.org/wiki?curid=2095654", "title": "Cagiva 3C2", "text": ""}
{"id": "2095656", "revid": "1305772", "url": "https://it.wikipedia.org/wiki?curid=2095656", "title": "Live at the Apollo", "text": ""}
{"id": "2095660", "revid": "287204", "url": "https://it.wikipedia.org/wiki?curid=2095660", "title": "Mercedes Jellinek", "text": ""}
{"id": "2095662", "revid": "149485", "url": "https://it.wikipedia.org/wiki?curid=2095662", "title": "Unsigned Hype", "text": ""}
{"id": "2095666", "revid": "297059", "url": "https://it.wikipedia.org/wiki?curid=2095666", "title": "Sindrome di Raynaud", "text": ""}
{"id": "2095670", "revid": "114453812", "url": "https://it.wikipedia.org/wiki?curid=2095670", "title": "Bo Goldman", "text": "Biografia.\nHa vinto l'Oscar alla migliore sceneggiatura non originale nel 1976 per il film \"Qualcuno vol\u00f2 sul nido del cuculo\" e l'Oscar alla migliore sceneggiatura originale nel 1981 per il film \"Una volta ho incontrato un miliardario\". Ha inoltre vinto due Golden Globe per la migliore sceneggiatura."}
{"id": "2095674", "revid": "1573940", "url": "https://it.wikipedia.org/wiki?curid=2095674", "title": "Genetta maculata", "text": "La genetta panterina (Genetta maculata ) \u00e8 un carnivoro della famiglia dei viverridi diffuso nell'Africa subsahariana.\nDescrizione.\nDimensioni.\nCarnivoro di medie dimensioni, con la lunghezza della testa e del corpo tra 461 e 565\u00a0mm, la lunghezza della coda tra 389 e 540\u00a0mm, la lunghezza del piede di \u00a0mm e un peso fino a 3,1\u00a0g.\nAspetto.\nIl colore del corpo varia dal grigio scuro al marrone chiaro. Una linea dorsale scura si estende dalla nuca alla base della coda. Sono presenti 4 file di grandi macchie scure, talvolta brunastre al centro, e ben distanziate tra loro lungo i fianchi. Gli arti sono dello stesso colore del corpo. La parte centrale del palmo della mano \u00e8 ricoperta di peli. Sono presenti 7-8 file di macchie pi\u00f9 piccole che si estendono lungo il collo. La coda \u00e8 pi\u00f9 corta della testa e del corpo, ha 6-9 anelli chiari e incompleti, intervallati da anelli pi\u00f9 scuri della stessa larghezza, ed ha la punta nera. Le femmine hanno due paia di mammelle.\nDistribuzione e habitat.\nQuesta specie \u00e8 diffusa nell'Africa subsahariana dalla Burkina Faso e Ghana orientali, Togo, Benin, Nigeria, Niger e Ciad meridionali, Repubblica Centrafricana, Camerun, Rio Muni, Bioko, Gabon, Congo, Repubblica Democratica del Congo, Sudan del Sud meridionale, Etiopia, Eritrea, Somalia meridionale, Kenya, Uganda, Ruanda, Burundi, Tanzania, Angola, Zambia, Malawi, Zimbabwe, Mozambico, Botswana settentrionale, Namibia centrale e settentrionale, eSwatini fino alla provincia sudafricana del KwaZulu-Natal.\nVive in diversi tipi di habitat, dalle foreste pluviali, foreste di palude, vegetazione fluviale, boschi e foreste umide alle svane e arbusteti fino a 3.400 metri sugli altopiani etiopi. Non \u00e8 presente in zone aride. Talvolta si trova anche in aree coltivate, fattorie e zone suburbane.\nStato di conservazione.\nLa IUCN Red List, considerato il vasto areale, la presenza in una variet\u00e0 di habitat e la presenza in molte aree protette, classifica \"G.maculata\" come specie a rischio minimo (LC)."}
{"id": "2095678", "revid": "281779", "url": "https://it.wikipedia.org/wiki?curid=2095678", "title": "Ram\u00f3n G\u00f3mez de la Serna", "text": "All'et\u00e0 di trentasei anni Ram\u00f3n aveva pubblicato circa un'ottantina di volumi. La sua produzione letteraria fu particolarmente ricca nel complesso fino a contare una novantina di titoli a partire con \"Entrando en fuego\" del 1904 e finendo con \"Automoribundia\" e \"Nuevas p\u00e1ginas de mi vida: Lo que no dije en mi \u201cAutomoribundia\u201d\".\nBiografia.\nG\u00f3mez de la Serna nacque a Madrid da una famiglia abbiente, tre anni prima della data usuale indicata in quasi tutte le biografie \u2013 1891 - e cio\u00e8 nel 1888 come viene precisato da Bleiberg nel Diccionario de literatura espa\u00f1ola. Suo padre, Javier G\u00f3mez de la Serna y Laguna, era magistrato, lui venne avviato a studi giuridici e anche se non erano certamente il suo maggiore interesse, si laure\u00f2 nel 1908 a Oviedo.\nFin da bambino aveva avuto una forte vocazione letteraria: scrisse il suo primo libro all'et\u00e0 di dieci anni e pubblic\u00f2 per la prima volta all'et\u00e0 di sedici anni, ma in et\u00e0 matura fu molto importante la relazione con la scrittrice Carmen de Burgos y Segu\u00ed, nota soprattutto come Colombine.\nPrima dei vent'anni era il capo dei futuristi spagnoli e pubblicava manifesti contro il chiaro di luna giudicati anarchici a tal punto che costarono al gerente della sua rivista una minaccia di condanna a otto anni di prigione. \nTra il 1909 e il 1911 fu a Parigi. Nel 1909 inizi\u00f2 a dirigere Prometeo, rivista fondata l'anno precedente dal padre Javier e nella quale pubblic\u00f2 le sue prime greguer\u00edas, metafore speciali ricche di umorismo. Fin dal periodo di Prometeo si impegn\u00f2 con esperimenti innovativi, tra i quali i testi dialogati incentrati sul tema della sessualit\u00e0 - scritti e proposti in teatro tra il 1909 e il 1912 - e le riunioni che dal 1914 furono tenute nel caff\u00e8 Pombo.\nVisse quasi sempre a Madrid - spostandosi frequentemente con soggiorni in Svizzera, Napoli, Firenze, Londra, Lisbona, Parigi. Dopo il primo viaggio a Parigi (1909-1911) con 150 pesetas in tutto fece il primo viaggio in Italia, fino a Napoli. Si trasfer\u00ec a Buenos Aires nel 1931 dove conobbe e spos\u00f2 la scrittrice Luisa Sofovich. Dal 1936, all'inizio della guerra civile spagnola, si trasfer\u00ec in Argentina. Torn\u00f2 a Madrid per un breve periodo nel 1949 e alla sua morte, avvenuta nel 1963 a Buenos Aires, i suoi resti furono rimpatriati nella citt\u00e0 natia, Madrid.\nOpera.\n\u00abRam\u00f3n\u00bb, come amava farsi chiamare, scrisse un centinaio di libri, in gran parte tradotti in tutte le maggiori lingue. Diffuse le avanguardie europee dalla sua frequentata tertulia, nel caf\u00e9 de Pombo, immortalata dal suo amico pittore e scrittore espressionista Jos\u00e9 Guti\u00e9rrez Solana. Scrisse specialmente biografie dove il personaggio recensito in realt\u00e0 era un mero pretesto per divagare e accumulare aneddoti veritieri o inventati.\nColtiv\u00f2 un teatro innovatore, vicino all'estetica surrealista, il cui esponente migliore \u00e8 \"Los medios seres\" (\"i mezzi uomini\"). Mostr\u00f2 inoltre interesse per il puro madrilenismo e trov\u00f2 modo di rinnovare il costumbrismo che aveva utilizzato nella sua descrizione della metafora del mercatino di Madrid, al quale dedic\u00f2 il suo libro \"El Rastro\", dove gli oggetti sfortunati e abbandonati sono salvati tramite la sua evocazione lirica.\nIl suo carattere critico e sarcastico si riflette nei romanzi e racconti brevi, in special modo nelle opere come \nNotevoli sono anche le novelle erotiche come\nIn \"La quinta de Palmira\", inoltre, tratta il tema della omosessualit\u00e0 femminile.\nScrisse inoltre un libro di memorie in due volumi, intitolato \"Automoribundia\" e \"Nostalgias de Madrid\" (1955).\nLe greguer\u00edas.\nDella sua estesa produzione letteraria (pi\u00f9 di cento titoli, tra romanzi, saggi, biografie e teatro), ci\u00f2 che pi\u00f9 risalta \u00e8 l'introduzione delle avanguardie europee in Spagna (il suo libro \"Ismos\" (Ismi), per esempio, che introdusse un nuovo vocabolo nel dizionario castigliano) e l'invenzione di un genere letterario nuovo: la greguer\u00eda, ovvero una frase ingegnosa e generalmente breve che sorge da uno scontro casuale tra il pensiero e la realt\u00e0. Il proprio inventore la definisce schematicamente nel seguente modo: \u00ab\"humorismo + metafora = greguer\u00eda\"\u00bb.\nL'immagine su cui si basa la greguer\u00eda pu\u00f2 sorgere in modo spontaneo, ma la sua formulazione linguistica \u00e8 molto elaborata, dato che deve raccogliere in modo sintetico, ingegnoso e umoristico l'idea che si desidera trasmettere.\nL'effetto a sorpresa viene ottenuto attraverso:\nG\u00f3mez de la Serna dedic\u00f2, durante l'arco della sua vita, numerosi libri a questo nuovo genere, che coltivava assiduamente in sezioni fisse di periodici, e che lo consacr\u00f2 come uno degli scrittori pi\u00f9 conosciuti della letteratura spagnola: \"Greguer\u00edas\" (1917), \"Flor de greguer\u00edas\" (1933), \"Total de greguer\u00edas\" (1955), ecc. Questo genere, infatti, serv\u00ec per rinnovare l'idea anchilosata della metafora e dell'immagine poetica che possedeva l'estetica letteraria spagnola, anticipando il surrealismo.\nBibliografia.\nLe opere della vasta produzione letteraria di Ram\u00f3n G\u00f3mez de la Serna sono riportate in lingua spagnola e ordinate per data, senza prendere in considerazione le varie edizioni e varianti, comprese quelle opere tradotte in italiano."}
{"id": "2095679", "revid": "38120", "url": "https://it.wikipedia.org/wiki?curid=2095679", "title": "Century (serie di romanzi)", "text": ""}
{"id": "2095681", "revid": "697352", "url": "https://it.wikipedia.org/wiki?curid=2095681", "title": "Andrej Andreevi\u010d Markov", "text": ""}
{"id": "2095683", "revid": "11266", "url": "https://it.wikipedia.org/wiki?curid=2095683", "title": "Palio dei Rioni", "text": "Il Palio dei Rioni \u00e8 una manifestazione che si svolge a Morlupo (Roma) il 16 agosto di ogni anno, in onore dell'Assunta.\nStoria.\nDi giochi con i cavalli durante le festivit\u00e0 a Morlupo si hanno notizie certe gi\u00e0 dall'inizio del XVIII secolo, ma probabilmente, gi\u00e0 dal medioevo hanno sempre fatto parte della cultura popolare di questo paese in provincia di Roma. A quell'epoca queste attivit\u00e0 venivano esercitate in special modo durante il carnevale. \nGli eventi erano:\nDifferentemente dai palii toscani nel Lazio il \"Cencio\" viene offerto al proprietario del Cavallo e non al rione che comunque viene abbinato a uno dei cavalli partecipanti tramite sorteggio."}
{"id": "2095686", "revid": "188323", "url": "https://it.wikipedia.org/wiki?curid=2095686", "title": "Yamaha TZ 500", "text": ""}
{"id": "2095687", "revid": "1543377", "url": "https://it.wikipedia.org/wiki?curid=2095687", "title": "Cult Awareness Network", "text": "Il Cult Awareness Network (CAN) \u00e8 un'organizzazione nata all'indomani del 18 novembre 1978 quando trovarono la morte i componenti del gruppo del Tempio del popolo, ed il membro del Congresso degli Stati Uniti d'America Leo Ryan fu ucciso a Jonestown in Guyana. In riferimento alla storia del Cult Awareness Network si distingue tra Old CAN (vecchio CAN) e New CAN (nuovo CAN) dove per New CAN si intende il CAN attuale che \u00e8 propriet\u00e0 di Scientology, organizzazione che fu fortemente osteggiata dal vecchio CAN .\nPrima che se ne impossessasse Scientology il Can forniva informazioni sui gruppi che considerava delle sette offrendo anche consulenza su come uscire da questi gruppi e sulla deprogrammazione.\nDal 1978 al 1996, prima di essere acquistato da associati a Scientology in una causa per bancarotta, il CAN era stato fortemente critico nei confronti di Scientology, la \"Landmark Education\" e altri gruppi che il CAN considerava potenzialmente pericolosi. Alcuni di questi gruppi erano descritti come sette distruttive. Sia Scientology che la Landmark Education promossero una serie di azioni legali contro l'organizzazione.\nIn seguito a queste azioni legali il CAN fu giudicato colpevole di avere violato i diritti civili e la libert\u00e0 di religione del pentacostale Jason Scott che fu rapito e sottoposto a un procedimento, fallito, di \"deprogrammazione\" da Rick Ross, referente del CAN. In seguito al giudizio e alla condanna al pagamento di un milione di dollari il CAN fall\u00ec e fu acquistato da Scientology."}
{"id": "2095691", "revid": "486946", "url": "https://it.wikipedia.org/wiki?curid=2095691", "title": "ALn 64", "text": ""}
{"id": "2095692", "revid": "486946", "url": "https://it.wikipedia.org/wiki?curid=2095692", "title": "ALn 56", "text": ""}
{"id": "2095696", "revid": "6923", "url": "https://it.wikipedia.org/wiki?curid=2095696", "title": "Storia di Paola", "text": "Le origini del nome Paola.\nLa documentazione sull'origine del nome dell'odierna citt\u00e0 di Paola \u00e8 piuttosto scarna e compare sul finire dell'XI secolo, quando viene menzionato il \"tenimentum Paulae\" all'interno dei possedimenti del notabile normanno Roberto Bohon di Fuscaldo\".\"\nA partire dalla met\u00e0 del XVI secolo, numerosi eruditi hanno tentato di risalire all'origine del nome della citt\u00e0.\nFra questi, il primo fu il sacerdote Gabriele Barrio il quale, sulla scorta dell'opera dello storiografo Stefano Bizantino (che riprendeva, a sua volta, Ecateo di Mileto), identific\u00f2, per assonanza con il moderno toponimo, l'antico insediamento enotrio di \"Patycos\" con la citt\u00e0 di Paola.\nTra queste ipotesi la pi\u00f9 accreditata dagli storici \u00e8 proprio quest'ultima, che a differenza delle altre due \u00e8 avvalorata da testimonianze storiche.\nEt\u00e0 ellenistica e romana.\nTra il IV e il III secolo a.C., il territorio di Paola ricadeva, con buona probabilit\u00e0, nel comprensorio rurale dell\"'oppidum\" brettio di \"Clampetia,\" che recenti studi hanno identificato con il centro storico dell'attuale comune di San Lucido. Qui, infatti, nel corso di i lavori per il rifacimento della pavimentazione della Chiesa dedicata a S. Giovanni Battista alla fine degli anni '80, furono scoperti i resti di un abitato ellenistico composto da alcuni vani abitativi con funzioni produttive, tra cui spiccavano numerosi pesi da telaio e i resti di una fornace per la produzione di manufatti ceramici databili al medesimo periodo.\nSulla base degli studi condotti nel territorio di San Lucido, anche quello di Paola doveva essere costellato di piccole fattorie produttive legate alla coltivazione dell'olivo e della vite, favorite dalle condizioni geomorfologiche. Deboli tracce di questa presenza sono attestate dal rinvenimento di ossa e frammenti ceramici recuperati durante scavi archeologici condotti nel cortile del complesso monastico di Badia Luta, in occasione dei lavori di restauro occorsi alla fine degli anni '90.\nSuccessivamente \"Clampetia\", insieme ad altri centri bretti della regione, prese parte al secondo conflitto romano-cartaginese, venendo infine conquistata negli ultimi anni dello stesso conflitto. La vittoria di Roma sui cartaginesi segn\u00f2 la fine dell'indipendenza politica dei \"populi\" indigeni della Calabria e la scomparsa delle fattorie.\nL'influenza romana avvi\u00f2 presto un imponente processo di ristrutturazione agricola delle campagne calabresi e nuove \"coloniae\" furono fondate per controllare i nuovi territori assoggettati. Sui fertili terrazzi costieri di tutta la regione furono edificate numerose \"villae\", dotate di ricche residenze con bagni o terme (\"pars urbana\") per il \"dominus\" e la sua \"familia\", di alloggi per i dipendenti e gli schiavi (\"pars rustica\" ed \"ergastula\"), di impianti per la trasformazione e grandi magazzini lo stoccaggio delle derrate agricole (\"pars fructuaria\" e \"horrea\").\nUna di queste grandi \"villae\" \u00e8 stata scoperta nei primi anni '80 in contrada Cutura, alla periferia nord di Paola. L'edificio, ancora oggi parzialmente conservato e quasi del tutto inesplorato, occupa la sommit\u00e0 di un terrazzo costiero che si eleva alcune decine di metri sul livello del mare. Le strutture della \"villa\" poggiano su un'imponente sostruzione in muratura realizzata per regolarizzare il pendio naturale del medesimo terrazzo (\"basis villae\"), con la \"pars urbana\" affacciata sul mare e il cui paramento esterno era intramezzato da una serie di nicchie che dovevano ospitare un ciclo di statue, rendendo il complesso ancora pi\u00f9 maestoso. La pars urbana contemplava anche un bagno (\"balneum\") o un impianto termale privato, a giudicare dalle numerose \"suspensurae\" rinvenute nel sito.\nSul versante interno del terrazzo costiero, verso le colline circostanti, si trovava probabilmente la \"pars fructuaria\" della \"villa\", con impianti per la lavorazione delle olive e dell'uva, come documentato dai numerosi frammenti di macine in pietra vulcanica e un frammento di pressa litica per la pigiatura rinvenuti, nonch\u00e9 le numerose anfore da trasporto prodotte in loco ed emerse da piccoli saggi di scavo effettuati nel 2002 dalla Soprintendenza Archeologica della Calabria.\nDominazione Bizantina.\nNel 395 con la morte dell'imperatore Teodosio ci fu la scissione dell'Impero romano, che fu diviso in due, Impero romano d'Occidente e Impero romano d'Oriente.\nIl primo fu affidato al figlio minore di Teodosio, Onorio; il secondo al figlio maggiore dell'imperatore, Arcadio.\nL'impero bizantino comprendeva parte dell'Italia centrale, l'Italia meridionale e l'Asia minore, quindi anche il territorio di Paola divent\u00f2 possedimento bizantino, questo determin\u00f2 anche il passaggio di queste zone al culto ortodosso.\nIl regno di Giustiniano fu segnato da una continua lotta per il predominio sul territorio italiano contro gli Ostrogoti prima e i Longobardi poi.\nNel 536 i possedimenti bizantini erano ridotti all'Esarcato d'Italia, alla Repubblica di Venezia, al Ducato di Napoli, alla Sardegna e alla Corsica, alla Sicilia e al Ducato di Calabria.\nNei secoli successivi i bizantini si trovarono a fronteggiare le invasioni di Arabi e Saraceni, a seguito di queste invasioni la Sicilia cadde in mano araba e il Ducato di Calabria fu costantemente flagellato dagli islamici.\nProprio in questo periodo la Calabria divenne l'angolo preferito del crescente monachesimo italo-greco, i monaci, in seguito alla conquista araba della Sicilia, si trovarono costretti a vivere in continuo pericolo, cos\u00ec la abbandonarono per stabilirsi in Calabria, soprattutto lungo il versante tirrenico.\nNel territorio di Paola monaci di S. Basilio, in particolare dell'Ordine Basiliano di San Giosafat fondarono due monasteri, uno nella localit\u00e0 \"Badia\", consacrato a S. Maria della valle di Giosafat e delle Fosse, l'altro sul versante nord del territorio, consacrato a S. Michele Arcangelo. Da un'analisi architettonica, storica e rituale possiamo capire che siamo di fronte ad un tipo di monastero denominato \"Laura\". Questi centri religiosi avevano una funzione di controllo sulla popolazione in collaborazione con il feudatario locale, il potere religioso ed il potere costituito collaboravano per ottenere il rispetto e la devozione che pretendevano dai cittadini per lo sviluppo della societ\u00e0 dell'epoca.\nNell'anno 1110 la moglie del feudatario di Fuscaldo Roberto de Bubum fece una donazione scritta ai monaci del monastero di S.Maria delle Fosse. Grazie a questa donazione i monaci ottennero in concessione il possedimento dove avrebbero poi eretto il monastero, un antico mulino ad acqua, del bestiame e dei contadini per la lavorazione della terra.\nCon questa donazione Sica (vedova di Roberto di Bubum) tent\u00f2 di favorire l'opera dei religiosi verso la popolazione, ottenendo, anche, l'obbedienza di questi.\nDominazione Normanna.\nIntorno all'anno 1000 d.C. a bordo dei possenti drakkar arrivarono in Italia i Normanni, un popolo di guerrieri provenienti dalla Scandinavia.\nEssi erano guidati da Guglielmo d\u2019Altavilla, detto \"braccio di ferro\" e da suo fratello Drogone.\nIn breve tempo questi condottieri tolsero ai bizantini il dominio dell'Italia meridionale, iniziando dalla Sicilia.\nNel 1050 arriv\u00f2 in Calabria Roberto d\u2019Altavilla, detto \"il guiscardo\", raggiunto nel 1057 da suo fratello Ruggiero. I due iniziarono ad assediare le principali citt\u00e0 della Calabria, trovando dapprima l'opposizione del papato. Nella battaglia di Civitate l'esercito di volontari guidato da Leone IX sub\u00ec una disfatta totale e lo stesso pontefice fu catturato dai Normanni.\nCon l'arrivo degli scandinavi tutte le diocesi ortodosse furono convertite in diocesi cattoliche, cos\u00ec Papa Niccol\u00f2 II decise di stringere un'alleanza con i nuovi padroni del meridione e nel 1059 a Melfi invest\u00ec solennemente Roberto il Guiscardo del titolo di \u2018'Duca di Puglia, Calabria e Sicilia'\u2019.\nLa citt\u00e0 di Paola deve ai Normanni la costruzione del \u2018'Castello di Paola'\u2019 intorno all'anno 1110 d.C.\nQuesta roccaforte fu eretta usando malta e arenaria, in una posizione strategica che sovrastava la citt\u00e0 e aveva lo scopo di difendere monaci e abitanti dai soldati che passavano attraverso il territorio paolano.\nDominazione Svevo-Angioina.\nDurante il regno di Federico II di Svevia la Calabria raggiunse uno dei suoi momenti di maggiore prosperit\u00e0.\nIl sovrano aveva la sua residenza a Melfi, in Basilicata.\nEgli fece costruire il castello e il Duomo di Cosenza e la fortezza di Rocca Imperiale sullo Ionio.\nI calabresi rimasero sempre fedeli agli Svevi, anche dopo la morte di Corradino di Svevia ucciso per ordine di Carlo I D'Angi\u00f2, che prese il potere a Napoli.\nAnche Paola benefici\u00f2 di questo periodo prosperoso. La cittadina inizi\u00f2 progressivamente ad ingrandirsi fino a che, quando la Calabria pass\u00f2 dal dominio Svevo a quello Angioino divenne feudo, e fu affidato alla famiglia Ruffo.\nNel 1418 Polissena Ruffo spos\u00f2 il duca di Milano Francesco Sforza, portando anche in dote il territorio Paolano. Polissena mor\u00ec avvelenata da uno degli zii nel 1420 senza dare eredi al duca di Milano, Paola e gli altri paesi che aveva portato in dote tornarono quindi alla sua famiglia.\nIl feudo di Paola fu portato nuovamente in dote da Covella, sorella minore di Polissena, quando spos\u00f2 Giovanni Antonio Marzano. Dalla loro unione nacque Marino Marzano, che fu spogliato del feudo per aver congiurato contro il Re di Napoli Ferrante d'Aragona.\nDominazione Aragonese e Francese.\nCon l'arrivo degli Aragonesi Paola raggiunse lo status di Citt\u00e0, fu proclamata tale da Ferdinando II di Aragona.\nDurante lo sbarco, avvenuto nel 1283, gli abitanti della contrada Fosse, per evitare di essere coinvolti negli scontri, si trincerarono nelle zone limitrofe al Castello di Paola, scombussolando gli equilibri che ruotavano intorno all'antica abbazia della loro contrada. Il monastero and\u00f2 incontro quindi ad un inevitabile declino, nonostante il prodigarsi degli ultimi abitanti e dei monaci.\nIl 2 luglio 1555 la citt\u00e0 fu assediata dai Turchi, comandati da Dragut Rais, il quale, dopo averla saccheggiata e incendiata, assal\u00ec il Convento dei Frati minimi fondato da San Francesco e lo depred\u00f2. Ripresasi, la citt\u00e0 continu\u00f2 a vivere come gli altri paesi della Calabria, ma andava sempre pi\u00f9 ingrandendosi, crescendo anche in importanza.\nIl 18 ottobre del 1806, Paola sub\u00ec l'occupazione da parte dei Francesi. Essi incendiarono e saccheggiarono il Santuario di S. Francesco, che rest\u00f2 deserto. In seguito ad una legge emanata da Gioacchino Murat nel 1809, inizi\u00f2 la soppressione di tutti gli ordini religiosi del regno di Napoli, compreso il protocenobio dei Minimi di Paola, nonostante la sua importanza, i conventi furono tutti convertiti ad altro uso, spesso militare, le chiese passarono al clero diocesano e tutti i beni clericali confiscati.\nRegno delle Due Sicilie e Regno d'Italia.\nDopo il Congresso di Vienna (1815), Ferdinando IV di Borbone fu restaurato sul trono di Napoli. L'anno successivo i due regni di Napoli e Sicilia furono uniti nel nuovo Regno delle Due Sicilie. Nel 1844 il re Ferdinando II e la sua consorte Maria Teresa d\u2019Asburgo visitarono Paola per voto. In seguito il re torn\u00f2 il 29 ottobre 1852 accompagnato dal principe ereditario, Francesco.\nDurante il risorgimento, Paola partecip\u00f2 al movimento di Garibaldi. \"L'eroe dei due mondi\", tuttavia, non passo dalla citt\u00e0, a differenza dei suoi \"Garibaldini\". Essi furono persino aiutati dal Comune quando le truppe comandate da Nino Bixio e Giacomo Medici s'imbarcarono per raggiungere Garibaldi a Napoli. Prima della costruzione della Ferrovia Paola-Cosenza nel 1910, il porto di Paola era molto trafficato, i piroscafi provenienti da Napoli e Messina erano carichi di merci e viaggiatori e il commercio fiorente. Vi nacque l'ultimo segretario del Partito Fascista, Carlo Scorza."}
{"id": "2095699", "revid": "149727", "url": "https://it.wikipedia.org/wiki?curid=2095699", "title": "Gro\u00df Machnow", "text": ""}
{"id": "2095700", "revid": "149727", "url": "https://it.wikipedia.org/wiki?curid=2095700", "title": "Klein Machnow", "text": ""}
{"id": "2095706", "revid": "149727", "url": "https://it.wikipedia.org/wiki?curid=2095706", "title": "Klein Kienitz", "text": ""}
{"id": "2095708", "revid": "20403134", "url": "https://it.wikipedia.org/wiki?curid=2095708", "title": "Confederacy of Dunces", "text": ""}
{"id": "2095709", "revid": "1875674", "url": "https://it.wikipedia.org/wiki?curid=2095709", "title": "William Goldman", "text": "Biografia.\nDi origine ebraica, Goldman ha vinto l'Oscar alla migliore sceneggiatura originale nel 1970 per il film \"Butch Cassidy\" e nel 1977 l'Oscar alla migliore sceneggiatura non originale per il film \"Tutti gli uomini del presidente\"."}
{"id": "2095710", "revid": "20403150", "url": "https://it.wikipedia.org/wiki?curid=2095710", "title": "A Confederacy of Dunces", "text": ""}
{"id": "2095717", "revid": "767487", "url": "https://it.wikipedia.org/wiki?curid=2095717", "title": "Jo Jo Garcia", "text": ""}
{"id": "2095720", "revid": "1543377", "url": "https://it.wikipedia.org/wiki?curid=2095720", "title": "Prosciutto crudo", "text": "Il prosciutto crudo \u00e8 un salume tipico italiano (prodotto agroalimentare tipico italiano) ottenuto dalla salatura a secco dalla coscia del maiale, in particolare da animali che hanno raggiunto un peso intorno ai 150\u00a0kg.\nSpecialit\u00e0 ottenute dallo stesso taglio anatomico in nazioni diverse dall'Italia assumono nomi specifici e non possono essere assimilate al prodotto italiano, soprattutto in virt\u00f9 del fatto che la specificit\u00e0 del prosciutto crudo italiano risiede nelle particolari tecniche produttive e nella stagionatura in microclimi specifici.\nStoria.\nLe prime notizie della produzione di prosciutto in Italia possono ricondursi alla civilt\u00e0 etrusca del VI-V secolo a.C., ma soprattutto alla civilt\u00e0 dell'antica Roma: esiste tuttora una via romana denominata \"Panisperna\" (\"panis\"=pane e \"perna\"=coscia di maiale).\nLe testimonianze di storici dell'epoca romana non mancano, ed infatti Ippocrate nel V secolo a.C considerava la carne di maiale \" quella che fornisce pi\u00f9 energia al corpo e la pi\u00f9 digeribile\".\nAncora, Catone nel II secolo a. C. nel suo De Agricoltura spiegava i metodi di conservazione della coscia di suino.\nIl maiale che abita per lo pi\u00f9 nella Maremma Toscana e nella Pianura Padana \u00e8 considerato fonte di sostentamento ideale. Inoltre grazie ai processi messi in atto, seppur in maniera ancora rudimentale, diviene il pasto pi\u00f9 facile per gli eserciti.\nLa conservazione a lunga durata per i tempi permetteva a questo prodotto di essere una provvista eccellente e duratura, in grado di fornire anche le proteine necessarie per essere fonte di sostentamento per qualche giorno.\nDescrizione.\nIl prosciutto crudo si ottiene tramite salatura e successiva stagionatura della coscia (arto posteriore) del maiale; tale taglio di carne \u00e8 detto infatti \"prosciutto\". In nessun caso pu\u00f2 essere utilizzato il termine \"prosciutto crudo\" per definire specialit\u00e0 salate ottenute da altre parti anatomiche del suino, ivi compresa la spalla. In taluni casi \u00e8 invalso l'uso della definizione di prosciutto crudo per identificare salumi ottenuti dalla coscia di animali diversi dal maiale e al di fuori delle produzioni DOP di Parma e di San Daniele. In questi casi si pospone alla dizione prosciutto crudo la denominazione dell'animale dal quale viene ricavato (\"prosciutto crudo d'oca\", \"prosciutto crudo di cinghiale\", eccetera). I prosciutti crudi si dividono in due grandi gruppi: i prosciutti ai quali viene asportato lo zampino e parte dello stinco (ad esempio il prosciutto di Parma) e i prosciutti che conservano tali parti anatomiche (ad esempio il prosciutto di San Daniele). Per questi prosciutti esiste un disciplinare che ne regola non solo il trattamento della carne, ma anche la selezione delle razze suine utilizzabili e la qualit\u00e0 e quantit\u00e0 della loro alimentazione, dal momento della nascita al raggiungimento del peso/et\u00e0 per il macello.\nLavorazione.\nIl prosciutto crudo viene conciato a secco e lavorato con sale marino. Alcuni disciplinari di prosciutti DOP escludono tassativamente l'impiego di conservanti, mentre nella maggior parte dei prosciutti prodotti in Italia \u00e8 consentito l'uso di nitrati nelle quantit\u00e0 previste dalla legge. L'utilizzo di nitrati \u00e8 comunque molto raro. Dopo la salatura iniziale e l'inizio dei processi di fermentazione, il prosciutto crudo viene stagionato (e in questa fase perde una buona percentuale di acqua: la parola prosciutto deriva, infatti, dal latino \"perexsuctum\" che significa \"prosciugato\").\nDal punto di vista prettamente tecnico, il processo di stagionatura pu\u00f2 essere equiparato a quello di una naturale mummificazione per disidratazione.\nVariet\u00e0.\nAlcune variet\u00e0 italiane di prosciutto sono:"}
{"id": "2095727", "revid": "119557301", "url": "https://it.wikipedia.org/wiki?curid=2095727", "title": "Dahmetal", "text": "Dahmetal (letteralmente: \"valle della Dahme\") \u00e8 un comune di abitanti del Brandeburgo, in Germania.\nAppartiene al circondario del Teltow-Fl\u00e4ming ed \u00e8 parte della comunit\u00e0 amministrativa di Dahme/Mark.\nNon esiste alcun centro abitato denominato \"Dahmetal\": si tratta pertanto di un comune sparso.\nStoria.\nIl comune di Dahmetal venne creato il 31 dicembre 2001 dalla fusione dei comuni di G\u00f6rsdorf, Prensdorf e Wildau-Wentdorf.\nGeografia antropica.\nIl territorio comunale \u00e8 suddiviso nelle seguenti frazioni:"}
{"id": "2095730", "revid": "124123", "url": "https://it.wikipedia.org/wiki?curid=2095730", "title": "Keiko Suenobu", "text": "Biografia.\nL'autrice ha rivelato solo pochissimi dati della sua vita in sparute interviste; anche il suo nome potrebbe essere uno pseudonimo, poich\u00e9 scritto in hiragana e non in kanji.\nLa Suenobu si distingue dai suoi colleghi grazie alle tematiche trattate nei suoi manga che, come ha dichiarato lei stessa, sono delle vere e proprie denunce alla societ\u00e0 giapponese. L'autrice ha fatto delle ricerche personali per studiare i nuovi studenti nipponici, le loro regole e i loro comportamenti: quello che ha scoperto lo ha riportato poi nelle proprie opere, caratterizzate da storie di ijime a lieto fine per aiutare le vittime di bullismo testimoniando loro che se ne pu\u00f2 uscire. Come dichiara lei stessa, per\u00f2, quello che ha scoperto \u00e8 inimmaginabilmente peggiore rispetto alle tavole che lei stessa ha disegnato.\nDopo alcune opere brevi, nel 2001 la Suenobu fa scandalo con \"Vitamin\", una miniserie in tre capitoli, e successivamente raccolti in un volume autoconclusivo, in cui si narra di una studentessa delle medie che, dopo essere stata sorpresa ad avere un rapporto sessuale con il suo ragazzo dentro a un'aula della scuola che frequenta, viene martirizzata dai suoi compagni di classe e che solo alla fine si riscatta diventando una mangaka e disegnando la sua avventura in un fumetto; su quest'opera sono nate diverse ipotesi che vedrebbero in essa un racconto autobiografico. Un anno dopo l'autrice inizia \"Life\", altro manga a sfondo scolastico serializzato sulla rivista \"Bessatsu Friend\" in cui riprende parte dei temi gi\u00e0 trattati in \"Vitamin \"ma sviluppandoli in maniera ancora pi\u00f9 approfondita e cruenta. I contenuti particolarmente forti danno al fumetto una forte eco mediatica, e nel maggio del 2006 fa vincere alla sua autrice il XXX Kodansha Manga Award nella categoria \"sh\u014djo manga\". La Suenobu da ottobre 2009 \u00e8 al lavoro sulla sua nuova opera, Limit, avendo terminato Life con la pubblicazione del ventesimo volume.\nBibliografia.\nIn grassetto le opere pubblicate anche in Italia."}
{"id": "2095732", "revid": "599013", "url": "https://it.wikipedia.org/wiki?curid=2095732", "title": "Cl\u00e9ber Am\u00e9rico da Concei\u00e7\u00e3o", "text": "Caratteristiche tecniche.\nDifensore centrale dal fisico potente, aiutava i terzini a sganciarsi in azioni offensive grazie alla sua copertura difensiva. Ha giocato spesso in coppia con Roque J\u00fanior e Ant\u00f4nio Carlos.\nCarriera.\nClub.\nCl\u00e9ber inizia la sua carriera nel calcio professionistico nel 1989 con l'Atl\u00e9tico Mineiro, con il quale vince due campionati statali. Nel 1991, passa al Logro\u00f1es, squadra spagnola. Trasferitosi nel 1993 al Palmeiras, vi gioca fino al 1999 diventando uno dei giocatori pi\u00f9 rappresentativi del club in quegli anni. Nel 2000 lascia Palmeiras e passa al Cruzeiro, grande rivale dell'Atl\u00e9tico Mineiro, squadra in cui ha debuttato. Nel 2000 vince la Coppa del Brasile e la Copa Sul-Minas nel 2001. Dopo un'esperienza al Santos Futebol Clube e all'Yverdon, passa al Figueirense nel 2003, rimanendovi fino al 2006 quando passa al S\u00e3o Caetano, sua ultima squadra.\nNazionale.\nHa giocato 11 partite con la maglia della Nazionale di calcio brasiliana, senza mai segnare, ed ha partecipato alla Copa Am\u00e9rica 1991."}
{"id": "2095734", "revid": "119557854", "url": "https://it.wikipedia.org/wiki?curid=2095734", "title": "Ihlow (Brandeburgo)", "text": "Ihlow \u00e8 un comune di abitanti del Brandeburgo, in Germania.\nAppartiene al circondario del Teltow-Fl\u00e4ming ed \u00e8 parte dell'Amt Dahme/Mark.\nStoria.\nIl 31 dicembre 2001 vennero aggregati al comune di Ihlow i comuni di Bollensdorf, Illmersdorf, Mehlsdorf, Niendorf e Rietdorf.\nGeografia antropica.\nAl comune di Ihlow appartengono le frazioni di Bollensdorf, Ihlow, Illmersdorf, Mehlsdorf, Niendorf e Rietdorf, e la localit\u00e0 di Karlsdorf."}
{"id": "2095735", "revid": "287204", "url": "https://it.wikipedia.org/wiki?curid=2095735", "title": "Aimak", "text": "Aimak (o \"Aimaq\") \u00e8 una popolazione di lingua persiana originaria dell'Afghanistan protagonista di scontri con altre etnie afghane come gli hazara.\nSituata negli altopiani a nord-ovest dell'Afghanistan, (soprattutto a nord di Herat), e nella provincia iraniana di Khorasan, questa popolazione presenta molte affinit\u00e0 con il popolo hazara e coi tagiki."}
{"id": "2095745", "revid": "300067", "url": "https://it.wikipedia.org/wiki?curid=2095745", "title": "Nick George", "text": ""}
{"id": "2095748", "revid": "1566286", "url": "https://it.wikipedia.org/wiki?curid=2095748", "title": "Dudley Nichols", "text": "Vinse l'Oscar alla migliore sceneggiatura non originale nel 1936 per il film \"Il traditore\". Ottenne altre due nomination all'Oscar alla migliore sceneggiatura originale: nel 1941 per \"Viaggio senza fine\" e nel 1944 per \"Arcipelago in fiamme\".\nHa diretto tre film, di cui \u00e8 stato anche produttore oltre che sceneggiatore: \"Se non ci fossimo noi donne\" (1943), \"L'angelo del dolore\" (1946) e \"Il lutto si addice ad Elettra\" (1947)."}
{"id": "2095753", "revid": "554814", "url": "https://it.wikipedia.org/wiki?curid=2095753", "title": "Studio op. 10 n. 3 (Chopin)", "text": "Lo Studio Op. 10 n. 3 \u00e8 una composizione per pianoforte scritta da Fryderyk Chopin nel 1832.\nNon per tutte le opere di Chopin ci sono pervenuti gli autografi originali, ma per lo Studio in Mi maggiore sono giunti fino a noi sia la pagina manoscritta sia la parte ricopiata in bella copia che riporta la data del 25 agosto 1832 e che ci indica, quasi con certezza, come questo sia l'ultimo brano scritto per l'op. 10. L'intero ciclo fu dedicato all'amico Franz Liszt e pubblicato nel 1833.\nAnalisi.\nGli Studi dell'op. 10 presentano una caratteristica particolare: ognuno contrasta nettamente con il successivo, sia per il movimento, sia per l'espressivit\u00e0, sia per il carattere tecnico; sembrerebbe che Chopin li abbia scritti per essere eseguiti in coppia. Lo Studio n. 3 porta per di pi\u00f9 in fondo alla pagina autografa di Chopin la notazione \"attacca il presto con fuoco\" che \u00e8 esattamente l'inizio dello Studio n. 4, brano che contrasta in tutto col precedente, \u00e8 infatti pi\u00f9 focoso, vituosistico e tecnico.\nLa composizione \u00e8 una delle pagine pi\u00f9 ispirate di Chopin, dalla grande invenzione melodica. L'indicazione posta dall'autore \"Lento ma non troppo\" pi\u00f9 che riferirsi all'aspetto dinamico del brano \u00e8 un'indicazione per un'esecuzione calma e pacata della lirica dolcezza della melodia. Chopin amava molto questa sua composizione e, come disse a un suo allievo, considerava il motivo cantabile che lo caratterizza come il pi\u00f9 bello che avesse mai scritto; per lui era anche un ricordo della patria lontana per le suggestioni di musica popolare presenti nel tema\nNello Studio in Mi maggiore, dalla struttura nettamente tripartita, la parte melodica e la sua interpretazione sono predominanti; l'aspetto tecnico \u00e8 in secondo piano e riguarda solo la parte centrale del brano dove l'intenzione virtuosistica della partitura \u00e8 segnata con un \"con bravura\". Probabilmente questa sezione deriva da esercizi tecnici scritti da Chopin tempo prima e che qui sono stati rielaborati. Con grande abilit\u00e0 compositiva il musicista \u00e8 riuscito in questa parte a unire la tecnica con l'espressivit\u00e0 drammatica che interrompe la grande liricit\u00e0 iniziale e la stacca dalla ripresa finale; il procedimento era gi\u00e0 stato usato da Chopin che lo introdurr\u00e0 ancora nei Notturni. Dopo questa sezione virtuosistica da \"vero\" studio, l'aspetto agitato e inquieto ritrova infine il clima pi\u00f9 calmo e disteso dell'espressivit\u00e0 iniziale.\nIl brano, fra i pi\u00f9 conosciuti e popolari di Chopin, \u00e8 stato, al pari di altri come la Polacca in La bemolle maggiore o il Notturno op. 9 n. 2, utilizzato pi\u00f9 e pi\u00f9 volte in molti diversi ambiti; per la sua melodia ispirata \u00e8 stato anche, purtroppo, banalizzato e ridotto a canzone con il titolo di \"Tristezza\"; \u00e8 certo che se la melodia chopiniana viene eseguita con lo stile delle canzonette non pu\u00f2 che diventare stucchevole e melensa e perdere di espressivit\u00e0. "}
{"id": "2095754", "revid": "406204", "url": "https://it.wikipedia.org/wiki?curid=2095754", "title": "Tolleranza (disambigua)", "text": ""}
{"id": "2095757", "revid": "1305772", "url": "https://it.wikipedia.org/wiki?curid=2095757", "title": "Referendum in Groenlandia del 2008", "text": "Il 25 novembre 2008 si \u00e8 tenuto in Groenlandia un referendum non vincolante riguardo all'autonomia. \u00c8 stato approvato con il 75% dei voti favorevoli (63% a Nuuk) e un'affluenza alle urne del 72%. Il referendum era stato annunciato dal Primo ministro Hans Enoksen il 2 gennaio 2008. Enoksen annunci\u00f2 anche il lancio di una campagna informativa e di dibattiti sull'argomento dell'autogoverno; questo comport\u00f2 incontri e riunioni presso tutti i comuni della nazione.\nContesto.\nLa Groenlandia divenne colonia della Danimarca nel 1775 e fu resa provincia danese nel 1953. Nel 1979 divenne nazione autonoma all'interno del Regno di Danimarca, con un parlamento (Landsting) e la gestione autonoma del sistema sanitario, delle scuole e dei servizi sociali. Nel 1985, la Groenlandia si ritir\u00f2 dall'Unione europea, per poter mantenere il controllo della pesca nelle proprie acque territoriali. Vi sono stati alcuni movimenti di indipendenza, incoraggiati dalla Danimarca ma trattenuti dal bisogno economico di sussidi economici da parte della Groenlandia. Tuttavia, molti elementi del governo della nazione credono che il petrolio e le risorse minerarie diverranno presto accessibili a causa del riscaldamento globale.\nUn rapporto del 2003 della Commissione di Autogoverno, deline\u00f2 sei possibilit\u00e0 per il futuro della Groenlandia. Queste erano:\nProposta.\nNonostante il referendum non sia vincolante, il Parlamento danese ha promesso di attenersi ai risultati, e infatti ha sostenuto il suo svolgimento, che espander\u00e0 l'autonomia in altre 30 aree, tra cui la polizia, la giustizia e la guardia costiera, dando alla Groenlandia la parola sulla politica estera e sulle proprie risorse energetiche e minerarie; la lingua groenlandese diverr\u00e0 la sola lingua ufficiale. Tuttavia, si suppone che i sussidi da Copenaghen (la Danimarca d\u00e0 annualmente alla Groenlandia 3,5 miliardi di corone, cio\u00e8 588 milioni di dollari), che da soli contano circa i due terzi dell'economia groenlandese), non verranno pi\u00f9 forniti. Una volta completati i passaggi burocratici, i groenlandesi diverranno una popolazione separata, secondo la legge internazionale.\nRisultati.\nIl referendum \u00e8 stato approvato e i risultati hanno avuto effetto il 21 giugno 2009, 30\u00ba anniversario dell'istituzione dell'autonomia. Il governo groenlandese ha affermato che questo \u00e8 un \"grande passo verso l'indipendenza\". Il referendum d\u00e0 alla Groenlandia il controllo delle forze di polizia, della guardia costiera e dei tribunali. Inoltre, la lingua groenlandese \u00e8 divenuta l'unica lingua ufficiale, sostituendo pertanto il danese. Il petrolio, inoltre, viene ora diviso differentemente. I primi 75 milioni di corone (13,1 milioni di dollari) vanno alla Groenlandia, e la parte restante dei guadagni \u00e8 ancora divisa con la Danimarca. I groenlandesi sono riconosciuti come popolo separato, come afferma la legge internazionale, e l'isola ora riceve meno sussidi da parte danese.\nIl risultato ha creato scetticismo in alcuni politici danesi. Per \u00d8rum J\u00f8rgensen, che ha aiutato i negoziati per l'accordo, ha affermato che ci vorranno \"30-40 anni\" prima che la Groenlandia sia in grado di autogovernarsi. Il parlamentare S\u00f8ren Espersen ha affermato che i groenlandesi sono stati \"plagiati con una propaganda senza precedenti\", e ha detto di credere che \"vi saranno grandi problemi in futuro\""}
{"id": "2095759", "revid": "248115", "url": "https://it.wikipedia.org/wiki?curid=2095759", "title": "De Civitate Dei", "text": ""}
{"id": "2095761", "revid": "228587", "url": "https://it.wikipedia.org/wiki?curid=2095761", "title": "Claudio Saracini", "text": "Biografia.\nNacque da nobile famiglia, probabilmente a Siena. Poco si sa della sua educazione, ma si suppone che compisse lunghi viaggi durante la giovent\u00f9, date non solo le numerose amicizie tra personalit\u00e0 straniere - come si nota dalle dediche delle sue composizioni a vari esponenti della nobilt\u00e0 europea - ma anche musicalmente si mostr\u00f2 aperto agli influssi di tradizioni musicali estere. Non sussiste traccia documentaria che esercitasse mai professionalmente il mestiere di musico; con ogni probabilit\u00e0 fu un dilettante di grande talento, ammirato anche da Claudio Monteverdi. Talvolta si trovano riferimenti a lui sotto il nome de \"Il Palusi\", senza che questo aiuti a collocarne meglio la figura.\nTutte le sue opere furono pubblicate a Venezia tra il 1614 e il 1624.\nOpera e influenza.\nDella sua musica ci sono pervenute 133 composizioni monodiche, canzoni profane per voce sola con accompagnamento strumentale, la cui linea \u00e8 normalmente abbellita con ricchi melismi. Quasi tutte, salvo una, sono su testo italiano, e comprendono un'ampia gamma di argomenti, seri, umoristici ed erotici. Il suo stile alterna andamento diatonico e cromatico, e presenta punti di affinit\u00e0 con lo stile del monodista contemporaneo Sigismondo d'India anche per l'individuato sperimentalismo.\nQuello che distingue Saracini dagli altri coevi \u00e8 il ricorso a materiali tematici tratti dalle tradizioni popolari di vari paesi, tra cui quella dei Balcani, un'assoluta rarit\u00e0 nella musica italiana del primo Barocco, e probabile traccia di suoi viaggi giovanili in quelle regioni. L'influenza balcanica \u00e8 particolarmente sensibile nelle sue canzoni strofiche, una delle quali \u00e8 in 5/4 (bench\u00e9 scritta in doppio metro); i metri asimmetrici sono tipici della musica balcanica, mentre sono assenti nella musica italiana.\nLe opere di Saracini hanno incontrato un nuovo favore nel corso del XX secolo, dopo un lungo periodo di oblio. Il suo linguaggio sperimentale attrasse dapprima l'attenzione dei musicologi, per poi finire sempre pi\u00f9 frequentemente nei programmi di vari esecutori; sono ormai relativamente reperibili sue composizioni su disco, anche se spesso in antologie comprendenti opere di contemporanei, come Monteverdi o Alessandro Grandi.\nL'unica sua composizione a godere d'ininterrotta fortuna, fatto significativo per un autore sensibile al patrimonio musicale popolare, \u00e8 la melodia che dal '600 in poi ha accompagnato l'improvvisazione di ottavine da parte dei poeti estemporanei."}
{"id": "2095764", "revid": "20525758", "url": "https://it.wikipedia.org/wiki?curid=2095764", "title": "Telecity", "text": ""}
{"id": "2095767", "revid": "20525734", "url": "https://it.wikipedia.org/wiki?curid=2095767", "title": "Sestarete", "text": ""}
{"id": "2095771", "revid": "20525579", "url": "https://it.wikipedia.org/wiki?curid=2095771", "title": "Telepadova", "text": ""}
{"id": "2095781", "revid": "767487", "url": "https://it.wikipedia.org/wiki?curid=2095781", "title": "Gerarchia Belokrinickaja", "text": "La Gerarchia Belokrinickaja () rappresenta la prima stabile gerarchia ecclesiastica formatasi all'interno del movimento dei Vecchi credenti.\nCreata nel 1846 a seguito della conversione del Metropolita greco Amvrosii Popovi\u010d, tale organizzazione prese il nome dalla citt\u00e0 di Bila Krynycja, ai tempi facente parte dell'Impero Austroungarico e oggi sita nell'odierna Ucraina occidentale, luogo ove si trovava il soglio del suo Primo Gerarca.\nOltre che dai fedeli che stabiliti al di l\u00e0 del confine russo, la Gerarchia ottenne supporto economico ed organizzativo anche da famiglie di mercanti rimaste in patria, come i Ryabu\u0161inskie e i Morozovj.\nA Mosca la Gerarchia fu immediatamente riconosciuta come legittima da un gran numero di aderenti al Vecchio Credo e stabil\u00ec il proprio nucleo direttivo al Cimitero Rogo\u017eskoe.\nLa Chiesa ortodossa di antico rito (chiamata inizialmente Chiesa ortodossa di antico rito dei Lipovi) e la Chiesa ortodossa russa di antico rito sono le due chiese che costituiscono tale gerarchia.\nInizialmente situato a Bila Krynycja il seggio ecclesiastico del Primo Gerarca si trova oggi a Br\u0103ila, citt\u00e0 sita sul basso corso del Danubio."}
{"id": "2095785", "revid": "1516087", "url": "https://it.wikipedia.org/wiki?curid=2095785", "title": "Teleadriatica", "text": "Teleadriatica \u00e8 un'emittente televisiva locale delle Marche.\nStoria.\nNel 1996, l'imprenditore e farmacista civitanovese Daniele Maria Angelini acquista Telecivitanova con sede a Civitanova Marche.\nIn seguito compra Marche Uno Tv, RTA (Rete Televisiva Adriatica), Reteagape, Televisione Cattolica di Ancona, Teleradiocity di Urbania ed Onda Sanbenedettese, espandendosi cos\u00ec in tutta la regione e riunendo tutte le emittenti in Marche Uno Tv. Daniele Maria Angelini concepisce anche il nome Teleadriatica e ne realizza il marchio. Successivamente Teleadriatica aderisce al circuito Odeon Tv fino al 2004.\nA luglio 2005 Angelini cede il 50% delle sue quote a 7 Gold, rimanendo proprietario per l'altro 50% cosicch\u00e9 Marche Uno Tv entra nel circuito nazionale 7 Gold . Sempre Angelini, che \u00e8 anche Direttore di testata, continua a usare il nome Teleadriatica per il canale principale. Ad aprile 2007 la sede di 7 Gold Teleadriatica (Marche Uno Tv) viene trasferita ad Ancona .\nA gennaio 2014 Marche Uno Tv \u00e8 acquisita interamente dal circuito nazionale 7 Gold e prende il nome 7 Gold Marche, mentre Teleadriatica resta all'imprenditore Daniele Maria Angelini, proprietario del marchio.\nIl marchio Teleadriatica compare sporadicamente sugli schermi televisivi sostituendo il marchio 7 gold."}
{"id": "2095787", "revid": "225373", "url": "https://it.wikipedia.org/wiki?curid=2095787", "title": "Albero della scimmia", "text": ""}
{"id": "2095788", "revid": "119558017", "url": "https://it.wikipedia.org/wiki?curid=2095788", "title": "Amt Dahme/Mark", "text": "La comunit\u00e0 amministrativa di Dahme/Mark () si trova nel circondario del Teltow-Fl\u00e4ming nel Brandeburgo, in Germania.\nSuddivisione.\nComprende 3 comuni:\nCapoluogo e centro maggiore \u00e8 Dahme/Mark."}
{"id": "2095789", "revid": "124841143", "url": "https://it.wikipedia.org/wiki?curid=2095789", "title": "Radio Sardegna", "text": "Radio Sardegna fu la prima radio libera in Italia dopo venti anni di dittatura.\nNacque a Bortigali nel 1943 ed \u00e8 stata la prima radio al mondo ad annunciare, da Cagliari il 7 maggio 1945, la fine della guerra in Europa.\nStoria.\nLe premesse.\nDopo che gli alleati ebbero bombardato e distrutto Cagliari, nei mesi di febbraio e maggio del 1943, gli abitanti furono costretti a trasferirsi nei paesini dell'interno.\nLa Sardegna cadde in un periodo di isolamento: dalla penisola non arrivavano pi\u00f9 le merci necessarie alla sopravvivenza della popolazione ed occorreva inoltre provvedere ai 200\u00a0000 soldati rimasti bloccati.\nIl Comando supremo delle Forze armate della Sardegna, diretto a quel tempo dal generale Antonio Basso, aveva bisogno di un luogo fisso e lontano dai bombardamenti. Venne scelto Bortigali, piccolo centro del Marghine, situato ai piedi del monte Santu Padre. Scelta sicuramente non casuale o estemporanea, ma conseguente ad anni di presenze di reparti dell\u2019esercito (ed anche di tutto il Comando nel 1940) nel territorio, sia per le normali esercitazioni, ma anche per studiare sul posto la posizione, la logistica e i \u201ccontatti\u201d migliori per l\u2019eventualit\u00e0 di un trasferimento \u201cforzato\u201d del Comando dalla sua sede di Cagliari. Posizione che doveva essere vicina alla \u201cstrategica\u201d Macomer (diventata, soprattutto dopo la costruzione delle ferrovie alla fine dell\u2019ottocento, nodo fondamentale per i trasporti) ma allo stesso tempo in qualche modo \u201cdefilata\u201d. Ed in tal senso il Monte Santu Padre garantiva una sorta di protezione naturale.\nNell'aprile del 1943 la Divisione \"Bari\" venne schierata nella zona costiera di Oristano, mentre la 47\u00aa Compagnia mista telegrafisti/marconisti venne distaccata a Bortigali e riassegnata al Comando Militare della Sardegna, per costituire la componente tecnica che permise successivamente di avviare le trasmissioni radio.\nQualche mese dopo il Comando, vi furono trasferite anche le strutture radiofoniche che resero possibile le comunicazione con le centrali romane e con le truppe sparse nell'isola.\nLa stazione radio, una R6 ad onde medie, fu posizionata a Birori, un paese vicino a Bortigali.\nOperazione Carne Tritata.\nUno dei fatti che condizion\u00f2, anche se indirettamente, la nascita di Radio Sardegna, fu la Conferenza che ebbe luogo a Casablanca nel gennaio del 1943, quando si riunirono gli Stati Maggiori degli alleati con lo scopo di decidere da dove cominciare l'invasione dell'Europa (contemporaneamente si preparava lo sbarco in Normandia). Mentre Churchill preferiva la Sicilia, il generale Eisenhower era propenso ad occupare la Sardegna. Prevalse l'idea del primo, ma si volle comunque far credere che lo sbarco sarebbe avvenuto in Sardegna.\nPer questo si mise in atto un'operazione, chiamata \"\u201cOperazione carne tritata\u201d\", con la quale si fece trovare il cadavere di un ufficiale del servizio segreto inglese presso le coste spagnole, con legata al polso una borsa contenente i piani (falsi anche questi) dell'imminente invasione della Sardegna.\nDi conseguenza i Comandi italo-tedeschi dovettero rafforzare le difese dell'isola, e per questo venne trasferita da Roma la radio R6 1942 onde corte, a quel tempo la pi\u00f9 potente radiomobile d'Europa, che fu posizionata nel paesino di Lei, a circa 10\u00a0km da Bortigali. Al suo seguito arriv\u00f2 anche il personale specializzato del X Raggruppamento Genio di Roma, sotto il comando del tenente Bertini.\nIl debutto.\nRadio Sardegna entr\u00f2 in funzione successivamente all'8 settembre, dopo che il tenente Bertini aveva spostato da Lei la R6 o.c., parcheggiandola in un oliveto alla periferia di Bortigali.\nL'idea iniziale di utilizzare le due radio \"inoperose\" fu del Cap. Pio Ambrogetti, spalleggiato dal S.Ten. Walter Vannini, entrambi ex dipendenti dell'EIAR, che ebbero il permesso dal ten. Bertini. Lo scopo iniziale era quello di permettere il collegamento tra i soldati rimasti bloccati in Sardegna e i loro familiari, non essendo disponibili altri tipi di comunicazione.Qualche settimana dopo intervennero come responsabili il capitano del Genio Emanuele Caddeo e il vicecapo di Stato Maggiore Enrico Cocco.\nCi fu un periodo di trasmissioni \u201cufficiose\u201d, poi iniziarono le prove vere e proprie, prove che servirono per prepararsi al debutto ufficiale avvenuto, col beneplacito del Comando militare, il 2 ottobre, alle ore 13.15, quando Radio Sardegna inizia ufficialmente le sue trasmissioni.\nIl quotidiano sassarese \u201cL'Isola\u201d scrive: Il Comando delle Forze Armate diram\u00f2 un comunicato per spiegare lo scopo di questa nascita:\nIn realt\u00e0 il segnale inizi\u00f2 ad essere nitido solo intorno al 10 ottobre. L\u2019augurio finale del cronista il primo giorno di trasmissione recita:\nTrasmissioni.\nIniziavano in questo modo: il Marconista Armando Migliorini dava due o tre giri di manovella al grammofono, faceva partire le prime note dell'inno \"Cunservet Deus su Re\", poi rialzava il braccio con la puntina e pronunciava la sigla: \"Qui Radio Sardegna, libera voce d'Italia fedele al suo Re\". Quindi Walter Vannini iniziava il suo notiziario radiofonico.\nLa prima trasmissione era formata solo da 3 notiziari, dalla durata di 15 minuti ciascuno (13.15, 17.15, 22.00), ma dal 17 ottobre i notiziari si ridussero a due e si aggiunsero due trasmissioni intitolate \"\u201cNotizie da casa\u201d\".\nDal 15 novembre il tempo di trasmissione si ampli\u00f2 e si infitt\u00ec, i notiziari divennero 5, la trasmissione \"\u201cNotizie da casa\u201d\" divenne \"\u201cMessaggi da e per il continente\u201d\" (occupava 3 spazi da 15 minuti l'uno) e furono introdotte due trasmissioni musicali rese possibili da dischi raccolti fra i militari e fra gli stessi abitanti di Bortigali. In tutto si avevano 150 minuti di trasmissione.\nL\u2019arrivo degli statunitensi a Bortigali.\nQuando gli americani sbarcarono in Sardegna vennero a sapere delle trasmissioni della Radio. Appena scoprirono il luogo di provenienza, inviarono sul posto alcuni membri della commissione di controllo del PWB sotto le direttive del \"maggiore\" Guido d'Agostino.\nIn un primo momento ebbero il sospetto che la radio servisse a trasmettere messaggi in codice ai fascisti sardi; per questo pensarono di chiuderla, anche perch\u00e9 con l'armistizio dell'8 settembre si era stabilito che nessuna radio potesse trasmettere senza la loro supervisione. Ma si limitarono a mettere al servizio della Radio del personale di loro fiducia (tra cui Jader Jacobelli e il primo direttore di Radio Sardegna Armando Rossini) e a chiudere la R6 a onde corte.\nIl trasferimento della Radio a Cagliari.\nDopo l'arrivo degli americani e la conseguente chiusura della trasmittente a onde corte, Radio Sardegna pass\u00f2 un periodo non facile, in quanto ormai il segnale si sentiva solo in Sardegna e il servizio di collegamento tra militari continentali bloccati in Sardegna e le proprie famiglie fu interrotto.\nIl fatto anche di trovarsi in una posizione marginale port\u00f2 alla decisione di trasferire Radio Sardegna a Cagliari, e con essa la 47\u00aa Compagnia Trasmissioni nel gennaio 1944, utilizzando una trasmittente pi\u00f9 potente, da 5 kW.\nDopo il bombardamento Cagliari era caduta in uno stato di apatia, ma l'arrivo della Radio fu un segno di ripresa.\nAll'inizio le apparecchiature furono collocate in tre grotte del quartiere di \u201c\"Is Mirrionis\"\u201d, precedentemente servite come rifugi antiaereo.\nIl cosiddetto \u201ccarrozzone\u201d della R6 fu situato nella piazza d'Armi, in un edificio malandato che venne chiamato \u201cil casermone\u201d. Al piano superiore furono sistemati gli alloggi dei militari e gli studi.\nI giornalisti erano gli stessi che avevano lavorato a Bortigali.\nPi\u00f9 in avanti, il ruolo di direttore della Radio, precedentemente occupato dal maggiore Rossini, pass\u00f2 in mano al capitano Carlo Sequi, poi al giornalista Mino Pezzi ed infine ad Amerigo Gomez che decise di ampliare i programmi e di assicurare un flusso regolare di finanziamenti in modo da rendere fattibili i progetti in corso.\nA Cagliari la Radio crebbe sempre di pi\u00f9, ospitando diverse trasmissioni musicali (uno degli interpreti fu il noto Fred Buscaglione, a quei tempi militare a Sassari), politiche, religiose (la domenica il Cappellano Militare don Paolo Carta teneva le \u201cprediche dal pulpito\u201d). Dal 1944 Radio Sardegna trasmise tutti i giorni.\nNel maggio del 1945 l'emittente venne trasferita in una nuova sede, con locali moderni e spaziosi, in Viale Bonaria 124.\nA Roma per\u00f2 si pensava di chiudere quella Radio autonoma; infatti, gi\u00e0 da prima del famoso 7 maggio, arrivarono notizie sulla sua possibile soppressione.\nSi present\u00f2 il problema del personale che, con la fine della guerra, si ridusse in seguito alla partenza dei militari continentali.\nCi fu un indebolimento del segnale, la lunghezza d'onda diminu\u00ec, ci furono scioperi del personale.\nRadio Sardegna divenne \"Radio Cagliari\", fino ad arrivare al 1952 anno in cui la Radio perse la sua autonomia.\n7 maggio 1945: l\u2019annuncio della fine della guerra.\n\u00c8 il 7 maggio 1945 quando Radio Sardegna annuncia per prima al mondo la fine della guerra in Europa: quel giorno, infatti, Alfred Jodl, Capo di Stato Maggiore del governo Karl D\u00f6nitz, aveva firmato la resa della Germania.\nSono le 14/14.15. Uno dei marconisti della Radio, Quintino Ralli, intercetta la trasmissione di una radio militare di Algeri nella quale si parla della resa dei tedeschi, dopodich\u00e9 chiama il direttore Amerigo Gomez il quale, sentito anche lui l'annuncio, corre nella cabina di trasmissione assieme all'annunciatore Antonello Muroni, strappa letteralmente di mano il microfono a Franco Roberto (giovane annunciatore di turno in quel momento) e grida: \"\u201dLa guerra \u00e8 finita... la guerra \u00e8 finita! A voi che ci ascoltate, la guerra \u00e8 finita!\u201d\".\nQuell'annuncio non era stato ancora diramato da nessun'altra radio. Radio Londra ne dar\u00e0 testimonianza solo venti minuti pi\u00f9 tardi.\nLe normali trasmissioni quel giorno subiscono dei cambiamenti e la notizia viene ripetuta ogni dieci minuti per tutta la sera, ogni volta con qualche particolare in pi\u00f9 intercettato dai telegrafisti.\nNonostante tutto questo, il giorno dopo nessun giornale racconta il primato di Radio Sardegna.\nRadio Sardegna oggi.\nOggi Radio Sardegna non esiste pi\u00f9.\nDi quei primi mesi di Bortigali e Cagliari sono rimaste pochissime registrazioni: le prime sigle, gli annunci con l'apertura delle trasmissioni. Sono rimaste comunque le bobine degli anni successivi (conservate nell'Archivio Rai di Cagliari) e le testimonianze di alcuni dei protagonisti.\nLe radio.\nLa radio R6 1942 onde corte (potenza di 3 kw) aveva le dimensioni quasi di un pullman. Era divisa in due scompartimenti: in quello anteriore si trovavano i pannelli della trasmittente, mentre in quello posteriore erano sistemati gli apparecchi riceventi, il tavolo-scrivania del marconista con il \u201ctasto\u201d per le trasmissioni radiotelegrafiche, il tavolo col microfono per le trasmissioni radiofoniche. Il suo equipaggio era costituito da un maresciallo comandante e da una decina di specialisti vari. Al suo seguito viaggiava anche un camion per i servizi necessari al funzionamento.\nLa radio R6 onde medie (potenza 1 kw) era di dimensioni un po' inferiori alla R6 o.c.; funzionava solo per il traffico radiotelegrafico, mancando della parte radiofonica. Al suo interno era collocato un divano per il riposo del marconista nei momenti di pausa, un mobiletto con un telefono, una stufetta, un fornellino e attrezzature varie. Il personale era pi\u00f9 ridotto, perch\u00e9 non svolgeva compiti operativi (suo compito era di coprire il traffico telegrafico col Comando Supremo di Roma).\nDopo l'armistizio vennero entrambe trasferite a Bortigali. Sistemate in un terreno agricolo alla periferia del paese, vennero collegate subito dopo con la \"cabina di trasmissione\" ricavata in una delle stanze del rifugio antiaereo (la primissima cabina era stata proprio la R6 o.m. quando si trovava ancora a Birori).\nLuogo di nascita.\nBortigali.\nBortigali, un piccolo paese al centro del Marghine, vive, come in quel lontano 1943, soprattutto di pastorizia e agricoltura e conta attualmente circa 1342 abitanti.\nIn quel periodo gli uomini bortigalesi erano in guerra e per questo le donne dovevano svolgere i lavori nei campi e accudire il bestiame. I figli aiutavano, anche se erano piccoli. La mancanza di cibo si faceva sentire, era inoltre proibito avere delle provviste in casa (si rischiava l'arresto). Spesso si scambiavano merci con i numerosi militari, italiani e tedeschi, che vi risiedevano: in cambio di latte, formaggi e uova si ricevevano cioccolato e sigarette.\nSi trova ai piedi del monte Santu Padre (1025 m s.l.m.), che a quei tempi era importante strategicamente per la protezione del paese dai bombardamenti aerei. \nMolte case vennero requisite per alloggiare gli ufficiali, per i soldati si montarono tende alla periferia del paese, mentre l'edificio che ospitava le scuole elementari (il rifugio dista un centinaio di metri), dedicate all'eroe di guerra Ignazio Salaris, divent\u00f2 il centro operativo.\nIl rifugio.\nVenne fatto costruire dal Comando militare nella primavera del 1943, scavando un banco di trachite posto nelle immediate adiacenze della sede del Comando stesso. \u00c8 formato da un lungo corridoio e da cinque stanze per complessivi 125 m\u00b2. Una di queste stanze venne adibita a \"cabina di trasmissione\" (i microfoni, per evitare le interferenze, dovevano essere collocati lontano dalle radiotrasmittenti) dopo che le due radio furono trasferite in uno spiazzo agricolo alla periferia del paese.\nAncora oggi si notano le tracce arrugginite del vecchio impianto elettrico. Il comune lo ha di recente ristrutturato, e dovrebbe diventare sede di un museo che ricordi quei giorni del 1943 in cui Bortigali era in qualche modo \"capitale\" della Sardegna."}
{"id": "2095794", "revid": "767487", "url": "https://it.wikipedia.org/wiki?curid=2095794", "title": "Brion Rush", "text": ""}
{"id": "2095795", "revid": "228587", "url": "https://it.wikipedia.org/wiki?curid=2095795", "title": "Con Kolivas", "text": "Kolivas svolge il lavoro di anestesista, ma \u00e8 noto in Internet per avere contribuito come programmatore ad alcune modifiche sul kernel Linux. Ha scritto alcune patch volte a migliorare le prestazioni negli ambienti desktop, in particolare riducendo l'impatto del I/O. Ha anche scritto un programma di benchmarking chiamato ConTest che pu\u00f2 essere utilizzato per comparare le prestazioni di due differenti versioni di kernel.\nKolivas \u00e8 soprattutto noto per il suo lavoro nell'ambito del CPU scheduling, in particolare per la sua implementazione di \"Fair Share Scheduling\", che ha ispirato Ingo Molnar nello sviluppo del Completely Fair Scheduler, in sostituzione del precedente O(1) scheduler, accreditando Kolivas in una nota. Kolivas ha sviluppato numerosi scheduler come il \"Staircase\" nel 2004, quindi il \"Rotating Staircase Deadline\" (RSDL) e successivamente il \"Staircase Deadline\" scheduler (SD), con lo scopo di dare una soluzione alle problematiche di interattivit\u00e0 del kernel Linux in ambito desktop. Inoltre ha scritto una patch di \"swap prefetch\", che permette ai processi di rispondere rapidamente dopo che il sistema operativo \u00e8 stato in idle ed ha effettuato uno swap. Molte delle sue patch sperimentali \"-ck\", come il codice per il prefetching e lo scheduling, non sono confluite nel kernel ufficiale di Linux.\nDal 24 luglio 2007, Kolivas ha annunciato di aver cessato ogni attivit\u00e0 di sviluppo per il kernel di Linux.\nNel dicembre 2009, con il kernel 2.6.32, Kolivas ha ripreso lo sviluppo delle sue patch -ck ma non quello delle -cks.\nIl ritorno, Brain Fuck Scheduler.\nIl 31 agosto 2009, Kolivas ha annunciato di aver sviluppato un nuovo scheduler, chiamato BFS (Brain Fuck Scheduler). \u00c8 stato scritto principalmente per l'uso su pc Desktop piuttosto che su pc server-oriented.\nSviluppo di CGMINER.\nKolivas \u00e8 il principale sviluppatore di CGMINER, uno dei software pi\u00f9 usati per il Bitcoin e per il Litecoin mining."}
{"id": "2095802", "revid": "339392", "url": "https://it.wikipedia.org/wiki?curid=2095802", "title": "7 Gold - Teleadriatica", "text": ""}
{"id": "2095804", "revid": "149727", "url": "https://it.wikipedia.org/wiki?curid=2095804", "title": "Gebersdorf", "text": ""}
{"id": "2095806", "revid": "76963", "url": "https://it.wikipedia.org/wiki?curid=2095806", "title": "Norman Cantor", "text": "Famoso per i suoi saggi di popolare diffusione, \u00e8 stato uno degli scrittori storici pi\u00f9 noti in lingua inglese grazie al suo stile chiaro e diretto. Il suo libro di testo \"The Civilization of the Middle Ages (La civilt\u00e0 del Medioevo)\", pubblicato per la prima volta nel 1964, rimane tuttora un bestseller nel suo campo.\nVita.\nCantor si laure\u00f2 all'Universit\u00e0 di Manitoba nel 1951. Continu\u00f2 con una laurea magistrale nel 1953 alla Princeton University e pass\u00f2 un anno con una Rhodes Scholarship all'Universit\u00e0 di Oxford. Prese il suo Ph.D. a Princeton nel 1957 sotto la direzione dell'illustre medievalista Joseph R. Strayer.\nDopo aver insegnato a Princeton, Cantor si trasfer\u00ec alla Columbia University dal 1960 al 1966. Fu professore cattedratico alla Brandeis University fino al 1970 e in seguito insegn\u00f2 alla Binghamton University fino al 1976, per poi passare all'Universit\u00e0 dell'Illinois di Chicago per due anni. Successivamente si spost\u00f2 alla New York University, dove fu professore di Storia, Sociologia e Letteratura comparata. Dopo un breve intervallo come Professore \"Fulbright\" all'Universit\u00e0 di Tel Aviv, Dipartimento di Storia (1987-88), si dedic\u00f2 a scrivere a tempo pieno.\nSebbene le sue prime opere si concentrassero sulla storia religiosa ed intellettuale inglese, gli interessi accademici di Cantor erano molto pi\u00f9 variati e riscosse maggior successo scrivendo per un pubblico generico, che non dedicandosi a ricerca originale specialistica. Pubblic\u00f2 comunque una monografia basata sulla sua tesi dottorale -- \"Church, kingship, and lay investiture in England, 1089-1135\"\u2014che apparve nel 1958 e rimane tuttora un contributo importante sulle relazioni Chiesa-Stato nell'Inghilterra medievale. In tutta la sua carriera per\u00f2, Cantor prefer\u00ec scrivere a largo spettro sulla storia occidentale e sulla storia degli studi accademici medievalistici in Europa e Nordamerica, specialmente sulle vite e carriere di medievalisti illustri. I suoi libri di solito ricevettero critiche miste in bollettini accademici, ma furono spesso bestseller popolari, grazie allo stile diretto e colloquiale di Cantor, come anche alle sue vivaci critiche di idee e persone passate e presenti. Cantor fu intellettualmente un conservatore ed espresse un profondo scetticismo per quelle che lui reputava \"manie metodologiche passeggere\", tipo il Marxismo e il postmodernismo, ma si batteva anche per una pi\u00f9 grande inclusione di donne e minoranze nelle tradizionali narrative storiche. Sia nel suo bestseller \"Inventing the Middle Ages\", sia nella sua autobiografia \"Inventing Norman Cantor\", rifletteva sulle sue tese relazioni negli anni con altri storici e con accademici in genere.\nAndato in pensione nel 1999, Cantor si trasfer\u00ec a Miami, in Florida, dove continu\u00f2 a scrivere diversi libri fino al momento della sua morte."}
{"id": "2095814", "revid": "149727", "url": "https://it.wikipedia.org/wiki?curid=2095814", "title": "Niebendorf-Heinsdorf", "text": ""}
{"id": "2095815", "revid": "170423", "url": "https://it.wikipedia.org/wiki?curid=2095815", "title": "Boston Celtics 2007-2008", "text": "La stagione 2007-08 dei Boston Celtics fu la 62\u00aa nella NBA per la franchigia.\nI Boston Celtics, rinforzati dagli arrivi di Kevin Garnett e Ray Allen, vinsero la \"Atlantic Division\" della \"Eastern Conference\" con un record di 66-16, record per il miglioramento rispetto alla stagione precedente. Nei play-off vinsero il primo turno con gli Atlanta Hawks (4-3), la semifinale di conference con i Cleveland Cavaliers (4-3), la finale di conference con i Detroit Pistons (4-2), per vincere poi il titolo battendo nella finale NBA i Los Angeles Lakers (4-2).\nKevin Garnett venne nominato difensore dell'anno, mentre Danny Ainge, miglior dirigente esecutivo.\nTornarono alla finale dopo 21 anni e conquistarono il 17\u00ba titolo."}
{"id": "2095816", "revid": "149727", "url": "https://it.wikipedia.org/wiki?curid=2095816", "title": "Niebendorf", "text": ""}
{"id": "2095817", "revid": "149727", "url": "https://it.wikipedia.org/wiki?curid=2095817", "title": "Heinsdorf", "text": ""}
{"id": "2095820", "revid": "1305772", "url": "https://it.wikipedia.org/wiki?curid=2095820", "title": "Foglietti", "text": ""}
{"id": "2095821", "revid": "149727", "url": "https://it.wikipedia.org/wiki?curid=2095821", "title": "Sch\u00f6na-Kolpien", "text": ""}
{"id": "2095823", "revid": "149727", "url": "https://it.wikipedia.org/wiki?curid=2095823", "title": "Sch\u00f6na", "text": ""}
{"id": "2095824", "revid": "1005847", "url": "https://it.wikipedia.org/wiki?curid=2095824", "title": "Elezioni presidenziali in Argentina del 2003", "text": "Le elezioni presidenziali in Argentina del 2003 si tennero il 27 aprile. Poich\u00e9 nessun candidato aveva ottenuto un numero di voti sufficiente per essere eletto (il 45%, ovvero il 40%, nel caso di una differenza superiore al 10% con il candidato classificatosi secondo), avrebbe dovuto svolgersi un secondo turno di ballottaggio tra i due candidati che avevano ricevuto il maggior numero di voti, Carlos Sa\u00fal Menem e N\u00e9stor Kirchner; nondimeno, avendo Menem ritirato la propria candidatura in vista del ballottaggio, questo non si \u00e8 svolto e Kirchner \u00e8 divenuto Presidente.\nContesto.\nQuadro politico.\nQueste elezioni sono le prime dopo la disastrosa crisi economica del 2001 che ha colpito l'Argentina nel pieno del mandato presidenziale del radicale Fernando de la R\u00faa alla guida di un governo di centro-sinistra dell'Alleanza per il lavoro, la giustizia e l'educazione formata dai radicali e da alcune componenti progressiste del Partito Giustizialista contrarie alla politica di Carlos Menem.\nIl governo di de la R\u00faa ha proseguito le politiche liberiste del Presidente Menem e ci\u00f2 ha provocato le critiche dell'ala di sinistra del governo che alla fine ha deciso di uscire dal governo e di far parte dell'opposizione, anche il Vicepresidente Carlos \"Chacho\" \u00c1lvarez di estrazione peronista (2000).\nAlle elezioni legislative del 2001 il centro-sinistra radicale ha perso le elezioni ed \u00e8 stato sconfitto dalla nuova Coalizione Giustizialista di centro-sinistra guidata dall'ex Vicepresidente Eduardo Duhalde critico sia nei confronti del governo in carica sia di quello precedente in cui ha partecipato. Il PJ (giustizialista) dopo Menem ha cambiato radicalmente la sua posizione ritornando ad essere un partito di centro \"solidarista\" orientato a sinistra. De la R\u00faa nomina l'ex ministro dell'Economia di Menem, Domingo Cavallo, come nuovo titolare dell'Economia marcando cos\u00ec la svolta liberista del governo.\nIntanto l'Argentina entra in una grave crisi economica e il governo gi\u00e0 incapace di affrontare tale situazione ora si ritrova senza maggioranza al Congresso. La situazione diventa ormai insostenibile e molta gente ormai disperata scende in piazza per protestare contro il Presidente ed occupa le banche per ritirare tutti i risparmi che avevano.\nIn questo clima de la R\u00faa si dimette e nelle settimane successive si succedono diversi Presidenti ad interim e alla fine fu nominato temporaneamente Eduardo Duhalde.\nIl 24 gennaio la direzione nazionale del PJ aveva deciso di non organizzare alcuna elezione primaria per la scelta del candidato presidenziale dando l'oppurtunit\u00e0 ai principali leader delle correnti del partito di candidarsi. Per la prima volta nella sua storia il partito non \u00e8 stato presente alle elezioni lasciando spazio alle liste corrispondenti alle correnti del partito.\nCandidature.\nI principali candidati erano inizialmente due: Adolfo Rodr\u00edguez Sa\u00e1 che ha costituito il Frente Movimiento Uni\u00f3n y Popular espressione dell'anima di centro del Partito Giustizialista e Carlos Menem, ex Presidente tra il 1989-1999, candidato del movimento Frente por la Lealtad. Menem si presenta ancora una volta con un piano di stampo liberista e impernato sul Consenso di Washington.\nIntanto l'ala di sinistra che costituisce la base elettorale del partito e la corrente pi\u00f9 importante e pi\u00f9 critica delle ultime leadership del giustizialismo si organizza sotto la guida del governatore della Provincia di Santa Cruz N\u00e9stor Carlos Kirchner, la pi\u00f9 ricca tra le province argentine situata in Patagonia, e del ministro del Turismo Daniel Scioli. Kirchner raccoglie molti consensi anche tra molti socialisti e radicali delusi dal loro partito, presentando un programma socialdemocratico e critico nei confronti degli Stati Uniti d'America e del Fondo Monetario Internazionale, considerati come i responsabili della crisi. Inizialmente Kirchner risultava molto sfavorito perch\u00e9 poco conosciuto ma alla fine riuscir\u00e0 ad incrementare notevolmente i propri consensi fino a risultare favorito.\nLa situazione all'interno dell'Unione Civica Radicale non \u00e8 molto diversa dal PJ ma ha subito diverse scissioni gi\u00e0 ai tempi del governo di De la R\u00faa: la deputata Elisa Carri\u00f3 nel 2000 si accorda con alcuni partiti socialisti minoritari per fondare il partito Alternativa per una Repubblica Egualitaria di orientamentosocialdemocratico.\nTuttavia l'ala pi\u00f9 liberale rivendica l'operato svolto e difendendo la politica intrapresa e si organizza nella lista Movimiento Federal para recrear el crecimiento di stampo liberale.\nCi\u00f2 che rimane dell'UCR decise di presentare Leopoldo Moreau."}
{"id": "2095826", "revid": "149727", "url": "https://it.wikipedia.org/wiki?curid=2095826", "title": "Kolpien", "text": ""}
{"id": "2095828", "revid": "767487", "url": "https://it.wikipedia.org/wiki?curid=2095828", "title": "Second Contribution", "text": "Second Contribution \u00e8 il quarto album di Shawn Phillips, pubblicato nel 1971.\nPu\u00f2 essere considerato la seconda parte di un \"doppio\" di cui il precedente \"Contribution\" rappresenta la prima parte.\nL'album si presenta come una collection di pezzi che sfociano l'uno nell'altro, costituendo delle suite. Domina il suo canto e la chitarra arpeggiata, 12-string.\nNumerosi sono gli ospiti. La formazione che figura sul disco \u00e8 la seguente.\nTracce.\nLa versione in CD \u00e8 attualmente disponibile on line (www.shawnphillips.commusic/Albums/2ndcontribution.htm)"}
{"id": "2095830", "revid": "149727", "url": "https://it.wikipedia.org/wiki?curid=2095830", "title": "Schwebendorf", "text": ""}
{"id": "2095831", "revid": "149727", "url": "https://it.wikipedia.org/wiki?curid=2095831", "title": "Sieb", "text": ""}
{"id": "2095832", "revid": "599013", "url": "https://it.wikipedia.org/wiki?curid=2095832", "title": "Wahlsdorf", "text": ""}
{"id": "2095833", "revid": "149727", "url": "https://it.wikipedia.org/wiki?curid=2095833", "title": "Zagelsdorf", "text": ""}
{"id": "2095838", "revid": "1494169", "url": "https://it.wikipedia.org/wiki?curid=2095838", "title": "Caccia Dominioni", "text": ""}
{"id": "2095845", "revid": "767487", "url": "https://it.wikipedia.org/wiki?curid=2095845", "title": "Prensdorf", "text": "Prensdorf \u00e8 una frazione del comune tedesco di Dahmetal, nel Land del Brandeburgo.\nStoria.\nIl 31 dicembre 2001 il comune di Prensdorf venne soppresso e fuso con i comuni di G\u00f6rsdorf e Wildau-Wentdorf, formando il nuovo comune di Dahmetal."}
{"id": "2095846", "revid": "119557471", "url": "https://it.wikipedia.org/wiki?curid=2095846", "title": "Wildau-Wentdorf", "text": "Wildau-Wentdorf \u00e8 una frazione del comune tedesco di Dahmetal, nel Land del Brandeburgo.\nStoria.\nIl 31 dicembre 2001 il comune di Wildau-Wentdorf venne soppresso e fuso con i comuni di G\u00f6rsdorf e Prensdorf, formando il nuovo comune di Dahmetal."}
{"id": "2095849", "revid": "1305772", "url": "https://it.wikipedia.org/wiki?curid=2095849", "title": "Bonny (singolo)", "text": "Bonny \u00e8 un brano strumentale eseguito dalla band australiana degli AC/DC, basato sulla ballata tradizionale scozzese \"The Bonnie Banks O'Loch Lomond\".\nRegistrato inizialmente come \"Fling Thing\" nel 1976, \u00e8 stato pubblicato come B-side di \"Jailbreak\" e successivamente all'interno di \"Backtracks\".\n\u00c8 uscito anche come singolo nel 1992, accompagnato da una versione dal vivo di \"Highway to Hell\"."}
{"id": "2095856", "revid": "481666", "url": "https://it.wikipedia.org/wiki?curid=2095856", "title": "Incatenata", "text": ""}
{"id": "2095861", "revid": "1573940", "url": "https://it.wikipedia.org/wiki?curid=2095861", "title": "Viverra civettina", "text": "La civetta dalle grandi macchie di Malabar (Viverra civettina ) \u00e8 un carnivoro della famiglia dei Viverridi endemica dell'India sud-occidentale.\nDescrizione.\nDimensioni.\nCarnivoro di medie dimensioni, con la lunghezza della testa e del corpo di 760\u00a0mm, la lunghezza della coda di 330\u00a0mm e un peso fino a 6,6\u00a0kg.\nAspetto.\nLa pelliccia \u00e8 lunga e densa. Il colore di fondo del corpo \u00e8 grigio-giallastro. Sui lati e nella parte inferiore del collo sono presenti 2 bande nerastre intervallate da altrettante bande bianche che partono dalla parte posteriore delle orecchie e prima delle spalle scendono gi\u00f9 verticalmente verso il basso. Una cresta erettile di lunghi peli nerastri si estende lungo la spina dorsale dalla nuca fino alla punta della coda. Sui fianchi sono presenti delle grosse macchie scure disposte in file particolarmente nel quarto posteriore, che variano notevolmente tra gli individui. La parte inferiore degli arti \u00e8 nera. sono presenti dei cuscinetti rudimentali su ogni metatarso. La pianta dei piedi \u00e8 completamente priva di peli. Gli artigli del terzo e quarto dito della mano sono privi della guaina cutanea protettiva. La coda \u00e8 lunga poco pi\u00f9 della met\u00e0 della testa e del corpo, ha 5 larghi anelli neri intervallati da anelli bianchi pi\u00f9 piccoli ma completi.\nBiologia.\nComportamento.\n\u00c8 una specie notturna, terricola ed altamente elusiva.\nDistribuzione e habitat.\nQuesta specie \u00e8 endemica dei Ghati occidentali, negli stati indiani del Karnataka e Kerala.\nVive confinata probabilmente in boscaglie all'interno di piantagioni di anacardio e in foreste pianeggianti altamente disturbate, sebbene in passato occupava foreste paludose e foreste fluviali lungo le pianure costiere fino a 600 metri di altitudine.\nStato di conservazione.\nLa IUCN Red List, considerato che la popolazione sarebbe limitata a non pi\u00f9 di 250 individui adulti e distribuita in un territorio frammentato con un habitat in continuo degrado e la mancanza di avvistamenti certi classifica \"V.civettina\" come specie in grave pericolo (CR). Probabilmente \u00e8 da ritenersi estinta.\nLa CITES ha inserito questa specie nell'appendice III."}
{"id": "2095863", "revid": "287204", "url": "https://it.wikipedia.org/wiki?curid=2095863", "title": "Alonso de Salazar", "text": "Biografia.\nDe Salazar fu il comandante della \"Santa Maria de la Victoria\", ma non si sa se sia sbarcato. Si crede che abbia visto l'atollo Bokak. Il suo vascello fu l'ultima nave sopravvissuta della spedizione di Frey Garcia Jofre de Loaysa, che puntava ad espandere la precedente circumnavigazione globale di Ferdinando Magellano."}
{"id": "2095873", "revid": "125888005", "url": "https://it.wikipedia.org/wiki?curid=2095873", "title": "Anna Tatangelo", "text": "Dopo essersi aggiudicata alcuni concorsi musicali, tra cui l'Accademia della Canzone di Sanremo, \u00e8 diventata nota grazie alla vittoria del Festival di Sanremo 2002 nella sezione \u00abGiovani\u00bb, con il brano \"Doppiamente fragili\".\nHa inciso pi\u00f9 di cento canzoni e pubblicato otto album d'inediti, vendendo oltre 1,6 milioni di dischi, ricevendo una ventina di certificazioni fra dischi d'oro e di platino. Ha inoltre inciso delle cover di celebri canzoni come \"Dio, come ti amo\", \"Mamma\", \"Tu s\u00ec 'na cosa grande\" e tante altre.\nVanta otto partecipazioni al Festival di Sanremo. Ha inoltre partecipato tre volte al Summer Festival con \"Muchacha\", \"Inafferrabile\" e \"Chiedere scusa\".\nHa vinto un Venice Music Awards, un Wind Music Awards nel 2011 e il Premio Lunezia nel 2018.\nBiografia.\nGli esordi.\nA partire dal 1994 inizia a partecipare a diverse manifestazioni canore, sia provinciali che regionali. Nel 1999 si aggiudica il secondo posto al Minifestival della canzone di Viterbo, vincendolo l'anno successivo. Nel 2001 partecipa al concerto \"La nota d'oro di Blera\", dove vince il concorso itinerante \"Bravissimi in tour\" di tappa a Sora.\nAncora, doppio secondo posto alle selezioni e alla finale del concorso \"Una voce per...\" e un'altra vittoria a \"Castelliri in musica\". Nell'agosto 2001, all'et\u00e0 di 14 anni, viene selezionata dalla Rai per il \"Girofestival\", dove presenta il suo primo inedito dal titolo, \"Dov'\u00e8 il coraggio\". Per la stessa canzone gira il suo primo videoclip, firmando il suo primo contratto discografico con la CSB Italia - Casalba.\nPerfeziona il suo stile presso l\"Accademia musicale\" di Sora, per la quale svolge attivit\u00e0 concertistica nel coro giovanile. Nel settembre 2001 partecipa e vince l\"Accademia della canzone\" di Sanremo con il brano \"L'angelo\" di Syria: con questa vittoria entra di diritto nel cast della \"Categoria giovani\" del Festival di Sanremo 2002.\n2002-2004: la vittoria al Festival di Sanremo e il primo album \"Attimo x attimo\".\nNel 2002, a 15 anni, partecipa e vince nella \"Categoria Giovani\" del Festival di Sanremo, con il brano \"Doppiamente fragili\" composto da Marco Del Freo e David Marchetti, seguita da Valentina Giovagnini e Simone Patrizi.\nPippo Baudo la sceglie come co-conduttrice della trasmissione \"Sanremo Top\", insieme a Silvia Mezzanotte, vincitrice con i Matia Bazar della sezione \"Campioni\" con il brano \"Messaggio d'amore\".\nSempre nel 2002 duetta con Gigi D'Alessio nel brano \"Un nuovo bacio\", raggiungendo la nona posizione tra i singoli pi\u00f9 venduti. A luglio prende parte alla XVII Giornata Mondiale della Giovent\u00f9. Nel 2003 torna al Festival di Sanremo, questa volta nella sezione \"Big\", in coppia con Federico Strag\u00e0, con la canzone \"Volere volare\", firmata da Bungaro e Claudio Passavanti.\nAnticipato dal singolo \"Corri\", esce nell'agosto del 2003 il suo primo album, dal titolo \"Attimo x attimo\", prodotto da Fio Zanotti. Dall'album, oltre a \"Corri\", vengono estratti la stessa \"Attimo x attimo\" e \"L'amore pi\u00f9 grande che c'\u00e8\". Nel 2004 viene scelta dalla Disney per duettare con Gigi D'Alessio ne \"Il mondo \u00e8 mio\", canzone dei titoli di coda per l'edizione speciale home video di \"Aladdin\" (1992).\nNello stesso anno, oltre a dedicarsi ai molteplici concerti del suo primo tour ufficiale, instaura una collaborazione con il canale Video Italia: le viene affidata la fascia pomeridiana \"Playlist Italia\" per la quale introduce le interviste, i programmi e i video live richiesti dai telespettatori di \"Live Italia\". Con Video Italia la Tatangelo collabora per due anni.\n2005-2006: il successo con \"Ragazza di periferia\" ed \"Essere una donna\".\nNel 2005 partecipa per la terza volta al Festival di Sanremo con \"Ragazza di periferia\", canzone scritta da Gigi D'Alessio con Vincenzo D'Agostino e Adriano Pennino. La canzone si classifica al terzo posto della \"Categoria Donne\" e nelle settimane successive raggiunge la posizione numero 16 nella classifica dei singoli pi\u00f9 venduti in Italia.\nCon la partecipazione al Festival di Sanremo, esce anche il secondo album della cantante, anch'esso intitolato \"Ragazza di periferia\". Due canzoni dell'album, \"Dimmi dimmi\" e \"Quando due si lasciano\", vengono incluse nella colonna sonora del film \"Troppo belli\".\nA luglio la Tatangelo inizia il \"Tour 2005\", che conta diverse date in tutta Italia. \"Quando due si lasciano\" \u00e8 il nuovo singolo estratto. Il 23 settembre 2005, partecipa a \"O' Sci\u00e0\", festival di musica leggera italiana ideato da Claudio Baglioni, e, nel corso dello stesso mese, viene estratto dall'album il terzo singolo, \"Qualcosa di te\". A dicembre \u00e8 ospite del tour in Australia di Gigi D'Alessio.\nNel 2006 Tatangelo debutta discograficamente in Brasile e Sudamerica. Partecipa per la quarta volta al Festival di Sanremo con \"Essere una donna\", canzone composta da Mogol e Gigi D'Alessio. Durante il corso della manifestazione, nella serata dei duetti, esegue una versione riarrangiata del brano, affiancata da Alberto Radius e Ricky Portera. La canzone vince nella \"Categoria Donne\" permettendogli di partecipare alla votazione finale, dove si classifica al terzo posto. Il brano raggiunge la quarta posizione nella classifica FIMI.\nCon la quarta partecipazione al Festival di Sanremo esce anche una riedizione dell'album \"Ragazza di periferia\", al quale viene aggiunto il brano sanremese e l'inedito \"Colpo di fulmine\". L'album viene certificato disco di platino. In estate gira l'Italia con il \"Tour estivo\" e premiata ai Venice Music Awards come \"Rivelazione Femminile 2006\". A settembre partecipa, per il secondo anno consecutivo, al \"Festival di O' Sci\u00e0\".\n2007-2008: la consacrazione con \"Mai dire mai\".\nAnticipato dal singolo \"Averti qui\" arriva il 2 novembre 2007 il terzo album dal titolo \"Mai dire mai\", che rappresenta il debutto della Tatangelo come autrice: suoi sono infatti i testi sia della gi\u00e0 citata \"Averti qui\" che di \"Lo so che finir\u00e0. \"L'album vede anche il contributo di Gaetano Curreri degli Stadio, autore insieme a Saverio Grandi di \"Cosa ne sai\".\nTra ottobre e novembre dello stesso anno Tatangelo \u00e8 ospite nel tour americano di Gigi D'Alessio. Il secondo singolo estratto dell'album, a partire dal 23 novembre, \u00e8 \"Lo so che finir\u00e0\".\nIl 2008 vede la sua quinta partecipazione al Festival di Sanremo, dove si classifica al secondo posto con il brano \"Il mio amico\", dedicato a un amico gay della cantante, che suscita critiche negative da parte di alcune associazioni omosessuali. Il brano raggiunge anche la quattordicesima posizione nella classifica dei singoli pi\u00f9 venduti.\nNel corso del festival, sempre sulla stessa canzone, duetta anche con Michael Bolton e lo stesso duetto viene inserito nel repackaging di \"Mai dire mai\", pubblicato il 29 febbraio 2008, che supera le 100.000 copie e raggiunge il disco di platino. Tra la primavera e l'estate la Tatangelo \u00e8 impegnata con il suo tour. Il 30 maggio 2008 viene estratto il nuovo singolo \"Mai dire mai\".\n2008-2009: \"Nel mondo delle donne\" e la battaglia contro la violenza sulle donne con \"Rose spezzate\".\nIl 7 novembre 2008 esce il singolo \"Profumo di mamma\", che anticipa l'uscita del nuovo disco, avvenuta il 28 novembre, dal titolo \"Nel mondo delle donne\", un concept album tutto incentrato sull'universo femminile. Dal 30 gennaio 2009 viene scelto per il lancio via radio, il secondo singolo scelto per la promozione dell'album, \"Rose spezzate\", brano di denuncia contro gli abusi sulle donne. Con questo singolo la cantante si unisce all'associazione \"Doppia difesa\" di Michelle Hunziker e Giulia Bongiorno, e, il 5 febbraio 2009, dichiara di volere devolvere i ricavati derivanti dalle vendite del brano alla suddetta fondazione.\nNel giugno del 2009 contribuisce al megaconcerto allo stadio \"San Siro\" di Milano in favore delle vittime del Terremoto dell'Aquila del 2009. L'iniziativa benefica intitolata \"Amiche per l'Abruzzo\" \u00e8 ideata da Laura Pausini e vede coinvolte altre cantanti femminili della musica italiana. Pur dando la sua adesione Anna Tatangelo, il giorno 21 giugno 2009 non pu\u00f2 per\u00f2 partecipare all'evento per motivi di salute. Il 27 novembre 2009 esce \"Q.P.G.A.\", album di Claudio Baglioni nel quale \u00e8 presente il brano \"Due Universi\" cantato in duetto da Baglioni con la Tatangelo e Gigi D'Alessio.\n2010-2012: \"X Factor 4\", il ritorno a Sanremo, \"Ballando con le stelle e Progetto B\".\nNel 2010 la cantante partecipa, in veste di giudice, alla quarta edizione di \"X Factor\": le viene affidata la categoria \"Donne 16/24\", che guida con la collaborazione di Adriano Pennino come \"vocal coach\".\nIl 10 dicembre 2010, insieme a Valeria Marini e Gigi D'Alessio, pubblica la compilation \"3 x te\", progetto il cui ricavato \u00e8 destinato a essere devoluto a favore delle associazioni \"Noi come voi\", \"Doppia difesa\" e \"Amri\".\nNel 2011 Anna Tatangelo partecipa per la sesta volta al Festival di Sanremo con un brano di cui \u00e8 coautrice, \"Bastardo\": una ballata pop, con la quale arriva in finale e si classifica al nono posto. In contemporanea con la partecipazione al festival della cantante viene pubblicato, il 16 febbraio 2011, il quinto album dal titolo \"Progetto B\", realizzato in collaborazione con Gigi D'Alessio e Adriano Pennino. L'album contiene 12 inediti e la reinterpretazione di \"Mamma\", il brano di Cesare Andrea Bixio scelto dall'artista per la serata speciale del festival per i 150 anni dell'Unit\u00e0 d'Italia. Tra gli autori delle canzoni del disco compaiono Mario Biondi, che firma \"Se\" e \"L'aria che respiro\", quest'ultima cantata in duetto con la Tatangelo e pubblicata il 1\u00ba aprile 2011, come secondo singolo, e Renato Zero, autore della canzone \"Anna\".\nIl 22 marzo 2011 la Mondadori pubblica la sua autobiografia \"Ragazza di periferia. La mia piccola favola\". Nel maggio dello stesso anno prende parte ai Wind Music Awards e ha inizio il tour. Il 24 giugno esce \"Sensi\", il terzo singolo estratto da \"Progetto B\".\nNel 2012 partecipa come concorrente, in coppia con Stefano Di Filippo, dell'ottava edizione di \"Ballando con le stelle\", il talent show di Rai Uno sul ballo condotto da Milly Carlucci con la partecipazione di Paolo Belli, dove si classifica al terzo posto e vince il \"Premio boogie woogie\". Partecipa anche a Ballando con te dove vince la sfida a squadre nel Team di Bobo Vieri e si classifica al secondo posto nella Coppa dei Campioni.\nIl 15 giugno 2012 si esibisce a Citt\u00e0 del Messico come ospite nel concerto di Gigi D'Alessio. Il 9 e 10 settembre 2012 \u00e8 membro della giuria tecnica della 73\u00aa edizione di Miss Italia. A fine settembre la Tatangelo \u00e8 impegnata in Egitto, a Sharm el-Sheikh, dove ha tenuto un servizio fotografico e ha condotto un documentario per la rete televisiva Marcopolo. A dicembre partecipa a \"I grandi della musica\", programma di Rai Uno condotto da Massimo Giletti e dedicato ai grandi artisti della musica italiana scomparsi, interpretando varie canzoni di Lucio Battisti e Mia Martini nelle serate a loro dedicate.\n2013: la svolta dance con \"Occhio per occhio\" e il successo televisivo con \"Questi siamo noi\".\nIn un'intervista al settimanale \"Chi\" la cantante presenta il suo nuovo singolo dal titolo \"Occhio per occhio\" uscito il 22 marzo 2013. La canzone diventa la colonna sonora della campagna pubblicitaria del marchio \"Coconuda\" per la quale la Tatangelo \u00e8 testimonial. Nel video che accompagna il singolo, girato da Cosimo Alem\u00e0 e con le coreografie di Steve La Chance, la cantante si cimenta in alcuni passi di danza.\nNel 2013, insieme al suo compagno Gigi D'Alessio, conduce in prima serata su Canale 5 un variet\u00e0 dal titolo \"Questi siamo noi\". Nel programma sono ospiti Alessandra Amoroso, Bianca Atzei, i Mod\u00e0, Roberto Vecchioni, Ale &amp; Franz, Paolo Bonolis e Biagio Izzo. Il programma va in onda il 25 novembre dello stesso anno \n2014: \"Senza dire che\" e \"Muchacha\".\nIl 14 marzo 2014 Anna Tatangelo pubblica \"Senza dire che\", un brano scritto per lei da Francesco Silvestre, leader dei Mod\u00e0. Il singolo \u00e8 accompagnato da un videoclip, girato a Verona e diretto da Gaetano Morbioli. Con questo nuovo progetto la cantante sceglie di abbandonare il cognome per cercare un approccio pi\u00f9 confidenziale con il proprio pubblico.\nA met\u00e0 giugno 2014 Anna Tatangelo annuncia l'uscita di \"Muchacha\", un nuovo singolo estivo e soggetto al senso del ritmo, scritto per lei sempre da Francesco Silvestre e presentato in anteprima in occasione del \"Summer Festival\". Questo nuovo brano segna un'altra tappa verso l'uscita dell'album, prevista per i primi mesi del 2015.\nIl 31 dicembre partecipa alla trasmissione \"Gigi &amp; Friends\" condotta da Gigi D'Alessio in diretta su Canale 5 e RTL 102.5 TV durante la quale, in un quartetto con Bianca Atzei, Valerio Scanu e lo stesso D'Alessio, duetta sulle note di brano \"Un nuovo bacio\".\n2015: Il ritorno a Sanremo, \"About Love\" e \"Libera\".\nIl 14 dicembre 2014 viene annunciata la sua partecipazione al \"Festival di Sanremo 2015\", con il brano \"Libera\", che anticipa l'omonimo album in uscita il 12 febbraio 2015, contenente brani scritti da Federica Camba, Daniele Stefani, Gigi D'Alessio e Francesco Silvestre, autore del brano sanremese. Al termine della quarta serata il suo brano \u00e8 tra i quattro esclusi dalla finale.\nIl 2 aprile \u00e8 ospite a Roma al \"Concerto di Cristallo\" di Valerio Scanu con il quale si esibisce in un duetto sulle note della canzone \"Il mio amico\" e si esibisce sola con il brano \"Libera\".\nIl 20 aprile, viene mandata in onda su Italia 1 la prima puntata di \"About Love\", programma ideato e prodotto da Federico Moccia che ha condotto insieme ad Alvin, ma pochi giorni dopo la messa in onda della puntata, dato il basso risultato di ascolti ottenuto, il programma \u00e8 stato cancellato dal palinsesto della rete, lasciando in sospeso le altre quattro puntate realizzate. Le restanti puntate vanno in onda su La 5 dal 27 gennaio al 24 febbraio 2016.\nIl 29 maggio 2015 Tatangelo pubblica il nuovo singolo \"Inafferrabile\", quinto estratto dal suo album \"Libera\". Il video \u00e8 stato pubblicato il 26 maggio sul canale VEVO della cantante.\nA ottobre esce \"Malaterra\", album di Gigi D'Alessio nel quale \u00e8 presente il brano \"O' core e na femmina\" cantato in duetto con la Tatangelo. Sempre a ottobre la Tatangelo prende parte ad alcune date del Tour Mondiale di Gigi: \"Malaterra World Tour\".\nIl 27 novembre 2015 la cantante pubblica il suo sesto singolo, estratto da Libera, \"Gocce di cristallo\". Il video \u00e8 stato pubblicato, in anteprima su VEVO, il 24 novembre dello stesso anno.\n2016-2017: La conduzione de \"I migliori anni\" e il debutto al cinema.\nDal 29 aprile al 27 maggio 2016 affianca Carlo Conti ne \"I Migliori anni\" in veste di co-conduttrice su Rai 1. Durante quest'esperienza, la Tatangelo ha anche omaggiato in ogni serata una diva della musica internazionale attraverso un medley che ne ripercorre la carriera artistica.\nSempre nel 2016 \u00e8 attrice protagonista nel cast di \"Un Natale al Sud\" insieme a Massimo Boldi, Paolo Conticini e Debora Villa. Il film esce nei cinema a dicembre dello stesso anno. Nella colonna sonora del film c'\u00e8 il brano \"Un Natale italiano\" cantato dalla stessa Tatangelo e scritto per lei da Giovanni Caccamo.\nNel 2017 viene ri-confermata come co-conduttrice insieme a Carlo Conti della nuova edizione dei \"I migliori anni\".\n2018: Il ritorno alla musica, la vittoria a \"Celebrity Masterchef\" e \"Ragazza di periferia 2.0\".\nHa partecipato e vinto la seconda edizione di \"Celebrity MasterChef Italia\". Il montepremi finale di \u00e8 stato totalmente devoluto all'associazione \"Doppia Difesa\" e all'ospedale Bambin Ges\u00f9 di Roma..\nIl 4 maggio esce \"Chiedere scusa\", il nuovo singolo scritto da Matteo Buzzanca che segna Il ritorno sulle scene musicali della Tatangelo e con il quale gareggia alla sesta edizione del Summer Festival.\nInoltre in estate/autunno \u00e8 impegnata con la sua tourn\u00e9e in giro per l'Italia (aggiungendo date in Germania e in Canada).\nL'8 Novembre riceve ad Aulla -Ms- il \"Premio Lunezia Interprete\".\nIl 9 novembre esce la versione remixata/trap del brano \"Ragazza di periferia\", duettando con i rapper Achille Lauro e Boss Doms: \"Ragazza di periferia 2.0\".\nIl 20 dicembre 2018 viene annunciata la sua partecipazione al Festival di Sanremo 2019.\n2019: \"La fortuna sia con me\".\nPartecipa per l'ottava volta al \"Festival di Sanremo\".\nSi classifica al 22\u00ba posto con il brano \"Le nostre anime di notte\" e l'8 febbraio viene pubblicato dalla Sony Music il settimo album \"La fortuna sia con me\". Il 22 marzo viene pubblicato il singolo \"Perdona\". Dal 4 aprile gira l'Italia nei club con \"La fortuna sia con me Tour\".\nIl 7 giugno esce \"Tutto ci\u00f2 che serve\" che far\u00e0 da colonna sonora al tour estivo della cantante, in cui la vede esibirsi anche all'Arena di Verona il 4 giugno in occasione del Music Award. Il 1\u00ba settembre dello stesso anno la cantante ha dichiarato di lavorare a un prossimo album.\nNel mese di dicembre \u00e8 giudice ad \"All Together Now\", su Canale 5.\n2020-in corso: \"Anna zero\".\nAll'inizio del 2020 ha iniziato la sua collaborazione con Mixer T, produttore di Gemitaiz, Danti dei Two Fingerz e tantissimi altri produttori e autori che si discostano in maniera importante rispetto alle precedenti produzioni dell'artista.\nIl 3 luglio 2020 la Tatangelo pubblica un nuovo brano, \"Guapo\", in collaborazione con il rapper napoletano Geolier. Il brano segna una vera e propria scossa musicale nella carriera dell'artista che decide di distaccarsi in maniera netta dalle precedenti produzioni e dalle sonorit\u00e0 che l'avevano caratterizzata fino ad allora. Il brano, sotto etichetta Believe Record, conferma il distacco dalle precedenti etichette discografiche: la Sony e la GGD, di Gigi D'Alessio. Il brano porta la firma dello stesso rapper e della cantante Martina May. Il brano strizza l'occhio alla trap e al R&amp;B (complice anche la firma di Martina May al pezzo in questione), genere decisamente in voga in questi anni, ed \u00e8 accompagnato da un video clip girato a Napoli e uscito il 14 luglio. Il video raggiunge oltre 11 milioni di views in due mesi dalla sua pubblicazione.\nIl 16 ottobre dello stesso anno rilascia \"Fra me e te\", un nuovo singolo in duetto con il rapper Gemitaiz. Anche questo brano conferma il cambio di rotta radicale per l'artista e anticipa il nuovo progetto di inediti in uscita nei primi mesi del 2021.\nDal 4 novembre \u00e8 il nuovo giudice del game-talent show All Together Now - La musica \u00e8 cambiata.\nDal 7 aprile \u00e8 concorrente del game-show Name That Tune - Indovina la canzone nel Team Donne insieme a Orietta Berti, Sabrina Salerno e Antonella Elia dopo avere vinto la prima edizione nella squadra Team Morgan. Nel corso del programma la Tatangelo dimostra una conoscenza a 360 gradi del mondo musicale e un orecchio assoluto, tanto da ricevere appellativi come Donna Gatto o La Professora, entrambi grandissimi concorrenti del programma tv anni 90-2000 Sarabanda.\nIl 30 aprile esce \"Serenata\", il suo nuovo singolo, che conferma il cambio di rotta della Tatangelo e la sua nuova identit\u00e0 urban.\nIl 16 maggio annuncia l'uscita di \"Anna zero\", il suo ottavo disco in studio, in uscita il 28 dello stesso mese.\nIl 1 luglio durante la presentazione dei palinsesti Mediaset per l'anno 2021-2022 viene confermata la presenza della Tatangelo come conduttrice del programma Scene da un matrimonio. Viene confermata inoltre nuovamente come giudice del programma All Together Now e dello spin-off All Togheter Now Kids.\nIl 10 dicembre 2021 nell'ultimo cd di Briga, la Tatangelo collabora nel brano Ti Manca Sempre Qualcosa.\nA Dicembre 2021, il singolo Un nuovo bacio viene certificato disco d'oro per le oltre 35.000 copie vendute.\nA Marzo 2022 la Tatangelo collabora nel brano Perdermi Di Nuovo del cantante Nashley.\nVita privata.\nNel dicembre del 2006 \u00e8 stata resa nota la sua relazione con il collega Gigi D'Alessio, iniziata nel febbraio del 2005. La coppia ha avuto successivamente un figlio, Andrea, nato il 31 marzo 2010. Dopo un periodo di crisi i due hanno annunciato la separazione il 3 marzo 2020.\nNel 2021 Anna Tatangelo ha iniziato una relazione con il collega Livio Cori.\nStile musicale.\nAnna Tatangelo si \u00e8 proposta con uno stile mixato nel corso degli anni, accompagnato dalla sensualit\u00e0 della sua voce, a volte in tono dolce o altre pi\u00f9 cupo accompagnato da acuti sottili ben alti (simile a un urlo ma piacevole); riconoscibile \u00e8 la sua voce grazie alla presenza della tecnica del melisma.\nEsempi di brani di musica leggera sono \"Ragazza di periferia\" e \"Il mio amico\"; pop sono:\n\"Essere una donna\", \"Libera\", \"Doppiamente fragili\" etc.\nAncora per il pop in cui sfocia una voce potente, possiamo citare \"Bastardo\", \"Inafferrabile\" o \"Gocce di cristallo\".\nAl dance pop, in cui invece mostra la sua sensualit\u00e0, qui citiamo la hit estiva \"Muchacha\" o il brano multimercato \"Occhio x occhio\".\nSfumature di elettropop o rap negli ultimi anni con \"Ragazza di periferia 2.0\" in duetto con il rapper Achille Lauro e di R&amp;B in \"Guapo\" in duetto con Geolier. Con \"L'aria che respiro\" invece si propone con il jazz.\nFilantropia.\nIl 30 gennaio 2009 pubblica \"Rose spezzate\", brano di denuncia contro gli abusi sulle donne.\nCon questo singolo la cantante si unisce all'associazione Doppia difesa di Michelle Hunziker e Giulia Bongiorno, e, il 5 febbraio 2009, dichiara di volere devolvere i ricavati derivanti dalle vendite del brano alla suddetta fondazione.\nNel giugno del 2009 contribuisce al megaconcerto allo stadio San Siro di Milano in favore delle vittime del Terremoto dell'Aquila del 2009. L'iniziativa benefica intitolata Amiche per l'Abruzzo \u00e8 ideata da Laura Pausini e vede coinvolte altre cantanti femminili della musica italiana.\nPur dando la sua adesione Anna Tatangelo, il giorno 21 giugno 2009 non pu\u00f2 per\u00f2 partecipare all'evento per motivi di salute.\nIl 10 dicembre 2010, insieme a Valeria Marini e Gigi D'Alessio, pubblica la compilation, \"3 x te\", progetto il cui ricavato \u00e8 destinato a essere devoluto a favore delle associazioni Noi come voi, Doppia difesa e Amri.\nHa partecipato e vinto alla seconda edizione di \"Celebrity MasterChef Italia\". Il montepremi finale di\n100.000 \u20ac \u00e8 stato totalmente devoluto all'associazione Doppia Difesa e all'ospedale Bambin Ges\u00f9 di Roma.\nAttivismo.\nNel 2006 partecipa per la quarta volta al Festival di Sanremo con il brano scritto da Mogol \"Essere una donna\".\nIl brano riesce a ottenere la prima posizione nella categoria \"Donne\" (era una delle tre categorie in cui vengono divisi i 18 cantanti nell'edizione di quell'anno della manifestazione), per poi piazzarsi in terza posizione nella classifica generale.\n\"Essere una donna\" \u00e8 inoltre il singolo di maggior successo nella carriera della Tatangelo. Il brano entrato nella top 20 della classifica FIMI il 9 marzo 2006, arriva alla quarta posizione la settimana seguente, e rimane nella top 20 per oltre due mesi.\nNel 2008 partecipa per la quinta volta al Festival di Sanremo con il brano scritto da Gigi D'Alessio \"Il mio amico\" con in quale sfiora la vittoria, classificandosi al secondo posto.\nIl brano \u00e8 dedicato all'amico gay della cantante e parla delle problematiche e delle esperienze che egli vive per via della sua omosessualit\u00e0.\nDurante il Festival la canzone \u00e8 stata proposta tre volte, di cui una in duetto con Michael Bolton.\nIl brano raggiunge la quattordicesima posizione della classifica dei singoli pi\u00f9 acquistati e scaricati dal web in Italia.\nLa canzone non ha mancato di suscitare critiche da parte di alcune associazioni omosessuali, secondo le quali il testo del brano non rappresenterebbe la realt\u00e0 dei gay.\nNel mondo delle donne \u00e8 il quarto album della cantante, pubblicato il 28 novembre 2008 e registrato in parte negli studi londinesi di Abbey Road.\nIl disco, un concept album incentrato sull'universo femminile, \u00e8 stato anticipato dal singolo \"Profumo di mamma\", brano che tratta il tema della maternit\u00e0 dal punto di vista di una donna che ha appena scoperto di essere incinta.\nContiene \"Rose spezzate\" canzone sulla violenza sulle donne e \"Adesso\", brano sull'anoressia.\nIl secondo singolo estratto dall'album \u00e8 \"Rose spezzate\", brano scritto da Enzo Rossi; al singolo \u00e8 accompagnata anche l'unione dell'artista alla fondazione Doppia difesa di Michelle Hunziker e Giulia Bongiorno.\nIl disco debutta alla ventiduesima posizione nella classifica FIMI.\nNel 2011 partecipa per la sesta volta al Festival di Sanremo classificandosi al 9\u00ba posto con \"Bastardo\", il brano \u00e8 una ballata pop, con testo firmato dalla stessa Tatangelo in coppia con Valentina D'Agostino \u00e8 la descrizione del classico uomo che conquista la donna per poi abbandonarla. La canzone \u00e8 stata scritta pensando a una storia finita male, quando la cantante aveva solo 16 anni. Anna Tatangelo l'ha dedicata idealmente \"a chi non voleva che facessi la cantante\".\nIn questo caso, la donna sofferente, si rivolge all'uomo al grido di \u00abVoglio dirti quello che sento/farti morire nello stesso momento. Voglio bruciarti con il fuoco che ho dentro, per poi vederti cenere\u2026 bastardo\u00bb.\n\"Occhio per occhio\" \u00e8 un singolo della cantante pubblicato nel 2013.\nIl singolo \u00e8 stato lanciato lo stesso giorno nel mercato latino-americano nella versione di Anna, mentre in Spagna e in Inghilterra la canzone \u00e8 stata interpretata dalla cantante venezuelana Aneeka dove i titoli sono stati rispettivamente \"Ojo por ojo\" nel primo e \"Eye for an Eye\" nel secondo paese.\nLa canzone \u00e8 una dichiarazione di guerra che una donna molto ferita fa al suo compagno che viene definito \"falsamente innamorato\". Un attacco a chi non le ha prestato attenzione e non le ha donato amore e che ora si merita di essere ripagato con la stessa moneta, occhio per occhio dente per dente appunto.\n\"Muchacha\" \u00e8 un singolo della cantante pubblicato il 4 luglio 2014, il brano \u00e8 una ballata pop/dance.\nIl videoclip del brano \u00e8 stato diretto da Gaetano Morbioli e ottiene in quattro mesi circa tre milioni di visualizzazioni.\nLa canzone riprende il tema del precedente \"Occhio per occhio\"."}
{"id": "2095875", "revid": "2079728", "url": "https://it.wikipedia.org/wiki?curid=2095875", "title": "Strada statale 700 della Reggia di Caserta", "text": "La strada statale 700 della Reggia di Caserta (SS 700), detta anche variante di Caserta o tangenziale di Caserta, \u00e8 una strada statale di propriet\u00e0 dell'ANAS, che attraversa le citt\u00e0 di Maddaloni, Caserta, Casagiove, San Prisco, Casapulla, Curti e Santa Maria Capua Vetere ed \u00e8 di prossima estensione a Capua.\nEssa \u00e8 costituita dalla variante delle ex strade statali 7 via Appia e 265 dei Ponti della Valle.\nLa numerazione \"SS 700\" appare dal 2010 sui segnali di progressiva chilometrica (precedenti numerazioni erano \"variante ss7/265\" e \"SS 7/SS 265\"). La provvisoria denominazione che l'ANAS aveva assegnato all'arteria era quella di \"nuova strada ANAS 285 Tangenziale di Caserta (NSA 285)\".\nStoria.\nLa storia della strada ha inizio nel corso degli anni ottanta-anni novanta del XX secolo, quando ne viene costruito il primo nucleo corrispondente alla variante tra Maddaloni e Caserta, che terminava nella periferia orientale del capoluogo.\nIl 22 dicembre 2005 viene aperto al traffico un ulteriore tratto di 2,200 km tra gli svincoli Caserta ospedale e Caserta Ovest, quasi interamente rappresentati dalla galleria \"Parco della Reggia\" che permette di oltrepassare il parco della Reggia di Caserta.\nL'ultimo tratto ad essere aperto al traffico \u00e8 invece quello che dallo svincolo di Caserta Ovest porta a Santa Maria Capua Vetere, inaugurato il 5 ottobre 2006, completando cos\u00ec l'arteria.\nL'opera \u00e8 diventata interamente funzionale con l'apertura dello svincolo di Santa Maria Capua Vetere dell'A1 Milano-Napoli, avvenuta il 15 dicembre 2008, che permette l'allacciamento diretto con la rete autostradale.\nProvvisoriamente definita come \"nuova strada ANAS 285 Tangenziale di Caserta (NSA 285)\", ha ottenuto la classificazione definitiva con il D.P.C.M. del 08/07/2010 che individuava il seguente itinerario: \"Innesto con la ex S.S. n. 265 presso Maddaloni - innesto con la S.C. Pimpinelle presso Capua\", modificato poi in \"Innesto con la ex S.S. n. 265 presso Maddaloni - Svincolo autostradale A1 (Santa Maria Capua Vetere)\".\nCaratteristiche.\n\u00c8 dotata di una corsia per ogni senso di marcia, una area di servizio, due gallerie ed \u00e8 composta di nove uscite per una lunghezza di quasi diciassette chilometri, dei quali circa due passano sotto il parco della reggia di Caserta.\nLa si pu\u00f2 imboccare dalle uscite dell'autostrada A1 di \"Caserta sud\" da Maddaloni, \"Caserta nord\" da Casagiove, e \"Santa Maria Capua Vetere\"."}
{"id": "2095876", "revid": "1522738", "url": "https://it.wikipedia.org/wiki?curid=2095876", "title": "Francis (A Bug's Life)", "text": ""}
{"id": "2095880", "revid": "119557784", "url": "https://it.wikipedia.org/wiki?curid=2095880", "title": "Illmersdorf", "text": ""}
{"id": "2095884", "revid": "119557815", "url": "https://it.wikipedia.org/wiki?curid=2095884", "title": "Mehlsdorf", "text": "Mehlsdorf \u00e8 una frazione del comune tedesco di Ihlow, nel Land del Brandeburgo.\nStoria.\nIl 31 dicembre 2001 il comune di Mehlsdorf venne soppresso e aggregato al comune di Ihlow."}
{"id": "2095885", "revid": "1573940", "url": "https://it.wikipedia.org/wiki?curid=2095885", "title": "Viverra megaspila", "text": "La civetta dalle grandi macchie (Viverra megaspila ) \u00e8 un carnivoro della famiglia dei Viverridi diffusa in Cina e Indocina.\nDescrizione.\nDimensioni.\nCarnivoro di grandi dimensioni, con la lunghezza della testa e del corpo tra 770 e 900\u00a0mm, la lunghezza della coda tra 320 e 400\u00a0mm, la lunghezza del piede tra 70 e 80\u00a0mm, la lunghezza delle orecchie tra 40 e 50\u00a0mm e un peso fino a 9\u00a0kg.\nAspetto.\nIl colore di fondo del corpo \u00e8 bruno-grigiastro. Sui lati e nella parte inferiore del collo sono presenti 2 bande nerastre intervallate da altrettante bande bianche che partono dalla parte posteriore delle orecchie e prima delle spalle scendono gi\u00f9 verticalmente verso il basso. Una cresta erettile di lunghi peli nerastri si estende lungo la spina dorsale dalla nuca alla base della coda. Sui fianchi sono presenti delle grandi macchie scure pi\u00f9 chiare al centro disposte in file, particolarmente nel quarto posteriore. La parte inferiore degli arti \u00e8 nera. La pianta dei piedi \u00e8 completamente priva di peli. Gli artigli del terzo e quarto dito della mano sono privi della guaina cutanea protettiva. La coda \u00e8 lunga poco meno della met\u00e0 della testa e del corpo, ha 4 larghi anelli neri intervallati da anelli bianchi e l'estremit\u00e0 nera.\nBiologia.\nComportamento.\n\u00c8 una specie notturna e terricola, sebbene si arrampichi con facilit\u00e0 sugli alberi.\nDistribuzione e habitat.\nQuesta specie \u00e8 diffusa nelle province cinesi dello Yunnan meridionale e del Guanxi sud-occidentale; Myanmar, Thailandia, Laos, Vietnam, Cambogia, Penisola malese ed isola di Penang.\nVive nelle foreste sempreverdi e decidue, foreste secche di dipterocarpi fino a 300 metri di altitudine.\nStato di conservazione.\nLa IUCN Red List, considerato che la popolazione \u00e8 diminuita di oltre il 50% negli ultimi 15 anni a causa della distruzione del proprio habitat, classifica \"V.megaspila\" come specie in pericolo (EN)."}
{"id": "2095887", "revid": "2519", "url": "https://it.wikipedia.org/wiki?curid=2095887", "title": "Niendorf", "text": "Niendorf \u00e8 una localit\u00e0 del comune di Siemz-Niendorf nel Meclemburgo-Pomerania Anteriore, in Germania.\nAppartiene al circondario (\"Landkreis\") del Meclemburgo Nordoccidentale (targa NWM) ed \u00e8 parte della comunit\u00e0 amministrativa (\"Amt\") Sch\u00f6nberger Land.\nGi\u00e0 comune autonomo, il 26 maggio del 2019 \u00e8 stato fuso con il vicino comune di Gro\u00df Siemz per costituire il nuovo comune di Siemz-Niendorf."}
{"id": "2095889", "revid": "89688", "url": "https://it.wikipedia.org/wiki?curid=2095889", "title": "Shoujo", "text": ""}
{"id": "2095890", "revid": "119557862", "url": "https://it.wikipedia.org/wiki?curid=2095890", "title": "Rietdorf", "text": "Rietdorf \u00e8 una frazione del comune tedesco di Ihlow, nel Land del Brandeburgo.\nStoria.\nIl 31 dicembre 2001 il comune di Rietdorf venne soppresso e aggregato al comune di Ihlow."}
{"id": "2095893", "revid": "287204", "url": "https://it.wikipedia.org/wiki?curid=2095893", "title": "Alonso de Sotomayor", "text": "Giovent\u00f9.\nNacque nella provincia dell'Estremadura, in Spagna, figlio di Guti\u00e9rrez de Sotomayor y Hinojosa e Beatriz de Valmediano. All'et\u00e0 di 15 anni si arruol\u00f2 nell'esercito, servendo in Italia fino al 1567, per poi spostarsi nelle Fiandre.\nNel 1580 fu richiamato a Madrid dai suoi doveri ufficiali. Re Filippo II, notando la sua efficienza militare, lo ordin\u00f2 cavaliere dell'Ordine di Santiago, mettendolo a capo di una campagna contro il Portogallo. In quel periodo arrivavano notizie dal Cile, dove la guerra di Arauco proseguiva e si richiedevano rinforzi. Il re decise di nominare Sotomayor governatore del distretto, mandandolo in Cile con un grosso contingente di soldati che avrebbero dovuto risolvere la situazione.\nGovernatore del Cile.\nSotomayor arriv\u00f2 in Cile nel 1583 scoprendo che gli veniva richiesto di fare da giudice, ascoltando innumerevoli accuse contro il precedente governatore Mart\u00edn Ruiz de Gamboa. Questa amministrazione si era rivelata altamente impopolare a causa di un regime di tassazione che proibiva agli indiani il pagamento delle tasse sotto forma di lavoro.\nSotomayor dovette rinchiudere Gamboa nel palazzo del governo di Santiago, da cui venne liberato solo in seguito alla sottoscrizione di un'obbligazione. In seguito Sotomayor assolse Gamboa liberandolo completamente.\nCon questi predecessori, la prima decisione di Sotomayor fu la reistituzione del vecchio sistema di pagamento in ore di lavoro, abolendo la Tasa de Gamboa e ripristinando la Tasa de Santill\u00e1n, ma mantenendo il diritto di tornare al vecchio sistema, con l'obbiettivo di evitare gli eccessi degli \"encomenderos\" contro gli indiani.\nGuerra di Arauco.\nSotomayor aveva intenzione di estendere la conquista del Cile nello stile di Pedro de Valdivia, ovvero costruendo una serie di forti che si sarebbero protetti a vicenda, rendendo sicure le citt\u00e0. L'applicazione di questo progetto richiedeva un esercito professionistico, e la proposta fu girata alle autorit\u00e0 spagnole a causa delle scarse risorse disponibili nell'area.\nLanci\u00f2 una serie di campagne contro i Mapuche che continuavano a resistere. Riusc\u00ec a catturare il mestizo Alonso D\u00edaz, a capo dei ribelli per anni. Sotomayor mand\u00f2 il fratello Luis a combattere nei pressi di Valdivia, riuscendo a sconfiggere i Mapuche in un attacco a sorpresa ad Angol, il 16 gennaio 1585.\nSotomayor mise in atto anche il suo piano di fortificazioni con i pochi uomini di cui disponeva. Nel 1584 fond\u00f2 il forte di San Fabi\u00e1n de Conueo a Coelemu. Nel 1585 ordin\u00f2 la costruzione di quello di Santo Arbol de la Cruz, dove il fiume Guaqui si immette nel B\u00edo B\u00edo. Ordin\u00f2 la costruzione di una fortezza su ognuna delle rive del Bio Bio, chiamati Esp\u00edritu Santo e Sant\u00edsima Trinidad, ed un'altra presso Catirai chiamata San Jer\u00f3nimo de Millapoa. Un altro forte venne eretto a Pur\u00e9n, dove venne stanziato anche un piccolo distaccamento. Queste fortezze avevano l'obbiettivo di tagliare le comunicazioni tra i Mapuche, e si sperava di approfittare della loro presenza per costruire citt\u00e0 da parte ad ognuno di essi.\nI toqui Mapuche Nongoniel, Cadeguala e Guanoalca ovviamente si opposero alla loro costruzione, forzando l'abbandono di quello di Pur\u00e9n nel 1586. Nel 1589 Sotomayor lo occupo' di nuovo, ingrandendolo ed erigendo un nuovo forte vicino al mare sulle colline di Marihue\u00f1u. Nel 1590 spost\u00f2 la citt\u00e0 di Arauco nella sua posizione odierna accanto al mare.\nQuesta nuova aggiunta in realt\u00e0 non spavent\u00f2 n\u00e9 indebol\u00ec i Mapuche. La cattura di Diaz non cambio' la situazione, e la costruzione dei fortini si dimostr\u00f2 inefficace. Gli Aracaniani si rafforzavano ogni giorno grazie alle armi ed ai cavalli degli spagnoli. Il loro unico problema erano gli archibugi, che non sapevano far funzionare non avendo mai sentito parlare della polvere da sparo.\nProblemi di governo.\nDurante i problemi dovuti all'insurrezione, Sotomayor dovette anche fare i conti con gli attacchi dei pirati inglesi, di cui il pi\u00f9 famoso fu Thomas Cavendish, che avevano gettato le ancore a Quintero il 9 aprile 1587. Qui furono sconfitti dagli spagnoli, perdendo dieci uomini. Inoltre dovette gestire la rivolta dei soldati nel sud, causata dalla povert\u00e0 sofferta per il fatto di non essere stati pagati con oro o diritti di encomienda.\nAllarmato dalla situazione, ed in mancanza di rinforzi, Sotomayor and\u00f2 in Per\u00f9 il 30 luglio 1592 per chiedere al vicer\u00e9 altri uomini. Al suo posto lasci\u00f2 l'avvocato Pedro de Viscarra, arrivato dalla Spagna due anni prima con il grado di tenente governatore del Cile.\nGovernatore di Panama.\nAd agosto Sotomayor sbarc\u00f2 a Callao, dove seppe che il re aveva nominato un nuovo governatore del Cile, Mart\u00edn Garc\u00eda \u00d3\u00f1ez de Loyola. Torn\u00f2 in Cile per dare la notizia difendendo le proprie azioni in una causa dove usc\u00ec vincitore. A questo punto part\u00ec alla volta della Spagna, ma fu bloccato dal vicer\u00e9 del Per\u00f9, che gli chiese di prendersi in carico la provincia di Panama, minacciata dall'invasione inglese.\nUltimi anni di vita.\nDopo il ritorno in Spagna fu nominato di nuovo governatore del Cile nel 1604. A causa delle passate frustrazioni decise di rinunciare all'incarico. Si un\u00ec al Consiglio delle Indie e, nel 1609, fu incaricato dell'espulsione dei Mori dalla Spagna."}
{"id": "2095897", "revid": "541053", "url": "https://it.wikipedia.org/wiki?curid=2095897", "title": "Regno d'Islanda", "text": "Il Regno d'Islanda \u00e8 stato una monarchia costituzionale durata dal 1\u00ba dicembre 1918 fino al 17 giugno 1944, quando \u00e8 divenuta una repubblica indipendente.\nOrigini del dominio danese.\nL'Islanda era sotto il controllo della Corona Danese dal 1380, anche se fino al 1814 fu formalmente di possesso norvegese. Nel 1874, mille anni dopo il primo insediamento, la Danimarca consent\u00ec l'autogoverno all'Islanda, che fu ulteriormente aumentato nel 1904. La Costituzione, scritta nel 1874, fu rivista nel 1903 e il Ministro per gli Affari Islandesi, residente a Reykjav\u00edk, fu reso responsabile per l'Althing, il Parlamento islandese.\nL'Atto di Unione, accordo del 1\u00ba dicembre 1918 con la Danimarca, riconobbe l'Islanda come stato con ampia autonomina interna unito alla Danimarca tramite un re comune. Il Regno d'Islanda si dot\u00f2 di una propria bandiera; la difesa, la rappresentanza internazionale e la gestione degli affari esteri rimasero in capo alla Danimarca. L'Atto sarebbe stato rivisto, secondo gli accordi iniziali, ancora nel 1940 e avrebbe potuto essere revocato tre anni dopo, se non si fosse giunti ad un accordo.\nLa seconda guerra mondiale e l'istituzione della repubblica.\nL'occupazione tedesca della Danimarca il 9 aprile 1940 peggior\u00f2 le comunicazioni tra Islanda e Danimarca; di conseguenza, il 10 aprile, il Parlamento islandese scelse di prendere il controllo degli affari esteri, eleggendo un governatore provvisorio, Sveinn Bj\u00f6rnsson, che divenne poi il primo Presidente della Repubblica. Durante i primi anni della seconda guerra mondiale, l'Islanda rafforz\u00f2 la propria posizione di neutralit\u00e0, intraprendendo azioni sia contro il Regno Unito che contro la Germania nazista, che violavano le leggi di neutralit\u00e0. Il 10 maggio 1940 il Regno Unito lanci\u00f2 l'Operazione Fork, con cui ebbe inizio l'invasione dell'isola attraverso il porto di Reykjav\u00edk. Il governo dell'Islanda emise una protesta contro ci\u00f2 che defin\u00ec una \"flagrante violazione\" della neutralit\u00e0 islandese. Il giorno dell'invasione, il Primo ministro Hermann J\u00f3nasson lesse alla radio un annuncio che informava gli islandesi di trattare le truppe britanniche con l'educazione riservata agli ospiti. L'occupazione alleata dell'Islanda dur\u00f2 per tutto il conflitto.\nAl culmine dell'occupazione dell'Islanda, il Regno Unito aveva circa 25\u00a0000 uomini che stazionavano sull'isola; nel luglio 1941, la responsabilit\u00e0 per la difesa dell'Islanda pass\u00f2 agli Stati Uniti, con un accordo di difesa bilaterale. Il Regno Unito aveva bisogno di tutte le proprie forze in patria, e pertanto obblig\u00f2 l'Althing ad accettare la forza di occupazione statunitense. Sull'isola arrivarono circa 40\u00a0000 soldati, addirittura pi\u00f9 della popolazione maschile maggiorenne dell'Islanda (tutta la popolazione islandese, all'epoca, era di circa 120\u00a0000 persone).\nA seguito del referendum del 24 maggio 1944, l'Islanda divenne formalmente una repubblica indipendente il 17 giugno 1944. Dato che la Danimarca era ancora occupata dalla Germania nazista, molti danesi si sentirono offesi perch\u00e9 l'Islanda aveva attuato tale procedimento proprio in quel momento. Nonostante ci\u00f2, il re Cristiano X di Danimarca invi\u00f2 un messaggio di congratulazioni al popolo islandese."}
{"id": "2095898", "revid": "1543377", "url": "https://it.wikipedia.org/wiki?curid=2095898", "title": "Discografia di Lee Perry", "text": "Discografia completa del produttore e cantante reggae giamaicano Lee Perry, comprende anche gli album con il suo gruppo, The Upsetters e le numerose raccolte di suoi pezzi o da lui prodotti per altri artisti e gruppi.\nAlbum in studio.\nDischi prodotti da Lee Perry ed usciti a suo nome (Lee Scratch Perry o The Upsetter) o a nome del suo gruppo: gli Upsetters.\nDischi prodotti da Lee Perry.\nDischi prodotti da Lee Perry per altri artisti o gruppi\nRaccolte.\nRaccolte con brani di Lee \"Scratch\" Perry o prodotti da lui.\nSi tratta in larga parte di materiale pubblicato (o ripubblicato) molti anni dopo la prima uscita discografica, dopo la riscoperta internazionale del roots reggae e del dub.\nIn alcuni casi sono stati ripubblicate le versioni originali dei dischi (con i brani provenienti direttamente dai \"master tapes\")."}
{"id": "2095902", "revid": "830939", "url": "https://it.wikipedia.org/wiki?curid=2095902", "title": "Ernest Green", "text": "In giovent\u00f9 fece parte, nel 1957, del gruppo di studenti afroamericani che si batt\u00e9 per affermare, dopo la fine della segregazione razziale, il proprio diritto ad iscriversi e frequentare la scuola Central High School di Little Rock, precedentemente riservata ai soli bianchi. Contro questo diritto si oppose l'allora Governatore dello Stato, schierando le truppe della guardia di stato a \"protezione\" della scuola. Il braccio di ferro si concluse con l'intervento dell'Esercito federale che prese il controllo della situazione e scort\u00f2 gli studenti all'interno dei locali della scuola.\nIl gruppo di studenti fu denominato \"Little Rock Nine\" e ha ricevuto una medaglia dal presidente Bill Clinton nel 1999. Green fu il primo ragazzo afroamericano a diplomarsi alla Central.\nBiografia.\nInfanzia e istruzione.\nErnest Green \u00e8 nato a Little Rock nel 1941 da Lothaire e Ernest Green, Sr. Ernest aveva un fratello, Scott, e una sorella, Treopia Washington.\nCome il resto dei Little Rock Nine, Green proveniva da una famiglia che dava molta importanza alla formazione e allo sviluppo personale. Di conseguenza, Green ha partecipato alle attivit\u00e0 della chiesa e ai Boy Scout of America, guadagnandosi infine il rango di Aquila Scout. Ha frequentato la Dunbar Junior High School segregata e si \u00e8 diplomato dopo il nono anno, quando \u00e8 stato assegnato alla Horace Mann High School, una nuova scuola superiore per gli afro-americani.\nAlla fine del suo primo anno alla Horace Mann, Green si \u00e8 offerto volontario per frequentare la Little Rock Central High School nell'autunno del 1957 e aiutare a desegregare una delle scuole pi\u00f9 grandi della nazione. Il programma didattico della Central High era pi\u00f9 ampio e complesso di quello della Horace Mann, il che rendeva le attivit\u00e0 didattiche molto desiderabili.\nNon solo Green \u00e8 sopravvissuto alle vessazioni quotidiane e alla violenza episodica che il resto del Little Rock Nine ha vissuto, ma ha anche dovuto studiare con straordinario impegno per assicurarsi di laurearsi e dimostrare che gli afroamericani erano ugualmente in grado di frequentare il Central High come chiunque altro.\nErnest Green ha segnato la storia il 27 maggio 1958, quando \u00e8 diventato il primo dei Little Rock Nine, e il primo afro-americano, a diplomarsi presso la Little Rock's Central High School di Little Rock. Martin Luther King Jr., che era in Arkansas per parlare all'apertura dell'Arkansas Agriculture Mechanical and Normal College a Pine Bluff, ha partecipato alla cerimonia di diploma con la famiglia Green.\nDopo la sua fama nazionale, Green ha frequentato l'Universit\u00e0 statale del Michigan come beneficiario di una borsa di studio fornita da un donatore anonimo. Nello Stato del Michigan, Green ha continuato a impegnarsi nell'attivismo e nelle proteste a sostegno del Movimento per i diritti civili degli afroamericani. Pi\u00f9 tardi ha saputo che il donatore anonimo era John A. Hannah, il presidente della Universit\u00e0 statale del Michigan, e un bersaglio occasionale di proteste da parte di attivisti per i diritti civili tra cui Green. Green si \u00e8 laureato con un Bachelor of Arts nel 1962 e un Master's degree in sociologia nel 1964. Green era anche il migliore della sua classe.\nCarriera.\nNel 1965, Green ha iniziato un programma di apprendistato nel settore edile presso l'Adolph Institute, un programma volto ad aiutare le donne minoritarie del Sud a sviluppare la loro capacit\u00e0 di carriera. Dal 1968 al 1976 \u00e8 stato direttore del A. Philip Randolph Education Fund. Dal 1977 al 1981, \u00e8 stato Assistente Segretario del Lavoro durante l'amministrazione di Jimmy Carter.\nDal 1981 al 1985 Green \u00e8 stato socio della societ\u00e0 Green and Herman; dal 1985 al 1986 \u00e8 stato proprietario della E. Green and Associates. Dal 1985, \u00e8 stato con Lehman Brothers, occupandosi di finanza pubblica. \u00c8 anche membro del consiglio di amministrazione dell'Albert Shanker Institute.\nGreen ha vinto il Eagle Scout Award nel 1956 prima di frequentare la Central High. Pi\u00f9 di 25 anni dopo ha ricevuto il Distinguished Eagle Scout Award che la Boy Scouts of America ha assegnato a meno di 2000 uomini che si sono guadagnati l'Eagle come scout. Nel 2004, ha organizzato il programma Scoutreach a Washington, DC e ha ricoperto il ruolo di presidente volontario del programma. Questo programma \u00e8 al suo 8\u00ba anno al servizio di 600 ragazzi in quartieri in difficolt\u00e0 in Inghilterra.\nCommunity Academy Public Charter School.\nGreen \u00e8 stato presidente del consiglio di amministrazione della Community Academy Public Charter School, una scuola charter di Washington, DC, chiusa nel 2015 per una cattiva gestione finanziaria. Il 3 marzo 2015 il Procuratore generale del Distretto di Columbia ha presentato denuncia contro Green e un altro membro del consiglio di amministrazione per aver \"abusato gravemente della loro posizione di direttori\" e \"contribuito a far s\u00ec che la scuola agisse in modo contrario al suo scopo di lucro\". La causa \u00e8 stata respinta e non sono stati depositati ulteriori capi d'imputazione.\nRappresentazioni televisive.\nGreen \u00e8 stato interpretato in due film per la televisione sui Little Rock Nine. Egli \u00e8 stato interpretato da Calvin Levels nel 1981 nel film della CBS \"Crisis at Central High\", e da Morris Chestnut nel 1993 nel film di Disney Channel \"The Ernest Green Story\".\nNel 1980 ha partecipato alla tavola rotonda in video \"Milton Friedman (PBS) Free to Choose (Who Protects the Worker?)\" sui diritti dei lavoratori e l'economia."}
{"id": "2095903", "revid": "125787418", "url": "https://it.wikipedia.org/wiki?curid=2095903", "title": "Joma", "text": "Joma \u00e8 un'azienda di abbigliamento sportivo spagnola.\n\u00c8 la prima azienda sportiva spagnola a livello nazionale.\nStoria.\nFondata a Toledo nel 1965, distribuisce oggi i suoi prodotti in 70 paesi e ha 8 filiali in Germania, Messico, Brasile, Italia, Stati Uniti d'America, Panama e Hong Kong; la succursale italiana, aperta nel 1999, si trova a Cambiano, in provincia di Torino.\nProdotti.\nL'azienda produce materiale tecnico per pallamano, calcio, calcio a 5, tennis, pallavolo e atletica leggera.\nGli abbigliamenti della Joma sono prodotti in Asia orientale, pi\u00f9 precisamente Kuala Lumpur, in Malesia."}
{"id": "2095904", "revid": "834", "url": "https://it.wikipedia.org/wiki?curid=2095904", "title": "Without Remorse", "text": ""}
{"id": "2095907", "revid": "125392459", "url": "https://it.wikipedia.org/wiki?curid=2095907", "title": "Corte marziale", "text": "La corte marziale \u00e8 un organo giudicante che giudica i membri delle forze armate per violazioni del diritto militare, in particolare del diritto penale militare di guerra, e per crimini contro i civili.\nUna corte marziale ha il potere di determinare la colpevolezza dei membri delle forze armate soggetti alla legge militare e, se l'imputato \u00e8 colpevole, di deciderne la punizione.\nLa maggior parte dei corpi militari utilizza un sistema di corti marziali per quei casi in cui potrebbe essersi verificata una violazione della disciplina militare. Alcuni paesi, tuttavia, non hanno alcuna corte marziale in tempo di pace (\u00e8 questo il caso, ad esempio, della Francia e della Germania, dove sono utilizzati tribunali ordinari civili). Inoltre, le corti marziali possono essere utilizzate per processare i prigionieri di guerra per aver commesso dei crimini di guerra. La Convenzione di Ginevra richiede che i prigionieri di guerra che sono processati per crimini di guerra siano soggetti alle stesse procedure processuali militari del Paese che li tiene prigionieri.\nLa maggior parte delle Marine hanno una corte marziale ordinaria che si riunisce ogni qual volta viene perduta una nave. Questo non per presunzione che il suo comandante sia sospettato di negligenza, ma solo affinch\u00e9 le circostanze nelle quali la nave \u00e8 andata persa siano registrate ufficialmente. Molti comandanti di navi esigono loro stessi, in queste situazioni, la convocazione della corte marziale.\nComposizione.\nDi solito, una corte marziale predispone un processo con un giudice che presiede, un procuratore e il consiglio di difesa (avvocati e ufficiali) e (in alcuni casi) un gruppo di ufficiali (e talvolta personale di leva) in qualit\u00e0 di giuria. La composizione delle parti varia da un paese all'altro e pu\u00f2 anche dipendere dalla gravit\u00e0 dell'accusa.\nGiurisdizione.\nLe Corti marziali hanno il potere di giudicare un'ampia gamma di reati, molti dei quali sono simili a reati civili quali frode, furto o resa di falsa testimonianza. Altri, come la codardia, la diserzione o l'insubordinazione, sono reati puramente militari. I reati militari sono definiti nelle leggi che riguardano le Forze Armate di un Paese per coloro che ad esse appartengono. \nLe norme per le Forze armate del Canada si trovano nelle \"Queen's Regulations and Orders\" e nel \"National Defence Act\". Per quanto riguarda gli appartenenti alle Forze Armate Statunitensi, i reati sono previsti dal \"Uniform Code of Military Justice\" (UCMJ). Questi reati, le pene previste per essi e le istruzioni sul modo di condurre il processo, sono esposte in dettaglio per ogni tipo di Forza armata e per ogni Paese.\nPer Stato.\nCanada.\nIn Canada vi \u00e8 un doppio livello di procedimenti. Procedimenti sommari sono presieduti da ufficiali superiori, mentre materie pi\u00f9 importanti sono valutate da corti marziali presiedute da giudici militari indipendenti che operano in un Ufficio [indipendente] del Capo dei giudici militari. Le istanze di appello vengono presentate alla \"Court Martial Appeal Court of Canada\". La pena capitale per i reati civili \u00e8 stata abolita in Canada nel 1976 e nel 1998 anche per quelli militari. Harold Pringle fu l'ultimo militare canadese giustiziato per un reato militare: ci\u00f2 avvenne nel 1945.\nIndia.\nCi sono quattro tipi di corti marziali in India. Queste sono:\nSecondo l\"'Army Act\", le corti marziali possono processare il personale militare per qualsiasi reato tranne che quelli di omicidio e rapimento di civili, che sono competenza di un Tribunale civile. \nItalia.\nIn Italia, dove non esiste un organo denominato \"corte marziale\", le violazioni del diritto militare sono di competenza dei tribunali militari.\nPaesi Bassi.\nNei Paesi Bassi gli appartenenti ad un corpo militare vengono processati da una speciale sezione militare del Tribunale civile, sita ad Arnhem. Questa sezione \u00e8 composta da membri delle forze armate cui si aggiungono due giudici civili.\nLa decisione se iniziare o meno il procedimento viene presa dalla Pubblica accusa civile (Attorney general).\nRegno Unito.\nNel Regno Unito la Corte marziale \u00e8 una delle \"Military Courts of the United Kingdom\". Una legge del 2006 (\"The Armed Forces Act\") stabilisce le Corti marziali come tribunali permanenti, mentre prima le corti marziali venivano istituite caso per caso. La Corte marziale pu\u00f2 occuparsi di qualsiasi violazione della legge sul servizio militare. Il tribunale \u00e8 costituito da un Giudice Designato e da un numero di ufficiali che va da tre a sette, a seconda della gravit\u00e0 del reato. Le decisioni giuridiche sono prese dal Giudice Designato da solo, mentre quelle sui fatti specifici sono prese a maggioranza dai membri del tribunale, escluso il Giudice Avvocato, le sentenze sono emesse a maggioranza dei membri del tribunale, in questo caso compreso anche il Giudice Designato.\nStati Uniti.\nNegli Stati Uniti d'America le Corti marziali nei casi pi\u00f9 comuni sono composte di tre membri delle Forze Armate americane, per i casi di violazione del Codice Uniforme della Giustizia militare (\"Uniform Code of Military Justice\" o UCMJ), che \u00e8 il Codice penale militare. Comunque esse possono venir costituite anche ad altri scopi, compresi i Tribunali militari che assicurano il rispetto delle leggi marziali nei territori occupati. Le Corti marziali sono disciplinate dalle regole di Procedura penale e dalle norme sulle prove redatte nell'apposito Manuale (\"Manual for Courts-Martial\"), che contiene le norme per le Corti Marziali, quelle militari sulle prove ed altri dispositivi giuridici."}
{"id": "2095909", "revid": "74173", "url": "https://it.wikipedia.org/wiki?curid=2095909", "title": "Regno di Islanda", "text": ""}
{"id": "2095910", "revid": "1305772", "url": "https://it.wikipedia.org/wiki?curid=2095910", "title": "Patriot Games", "text": ""}
{"id": "2095914", "revid": "1573940", "url": "https://it.wikipedia.org/wiki?curid=2095914", "title": "Genetta", "text": "Genetta () \u00e8 un genere di Carnivori della famiglia dei Viverridi comunemente noti come \"genette\".\nDescrizione.\nDimensioni.\nAl genere Genetta appartengono carnivori di medie dimensioni con la lunghezza della testa e del corpo fino a 600\u00a0mm, la lunghezza della coda fino a 540\u00a0mm e un peso fino a 3,2\u00a0kg.\nCaratteristiche craniche e dentarie.\nIl cranio \u00e8 relativamente allungato con una regione inter-orbitale ristretta. Il terzo premolare superiore presenta una cuspide supplementare sul lato interno. Alcune specie esibiscono una dentatura modificata in funzione della dieta, come \"Genetta piscivora\" e \"Genetta johnstoni\".\nSono caratterizzati dalla seguente formula dentaria:\nAspetto.\nIl corpo \u00e8 lungo e snello, mentre le zampe sono relativamente corte. Il muso \u00e8 lungo ed appuntito, le orecchie e gli occhi sono grandi. La coda \u00e8 lunga quanto la testa ed il corpo ed \u00e8 di forma cilindrica. La pelliccia presenta diverse file di macchie nerastre lungo i fianchi ed una striscia dorsale. \u00c8 presente una maschera facciale, la punta del naso, vibrisse bicolori, una grossa macchia sotto ogni occhio ed una sopra di esso sono biancastri, mentre i lati del muso e degli anelli intorno agli occhi sono neri.\nLa coda \u00e8 folta ed anellata, l'andatura \u00e8 digitigrada e le unghie sono semi-retrattili. Sono presenti delle ghiandole sebacee sulle guance, sui lati del collo e sui fianchi. Producono una sostanza odorifera utilizzata principalmente per marcare il territorio. Le varie specie si differenziano dalla struttura cranica e dalle dimensioni e dal numero delle macchie sul corpo.\nI cuscinetti dei piedi rilasciano impronte simili a quelle di un gatto.\nDistribuzione.\nIl genere \u00e8 diffuso in Africa, Europa occidentale, Vicino Oriente e Penisola araba.\nTassonomia.\nSono state riconosciute quattordici specie:\nRecenti studi filogenetici hanno dimostrato che \"G.piscivora\" appartiene a questo genere e non pi\u00f9 al genere \"Osbornictis\"."}
{"id": "2095919", "revid": "834", "url": "https://it.wikipedia.org/wiki?curid=2095919", "title": "Red Rabbit", "text": ""}
{"id": "2095929", "revid": "834", "url": "https://it.wikipedia.org/wiki?curid=2095929", "title": "The Cardinal of the Kremlin", "text": ""}
{"id": "2095931", "revid": "110157", "url": "https://it.wikipedia.org/wiki?curid=2095931", "title": "Tredicipose", "text": "Tredicipose \u00e8 il terzo album dei Deasonika pubblicato il 9 febbraio 2008 con un concerto di presentazione il 10 febbraio all'Alcatraz di Milano.\nSia il titolo che l'art direction sono stati studiati e creati con la fotografa Alice Pedroletti, che ha realizzato anche \"l'anti-video\" del brano Gregorian, lanciato assieme al disco.\nL'uscita dell'album vede anche un cambio di formazione, al posto di Marco Trentacoste subentra Gionata Bettini. L'ex chitarrista partecipa comunque alla creazione dell'album in qualit\u00e0 di produttore, come negli altri lavori.\nIn Tredicipose la band sperimenta dei pezzi in inglesi: \"Thank you\" vede la partecipazione di Gianluca Morelli degli Emoglobe.\nIl Cortometraggio.\nL'album viene inoltre venduto con allegato il cortometraggio \"Dovunque, adesso\" di Simone Covini, nel quale i Deasonika hanno creato la colonna sonora."}
{"id": "2095934", "revid": "1305772", "url": "https://it.wikipedia.org/wiki?curid=2095934", "title": "Clear and Present Danger", "text": ""}
{"id": "2095943", "revid": "1305772", "url": "https://it.wikipedia.org/wiki?curid=2095943", "title": "The Sum of All Fears", "text": ""}
{"id": "2095954", "revid": "834", "url": "https://it.wikipedia.org/wiki?curid=2095954", "title": "The Bear and the Dragon", "text": ""}
{"id": "2095958", "revid": "101175", "url": "https://it.wikipedia.org/wiki?curid=2095958", "title": "Gran Premio motociclistico del Brasile 2003", "text": "Il Gran Premio motociclistico di Rio 2003 corso il 20 settembre, \u00e8 stato il dodicesimo Gran Premio della stagione 2003 e ha visto vincere: la Honda di Valentino Rossi in MotoGP, Manuel Poggiali nella classe 250 e Jorge Lorenzo nella classe 125.\nPer il pilota spagnolo Lorenzo si tratta della prima vittoria nel motomondiale."}
{"id": "2095960", "revid": "697352", "url": "https://it.wikipedia.org/wiki?curid=2095960", "title": "Pinehearst Company", "text": "La Pinehearst Company \u00e8 un'organizzazione criminale fittizia della serie televisiva \"Heroes\".\nLa \"Pinehearst\" si presenta come un'azienda di biotecnologia che ha lo scopo di produrre prodotti di qualit\u00e0 superiore e proporre metodi innovativi nel campo della medicina, della scienza e della tecnologia. Tuttavia questa \u00e8 solo l'attivit\u00e0 di copertura. La \"Pinehearst\" in realt\u00e0 si occupa di studiare i soggetti avanzati con lo scopo di trovare una formula in grado di dotare di abilit\u00e0 speciali anche le persone normali.\nStoria.\nLa \"Pinehearst Company\" viene fondata durante la terza stagione da Arthur Petrelli. Il suo obiettivo \u00e8 quello di creare una formula in grado di cambiare il mondo, dotando di poteri anche le persone normali. In un episodio Peter Petrelli si teletrasporta nel futuro e vede un mondo in cui tutti hanno delle speciali abilit\u00e0 che vengono usate continuamente nella vita di tutti i giorni.\nUna formula del genere, in grado di dotare di poteri anche le persone normali in realt\u00e0 era gi\u00e0 allo studio da parte della vecchia Compagnia e in parte era gi\u00e0 stata creata per poi essere divisa e nascosta da Kaito Nakamura. La \"Pinehearst\" tra i suoi membri annovera anche membri della vecchia Compagnia. Oltre allo stesso Arthur Petrelli, che la dirige, fa parte della societ\u00e0 anche Maury Parkman.\nNel corso del terzo volume, all'interno della terza stagione, la \"Pinehearst\" riesce nel suo intento di creare la formula, grazie agli studi di Mohinder Suresh. Il primo ad usufruire della formula \u00e8 lo stesso Mohinder, che acquisisce cos\u00ec una superforza. Arthur Petrelli aveva gi\u00e0 preparato un gruppo di persone con cui iniziare a testarla, perlopi\u00f9 ex militari. Ma proprio quando i test stanno per iniziare con la somministrazione ad un primo soggetto, la societ\u00e0 subisce l'assalto di Peter Petrelli, accompagnato da altri soggetti avanzati in cerca di vendetta, che distruggono sia la formula preparata che la societ\u00e0 stessa. Arthur Petrelli finisce ucciso per mano di Sylar che si vendica dopo che gli era stato fatto credere di essere il figlio di Arthur, allo scopo di poterlo sfruttare.\nOltre a Mohinder, anche Ando Masahashi usufruisce della formula, cercando di ottenere un potere per salvare Hiro, rimasto bloccato nel passato. Ando ottiene tuttavia solo il potere di ricaricatore per i poteri degli altri \"heroes\".\nMembri.\nManipolati da Arthur Petrelli diventano membri della \"Pinehearst Company\" molti soggetti avanzati, tra cui Maury Parkman, gi\u00e0 membro della vecchia Compagnia, Elle Bishop, Sylar, che inizialmente credeva che Arthur Petrelli fosse il suo vero padre, Nathan Petrelli, che decidendo di appoggiare il padre entra in contrasto con il fratello, Tracy Strauss e alcuni fuggitivi del Livello 5, la prigione della vecchia Compagnia, quali Flint Gordon e Knox."}
{"id": "2095961", "revid": "316089", "url": "https://it.wikipedia.org/wiki?curid=2095961", "title": "Pinehearst", "text": ""}
{"id": "2095963", "revid": "1305772", "url": "https://it.wikipedia.org/wiki?curid=2095963", "title": "Nilgiritragus hylocrius", "text": "Il tahr del Nilgiri (Nilgiritragus hylocrius) \u00e8 un ungulato endemico delle Colline del Nilgiri e della parte meridionale dei Ghati occidentali, negli Stati del Tamil Nadu e del Kerala (India meridionale). \u00c8 l'animale simbolo del Tamil Nadu.\nEtimologia.\nNelle aree dove vive, il tahr del Nilgiri \u00e8 noto anche come stambecco del Nilgiri o semplicemente come stambecco (il che crea una possibile confusione con i \"veri\" stambecchi). In lingua tamil viene chiamato \"warryato\" o \"varaiaadu\", termine composto dalle parole \"wurrai\" (precipizio) e \"aadu\" (capra). Proprio per questo motivo Gray lo chiam\u00f2 \"Capra warryato\".\nI suoi parenti pi\u00f9 stretti sono le pecore (genere \"Ovis\"). Fino al 2005 veniva classificato insieme al tahr dell'Himalaya (\"Hemitragus jemlahicus\") e al tahr dell'Arabia (\"Arabitragus jayakari\") nel genere \"Hemitragus\". Tuttavia, recentemente \u00e8 stato posto nel nuovo genere \"Nilgiritragus\", dato che da un punto di vista genetico \u00e8 molto pi\u00f9 simile ai membri del genere \"Ovis\" che agli altri tahr.\nDescrizione.\nIl tahr del Nilgiri \u00e8 una capra piuttosto tozza munita di un manto rado e ruvido e di una ispida criniera. I maschi sono pi\u00f9 grandi delle femmine e da adulti hanno anche un colore pi\u00f9 scuro. Entrambi i sessi sono dotati di corna ricurve, pi\u00f9 lunghe nei maschi (40\u00a0cm) che nelle femmine (30\u00a0cm). I maschi adulti pesano 80 \u2013 100\u00a0kg e sono alti al garrese circa 100\u00a0cm; con l'et\u00e0 sviluppano sul dorso un'area di colore grigio chiaro, o \"sella\", e proprio per questo motivo vengono chiamati \"saddlebacks\" (\"dorsi sellati\").\nDistribuzione.\nQuesto tahr vive nelle praterie di montagna dell'ecoregione delle foreste pluviali di montagna dei Ghati Occidentali meridionali. Ad altitudini di 1200\u00a0\u2013 2600\u00a0m (generalmente oltre i 2000\u00a0m), le foreste si diradano in stentati boschetti, noti come \"sholas\", inframmezzati da aree di prateria. Ad altitudini inferiori queste praterie sono circondate da foreste pi\u00f9 fitte. In passato i tahr del Nilgiri si aggiravano per queste praterie in grandi branchi, ma nel XIX secolo la caccia e il bracconaggio ne ridussero cos\u00ec tanto il numero che nei primi anni del XX secolo ne rimanevano solamente un centinaio. Da allora la popolazione \u00e8 di nuovo aumentata e al giorno d'oggi ne vivono circa 2000 esemplari. Il loro areale si estende su un fronte di 400\u00a0km da nord a sud e la popolazione pi\u00f9 numerosa si riscontra nel Parco Nazionale di Eravikulam. Altre concentrazioni degne di nota vivono sulle Colline del Nilgiri, mentre gruppetti pi\u00f9 piccoli vivono sulle Colline dell'Anamalai, nel Parco Nazionale di Periyar, sulle Colline del Palni e sui Ghati Occidentali a sud di Eravikulam, presso l'estremit\u00e0 meridionale dell'India."}
{"id": "2095974", "revid": "15756", "url": "https://it.wikipedia.org/wiki?curid=2095974", "title": "Echium sabulicola", "text": "Echium sabulicola \u00e8 una pianta della famiglia delle Boraginaceae.\nDescrizione.\n\u00c8 una pianta erbacea biennale, cresce fino a 70\u00a0cm in altezza.\nFiorisce alla fine di aprile e, con tempo favorevole, in autunno.\nDistribuzione e habitat.\n\u00c8 nativa nelle aree sabbiose della regione occidentale e meridionale del bacino del Mediterraneo, dalla Spagna occidentale alla Francia meridionale all'Italia, comprese le isole Baleari, la Corsica, la Sardegna e la Sicilia, al Nord Africa.\nLa pianta richiede abbondanza di sole e periodi secchi prolungati."}
{"id": "2095984", "revid": "287204", "url": "https://it.wikipedia.org/wiki?curid=2095984", "title": "Dallo Pura", "text": "Dallo Pura \u00e8 una suddivisione dell'India, classificata come \"census town\", di 132.628 abitanti, situata nel distretto di Delhi Est, nello territorio federato di Delhi. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 28\u00b0 36' 26 N e 77\u00b0 19' 08 E.\nSociet\u00e0.\nEvoluzione demografica.\nAl censimento del 2001 la popolazione di Dallo Pura assommava a 132.628 persone, delle quali 71.349 maschi e 61.279 femmine. I bambini di et\u00e0 inferiore o uguale ai sei anni assommavano a 20.320, dei quali 10.482 maschi e 9.838 femmine. Infine, coloro che erano in grado di saper almeno leggere e scrivere erano 86.107, dei quali 51.902 maschi e 34.205 femmine."}
{"id": "2095985", "revid": "79968", "url": "https://it.wikipedia.org/wiki?curid=2095985", "title": "Hemitragus jemlahicus", "text": "Il tahr (o thar) dell'Himalaya (Hemitragus jemlahicus) \u00e8 un grosso ungulato strettamente imparentato con la capra selvatica. \u00c8 originario delle colline rocciose e boscose e delle pendici montuose dell'Himalaya, dall'Asia Centrale e dal Kashmir settentrionale fino alla Cina. Trascorre i mesi estivi pascolando ad altitudini pi\u00f9 elevate, per poi scendere ad altitudini inferiori e formare gruppi misti di maschi e femmine in inverno. La sua scoperta si deve a Charles Hamilton Smith ed una sua prima descrizione compare gi\u00e0 nella monumentale opera \"Regne animal\" di Cuvier (1827).\nTassonomia.\nIn passato, tutte e tre le specie di tahr venivano classificate nel genere \"Hemitragus\". Tuttavia, recenti studi genetici hanno dimostrato che queste specie non sono cos\u00ec imparentate tra loro come ritenuto in precedenza. Di conseguenza, il tahr del Nilgiri \u00e8 stato incluso nel genere \"Nilgiritragus\" e quello dell'Arabia in \"Arabitragus\"; nel genere \"Hemitragus\" \u00e8 rimasto il solo tahr dell'Himalaya.\nDescrizione.\nLa testa del tahr \u00e8 piuttosto piccola, con occhi grandi e piccole orecchie appuntite. Gli zoccoli presentano un nucleo flessibile e gommoso che permette all'animale di fare presa anche sulle rocce pi\u00f9 lisce, mentre i margini duri e aguzzi possono infilarsi anche nelle pi\u00f9 piccole fessure. I maschi sono pi\u00f9 grandi delle femmine e presentano colorazione e struttura delle corna differenti. Gli esemplari adulti pesano 135 \u2013 180\u00a0kg, misurano 120 \u2013 170\u00a0cm di lunghezza e 60 \u2013 90\u00a0cm di altezza al garrese. Il tahr \u00e8 un animale erbivoro e si nutre di erba, arbusti e alberelli. La gestazione dura sette mesi, dopo i quali nasce solitamente un unico piccolo. Questo viene allattato fino all'et\u00e0 di sei mesi, ma pu\u00f2 rimanere in compagnia della madre fino ai due anni. In natura, i tahr possono vivere fino a 15 anni, ma generalmente la durata media della loro vita \u00e8 sui dieci anni.\nConservazione.\nIl tahr dell'Himalaya \u00e8 stato introdotto nell'Isola del Sud della Nuova Zelanda ed ora \u00e8 molto diffuso sulle Alpi meridionali, dove viene considerato un animale nocivo, dato che si nutre in buona parte della vegetazione originaria. La caccia al tahr a scopo sportivo \u00e8 molto diffusa e costituisce un'attivit\u00e0 commerciale ben remunerata. Proprio per questo scopo l'animale \u00e8 stato introdotto anche in Nuovo Messico, California, Sudafrica ed Ontario."}
{"id": "2095987", "revid": "785863", "url": "https://it.wikipedia.org/wiki?curid=2095987", "title": "Butch il Bulldog", "text": ""}
{"id": "2095998", "revid": "599013", "url": "https://it.wikipedia.org/wiki?curid=2095998", "title": "Jaroslav Hule\u0161", "text": "Carriera.\nEsordisce nel motomondiale nel 1993 prendendo parte al Gran Premio casalingo nella classe 125 a bordo di una Honda e partecipando allo stesso evento anche nel 1994 e nel 1995. Nello stesso periodo partecipa alle competizioni del campionato europeo 125, classificandosi al 10\u00ba posto nel 1993, al 6\u00ba nel 1994 con una vittoria all'attivo, mentre nel 1995 \u00e8 4\u00ba con due vittorie e nel 1996 si piazza 8\u00ba, con una vittoria. Sempre nel 1996 disputa la sua prima stagione completa con una Honda del Team Pileri, giungendo 23\u00ba nella classifica finale, mentre \u00e8 21\u00ba nel motomondiale 1997 con il team L.B. Racing e 20\u00ba nel 1998 con il Team UGT 3000.\nNel 1999 partecipa nuovamente all'europeo, piazzandosi al 4\u00ba posto in classifica con la Italjet, con cui corre anche due Gran Premi del mondiale come wild card. Nel 2000 corre l'intera stagione su Italjet eccetto l'ultima gara, quando ricopre il ruolo di sostituto per il team Semprucci Biesse con una Aprilia, e ottiene la 19\u00aa piazza in classifica. Nel 2001 passa a guidare una Honda per il team Matteoni Racing, concludendo al 15\u00ba posto generale. Rimane con la stessa squadra, ma con motociclette Aprilia, anche nella prima parte della stagione 2002, prima di passare nella seconda met\u00e0 dell'anno alla classe 250, alla guida di una Yamaha del team Kurz, finendo 24\u00ba in classifica. Resta con lo stesso team per la parte iniziale della stagione successiva, passando in seguito a gareggiare con una Honda RS 250 R del team Elit Grand Prix negli ultimi Gran Premi dell'anno e giungendo 25\u00ba nella classifica finale.\nL'8 luglio 2004 muore in un ospedale di P\u00edsek per le ferite riportate a seguito di un tentativo di suicidio."}
{"id": "2096001", "revid": "287204", "url": "https://it.wikipedia.org/wiki?curid=2096001", "title": "Dayal Pur", "text": "Dayal Pur \u00e8 una suddivisione dell'India, classificata come \"census town\", di 12.994 abitanti, situata nel distretto di Delhi Nord Est, nello territorio federato di Delhi. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 28\u00b0 43' 06 N e 77\u00b0 16' 11 E.\nSociet\u00e0.\nEvoluzione demografica.\nAl censimento del 2001 la popolazione di Dayal Pur assommava a 12.994 persone, delle quali 7.039 maschi e 5.955 femmine. I bambini di et\u00e0 inferiore o uguale ai sei anni assommavano a 2.028, dei quali 1.129 maschi e 899 femmine. Infine, coloro che erano in grado di saper almeno leggere e scrivere erano 9.343, dei quali 5.548 maschi e 3.795 femmine."}
{"id": "2096003", "revid": "266222", "url": "https://it.wikipedia.org/wiki?curid=2096003", "title": "Sainte-Beuve", "text": ""}
{"id": "2096006", "revid": "15756", "url": "https://it.wikipedia.org/wiki?curid=2096006", "title": "Natal'ja Sergeevna \u0160eremetevskaja", "text": "Biografia.\nNatal'ja, o Natasha per gli amici, era la pi\u00f9 giovane delle tre figlie di un avvocato moscovita, Sergej Aleksandrovi\u010d \u0160eremetevskij, e di sua moglie, Julia Vja\u010deslavovna Sventitskaja. Era nata in una \"dacia\" estiva in affitto a Perovo, alla periferia di Mosca. Suo padre era un tempo deputato alla Duma della citt\u00e0 di Mosca e amministratore della Arbat City School. Nel primo anno della sua vita, Natal'ja e la sua famiglia vivevano in un appartamento in affitto vicino al Cremlino di Mosca. Il loro padrone di casa, il ricco industriale Alekseij Khludov, era anche il padrino di Natal'ja. Dal 1893, la famiglia visse in una serie di appartamenti in affitto fino a quando Natal'ja non si spos\u00f2. Studi\u00f2 in una scuola privata e da una governante francese alle dipendenze di suo padre.\nMatrimoni.\nPrimo matrimonio.\nNel 1902 spos\u00f2 Sergej Ivanovi\u010d Mamontov (1\u00ba ottobre 1877-30 dicembre 1939), nipote di Savva Ivanovi\u010d Mamontov, suonatore di piano come accompagnatore alla prove per l\"'Opera Mamontov\" ed in seguito al Teatro Bol'\u0161oj. Grazie ai contatti del suo primo marito, Natal'ja strinse amicizia con noti musicisti come Sergei Rachmaninoff e Feodor Chaliapin.\nLa coppia ebbe una figlia:\nSergej balbettava ed era di indole ritirata, ma Natal'ja desiderava socializzare. Trovandolo socialmente noioso, inizi\u00f2 a uscire non accompagnata dal marito. La legge russa sul divorzio seguiva gli insegnamenti della Chiesa ortodossa, e in pratica il divorzio era possibile solo nei casi di adulterio in cui il marito era il colpevole. Nel 1905, Sergej acconsent\u00ec al divorzio e ad agire nel procedimento come se fosse il partner infedele.\nSecondo matrimonio.\nNatal'ja e il rittmeister (capitano) Vladimir Wulffert si conoscevano da bambini, ma si innamorarono solo dopo essersi riuniti a Mosca quando Wulfert era in licenza. Era un ufficiale dell'esercito che prestava servizio nel reggimento di corazzieri della Guardia di Vita dell'Imperatrice madre, noto come Corazzieri Blu per il colore delle loro uniformi, di stanza a Gat\u010dina.\nAll'inizio di dicembre 1907, Natal'ja fu presentata a uno dei colleghi ufficiali di suo marito: il granduca Michail Aleksandrovi\u010d di Russia, fratello dello zar Nicola II. Il mese successivo, si incontrarono di nuovo al Regimental Winter Ball. Da quel momento in poi, iniziarono a vedersi regolarmente, anche se Michail era sempre attento a includere Wulfert nelle sue lettere e inviti, almeno fino all'ottobre 1908, e utilizzava la forma formale di \"tu\" piuttosto che familiare. Le voci sulla loro relazione si diffusero nel reggimento, e Wulfert ne risent\u00ec. Michail inizi\u00f2 a inviare le sue lettere segrete a un indirizzo postale separato, e Wulfert divenne fisicamente violento, poich\u00e9 Natal'ja si rifiutava di condividere il suo letto. Nel luglio 1909, in una lettera, accus\u00f2 il marito di stupro. Fece le valigie e con la figlia, un'anziana cugina e due cameriere, lasci\u00f2 Wulfert per una vacanza in Svizzera. Sia Michail che Wulfert si presentarono alla stazione dei treni per salutarla, e Wulfert fece una scena accusandola ad alta voce di averlo rovinato.\nAttraverso il barone Frederiks, il ministro della corte, Michail cerc\u00f2 di comprare Wulfert offrendogli un posto a Mosca come aiutante di campo del principe Odoevsky-Maslov al Cremlino. Wulfert minacci\u00f2 di suicidarsi se Natal'ja se non fosse tornata da lui, e poi sfid\u00f2 Michail a duello. Nicola II intervenne e trasfer\u00ec Michail a Or\u00ebl. Nell'agosto 1909, Michail and\u00f2 in Danimarca con sua madre e fece in modo che Natal'ja lo incontrasse l\u00ec all'insaputa della madre.\nAmante reale.\nWulfert accett\u00f2 il posto al Cremlino, con uno stipendio pi\u00f9 alto, e Natal'ja lo segu\u00ec a Mosca per vivere temporaneamente in un hotel di fronte al Cremlino. A novembre viveva in un appartamento di 8 stanze al 36 di Petersburg Road, pagato da Michail, dove la visitava circa 3 volte al mese da Or\u00ebl.\nNel dicembre 1909 Natal'ja rimase incinta. Temendo che suo marito tentasse di reclamare il bambino e di portarglielo via, il suo desiderio di divorzio si fece pi\u00f9 forte. Alla fine, dopo lunghe trattative e un sostanzioso compenso, Wulfert accett\u00f2 il divorzio con la scusa di essere stato infedele. La richiesta di divorzio di Natal'ja fu presentata al tribunale ecclesiastico del concistoro di Mosca il 19 febbraio 1910. Quando diede alla luce un figlio il 24 luglio 1910, il bambino era legalmente di Wulfert. Il bambino venne battezzato con il nome di Georgij in onore del defunto fratello di Michail. Si diceva che Wulfert fosse stato comprato con una tangente di 200.000 rubli, e la data del loro divorzio era retrodatata, cos\u00ec che Georgij fu riconosciuto come figlio illegittimo di Natal'ja, sebbene ereditasse il suo status di nobile, piuttosto che il figlio legittimo di Wulfert.\nNel maggio 1911, Nicola II concesse a Natal'ja il cognome \"Brasova\" e il diritto di vivere nella tenuta di Michail a Brasovo, a 110 km dal suo incarico a Or\u00ebl. Michail, Natal'ja e i suoi due figli si trasferirono l\u00ec immediatamente. Entro la fine dell'anno, a Michail fu assegnato a un comando a San Pietroburgo e si trasferirono nella capitale. Viveva ufficialmente nei quartieri del reggimento mentre pagava per lei un appartamento di 28 stanze al 16 Liteyny Prospekt. Si sentiva intrappolata nell'appartamento, temeva che le sue lettere venissero aperte e che fosse ostracizzata dalla societ\u00e0. Dopo alcuni mesi, Michail la trasfer\u00ec in una villa al 24 Nikolaevskaya, pi\u00f9 vicino alla sua base al Palazzo di Gat\u010dina.\nTerzo matrimonio.\nNel settembre 1912, Michail e Natal'ja trascorsero una vacanza all'estero e, come al solito, furono seguiti dall'Okhrana. A Berlino, Michail annunci\u00f2 che lui e Natal'ja sarebbero andati a Cannes e incaric\u00f2 il suo staff di seguirlo in treno. L'Okhrana aveva ricevuto istruzioni di seguirlo in treno anzich\u00e9 in macchina, quindi la coppia non sarebbero stati accompagnati nel loro viaggio verso sud. Il viaggio di Michail era uno stratagemma deliberato. Sulla strada per Cannes, la coppia si diresse a Vienna, dove si sposarono il 16 ottobre 1912 da padre Misitsch presso la chiesa serbo-ortodossa di San Sava. Pochi giorni dopo, dopo aver viaggiato attraverso Venezia e Milano, arrivarono a Cannes, dove raggiunsero il figlio e la figlia di Natal'ja del suo primo matrimonio. Due settimane dopo il matrimonio, Michail scrisse a sua madre e suo fratello per informarli.\nA Natal'ja non fu concesso il titolo di \"granduchessa\" ma il titolo di contessa Brasova. Per questa azione lei e Michail vennero esclusi dalla successione imperiale.\nPer sei mesi hanno soggiornato in alberghi in Francia e Svizzera senza alcuna diminuzione del loro tenore di vita. Sono stati visitati dalla sorella di Michail, la Granduchessa Ksenija e dal cugino, il Granduca Andreij. Nel luglio 1913, videro la madre di Michail a Londra, che disse a Natal'ja \"alcune verit\u00e0 familiari\", secondo il diario di Ksenija. Dopo un altro viaggio nell'Europa continentale, Michail prese in affitto Knebworth House, una casa signorile con personale e ammobiliata a 20 miglia a nord di Londra. Le finanze di Michail furono messe a dura prova poich\u00e9 doveva fare affidamento sulle somme inviate dalla Russia al comando di Nicola, che controllava ancora tutte le sue propriet\u00e0 e beni.\nPrima guerra mondiale.\nAllo scoppio della Prima guerra mondiale, Michail richiese a Nicola il permesso di ritornare in patria ed essere reintegrato nell'esercito, accompagnato dalla moglie e dai bambini. Egli ritorn\u00f2 a casa nella carica di generale russo, conducendo la \"Divisione Selvaggi\" , formata da Ceceni e Daghestani. Si ritiene che questa relativamente bassa posizione all'interno dell'esercito sia stata una forma di punizione dello Zar per il matrimonio del fratello. Michail in ogni caso guadagn\u00f2 il pi\u00f9 alto onore militare, la Croce di San Giorgio. Egli, a differenza di Nicola II, era un leader militare piuttosto popolare.\nCome ci si aspettava dalle donne della famiglia imperiale, Natal'ja fond\u00f2 due ospedali, uno a Gat\u010dina e uno a San Pietroburgo, in una propriet\u00e0 di Michail. Nel gennaio 1915 sua sorella Ol'ga mor\u00ec a Mosca, e lei and\u00f2 l\u00ec per il funerale. Nel suo hotel a Mosca, ricevette la visita del cugino di suo marito, il granduca Dmitrij Pavlovi\u010d di Russia, che si dichiar\u00f2 innamorato di lei. Dmitrij aveva la reputazione di dongiovanni, e Natal'ja, sebbene lusingata, lo rifiut\u00f2 e raccont\u00f2 a suo marito dell'incontro. Appena otto settimane dopo, mor\u00ec anche sua sorella maggiore Vera.\nNel marzo 1915, Nicola II accett\u00f2 di legittimare Georgij e di concedergli il titolo di conte Brasov, sebbene Georgij non avesse rivendicazioni al trono. La cerchia sociale di Natal'ja si espanse man mano che le persone cominciavano ad accettarla. Quando la guerra inizi\u00f2 ad andare male per i russi, Natal'ja rimase costernata dal cambiamento nell'aspetto di Michail. Michael era \"profondamente turbato\" dalle critiche di Natal'ja alla sua decisione di essere in prima linea nella guerra. Le scrisse, \"il momento attuale \u00e8 cos\u00ec difficile per la Russia che la mia coscienza non poteva permettere a me di non entrare a far parte del servizio in prima linea - e sono convinto di averlo fatto, di averti portato anche qualcosa di buono in termini di opinione pubblica, che, purtroppo, non possiamo ignorare del tutto\".\nLa cerchia sociale di Natal'ja si allarg\u00f2 fino a includere deputati della Duma, e fu percepita come una liberale che sosteneva una monarchia costituzionale piuttosto che l'autocrazia dello zar. La zarina, Aleksandra, temeva persino che Natal'ja stesse cospirando per rendere Michail imperatore. La zarina e l'imperatrice madre non accettavano ancora Natal'ja. Un suo ritratto in un ospedale di Kiev che aveva finanziato con i suoi soldi fu nascosto dal personale dell'ospedale durante una visita dell'Imperatrice madre, e Aleksandra fece una mostra di fotografie di Michail e Natal'ja autorizzate dalla polizia imperiale. Natal'ja era depressa per le critiche e per la sua separazione da Michail, che era ancora al fronte. Nel settembre 1916, si riunirono a Mogilev e trascorsero del tempo insieme, finch\u00e9 Michail si ammal\u00f2 di ulcera. Si sono trasferiti in Crimea per il recupero di Michail. Il Natale del 1916 fu trascorso in famiglia a Brasovo, dove la figlia di Natal'ja fu \"entusiasta fino al midollo\" nel sentire che Dimitrij aveva aiutato a uccidere Rasputin.\nRivoluzione.\nNel marzo 1917, dopo l'abdicazione di Nicola in suo favore, il granduca Michail rifiut\u00f2 di succedere al fratello sul trono degli zar finch\u00e9 questo non venisse ratificato dalla volont\u00e0 popolare. Il Granduca e la sua famiglia vennero inizialmente messi agli arresti domiciliari a Gat\u010dina.\nNel settembre 1917 gli arresti domiciliari furono revocati. Alla fine del mese successivo il Primo Ministro, Aleksandr Kerenskij, fu deposto nella Rivoluzione d'Ottobre e i bolscevichi presero il potere. Con un permesso di viaggio rilasciato da Peter Polotsov, un ex collega dell'esercito di Michail che deteneva un comando a San Pietroburgo, la famiglia prevedeva di trasferirsi in Finlandia. Gli oggetti di valore furono imballati e i bambini furono trasferiti in una tenuta a sud di Gat\u010dina di propriet\u00e0 di Vladimir Dmitrievi\u010d Nabokov, padre del famoso scrittore, Vladimir Vladimirovi\u010d Nabokov. I bolscevichi scoprirono il loro piano e la loro fuga fu bloccata. I bambini tornarono a Gat\u010dina e furono di nuovo agli arresti domiciliari. Natal'ja riusc\u00ec ad ottenere l'accesso alla sua cassetta di sicurezza, sostenendo che aveva bisogno di esaminare alcuni documenti in banca, e cos\u00ec recuper\u00f2 quanti pi\u00f9 gioielli poteva nascondere senza destare sospetti. Gli arresti domiciliari furono revocati a novembre, ma il 7 marzo 1918 Michail e Nicholas Johnson - che era stato il suo segretario dal dicembre 1912 - furono nuovamente arrestati per ordine di Moisei Uritskiy. Furono imprigionati nel quartier generale bolscevico nell'Istituto Smol'nyj.\nNatal'ja visit\u00f2 Michail i due giorni successivi, l'8 e il 9 marzo 1918, con la loro amica principessa Putyatina. Il 9 marzo, fece irruzione nell'ufficio di Lenin, che era nello stesso edificio, per protestare con lui. In serata, il Consiglio dei commissari del popolo decise di mandare Michail e Johnson in esilio. L'11 marzo furono inviati nella remota citt\u00e0 di Perm'.\nPreoccupata per la sicurezza di tutta la sua famiglia, Natal'ja fece progetti per portare i bambini all'estero. Con l'aiuto dell'ambasciata danese, che era accanto all'appartamento della principessa Puyatina, Georgij fu portato fuori dal paese in Danimarca dalla sua tata, la signorina Neame. I danesi estesero la protezione diplomatica alla villa di Gatchina fingendo di affittarla e sventolando la bandiera danese sulla casa. Natal'ja voleva raggiungere Michail a Perm', e dopo ripetute suppliche ricevette un permesso di viaggio per raggiungerlo. Trascorsero insieme circa una settimana, finch\u00e9 un esercito di cechi scontenti avanz\u00f2 sulla citt\u00e0. Per evitare la minaccia dei cechi, che i erano uniti all'armata bianca, che combattevano contro i bolscevichi, temendo che sarebbe rimasta intrappolata a Perm', il 18 maggio part\u00ec per Mosca.\nA Mosca, Natal'ja ha continuato a tormentare i commissari bolscevichi, inclusi Lenin, Trockij e Sverdlov, per il rilascio di Michail, ma senza alcun risultato. Nel giugno 1918, suo marito e Johnson furono fucilati dai loro carcerieri alla periferia di Perm'. Per coprire le loro tracce, le autorit\u00e0 di Perm' raccontarono una storia inventata secondo cui Michail era stato rapito da uomini non identificati ed era scomparso. Natal'ja and\u00f2 da Uritsky in cerca di una spiegazione, ma Uritsky ordin\u00f2 il suo arresto e incarcerazione. Natal'ja, durante la sua prigionia, decise di credere alle voci in cui si sosteneva che Michail stesse conducendo una controrivoluzione. Dieci settimane dopo la sua prigionia, all'inizio di settembre, Natal'ja finse di aver sviluppato la tubercolosi e fu trasferita in una casa di cura. Una volta l\u00ec, \u00e8 fuggita e si \u00e8 rifugiata nell'appartamento del cognato con l'amica di famiglia, la principessa Vyazemskaya. Uritsky era stato assassinato alla fine di agosto, e i bolscevichi stavano terrorizzando Pietrogrado in quello che pi\u00f9 tardi fu chiamato il Terrore Rosso. La figlia di Natal'ja, \"Tata\", era stata arrestata e imprigionata, ma rilasciata dopo pochi giorni quando \u00e8 diventato evidente che non sapeva dove si trovasse sua madre. Senza soldi n\u00e9 cibo, \"Tata\" si diresse verso l'appartamento di suo zio, e cos\u00ec fu casualmente riunita a sua madre.\nNatal'ja Sergeevna \u0160eremetevskaja mor\u00ec di cancro all'ospedale di carit\u00e0 Laennec di Parigi il 26 gennaio 1952 in condizioni di povert\u00e0, e venne sepolta nel cimitero di Passy nella capitale francese assieme all'unico figlio maschio Giorgio Romanov, conte Brasov, che mor\u00ec all'et\u00e0 di vent'anni in un incidente automobilistico il 22 luglio 1931. Come la madre, la figlia Tata (1903 \u2013 1969) si spos\u00f2 tre volte. Nel 1921, a diciotto anni, spos\u00f2, contrariamente alla volont\u00e0 materna, il futuro conduttore della BBC Val Gielgud, ma divorziarono nel 1923. In seguito spos\u00f2 il compositore e critico musicale Cecil Gray, con il quale ebbe una figlia, Pauline (nata nel 1929), ma divorzi\u00f2 anche da quest'uomo. Il suo terzo ed ultimo matrimonio fu quello contratto con Michael Majolier, dal quale nacque una seconda figlia, Alexandra.\nEsilio.\nI tedeschi credettero alle voci diffuse secondo cui Michail era ancora vivo e complottarono per salvare Natal'ja dalla Russia nel tentativo di influenzare Michail. Tramite il consolato ucraino controllato dalla Germania, Natal'ja e sua figlia ottennero dei passaporti falsi. La figlia di Natal'ja usava il suo nome, mentre il suo era a nome di una suora, Frau Tania Klenow. Si recarono separatamente a Kiev, con Natal'ja travestita da suora. Erano ancora a Kiev quando la guerra fin\u00ec con la sconfitta della Germania l'11 novembre 1918. Natal'ja e sua figlia, insieme alla principessa Vyazemskaya e al cognato vedovo di Natal'ja, Aleksej Matveev, che erano entrambi arrivati in citt\u00e0, fuggirono a Odessa nella speranza di poter scappare via mare. Due navi militari britanniche al porto, la HMS Nereide e la HMS Skirmisher, fornirono loro rifugio. A bordo della HMS Nereide arrivarono a Costantinopoli.\nNatal'ja arriv\u00f2 in Inghilterra tramite HMS Agamemnon. La madre di Johnson aveva affittato una casa, a Wadhurst, per la famiglia di Michail, e tutti i mobili e gli arredi immagazzinati a Paddockhurst furono trasferiti. Georgij arriv\u00f2 da Copenaghen con la sua tata nella primavera del 1919, e fu mandato in un collegio inglese. La figlia di Natal'ja era iscritta in una scuola religiosa in Francia. Per i fondi, Natal'ja utilizz\u00f2 i soldi dai conti bancari di Michail a Parigi e a Copenaghen e inizi\u00f2 a vendere i suoi gioielli. Incontr\u00f2 la madre di Michail, l'imperatrice madre, che era fuggita dalla Russia, a Londra, e il loro incontro questa volta fu cortese. Intanto continuarono a circolare voci sul destino di Michail. Nel 1920, \"Tata\" fu mandata al Cheltenham Ladies' College e Georgij fu iscritto alla Harrow School. Natal'ja si trasfer\u00ec a Percy Lodge vicino a Richmond, nel Surrey.\nIl 12 agosto 1921, la diciottenne Natal'ja spos\u00f2 Val Gielgud, contro la volont\u00e0 della madre e senza che lei lo sapesse. La figlia era in pausa scolastica e torn\u00f2 a casa come se nulla fosse successo. Quando Natal'ja lo scopr\u00ec, ordin\u00f2 a sua figlia di andare via di casa.\nNel 1924, non trovando ancora traccia di Michail, Natal'ja lo fece dichiarare legalmente morto il 5 luglio 1924. Eredit\u00f2 la sua propriet\u00e0 in Gran Bretagna, che era valutata a sole 95 sterline. Il mese successivo, il cugino di Michail, il granduca Kirill Vladimirovi\u010d, si dichiar\u00f2 Imperatore sulla base del fatto che aveva ereditato il trono al momento della morte dell'Imperatore precedente, nonostante l'abolizione della monarchia russa da parte dei comunisti. Nel 1928 diede a Natal'ja il titolo di Principessa, seguito nel 1935 dallo stile \"Sua Altezza Serenissima la Principessa Romanovskaya-Brasova\". Nomin\u00f2 anche Georgij principe. La rivendicazione di Kirill al trono venne accolta con opposizione all'interno della famiglia Romanov perch\u00e9 alla sua nascita sua madre era una luterana e non un membro della Chiesa ortodossa russa. Inoltre aveva sposato la principessa Vittoria Melita di Sassonia-Coburgo-Gotha, che era una divorziata e sua cugina di primo grado, senza il consenso dell'Imperatore. La legge della Camera che determinava la linea di successione russa escludeva i principi nati da madri non ortodosse e i principi che si sposavano senza il consenso dello Zar. La Chiesa ortodossa russa non riconobbe il divorzio di Vittoria Melita e non permetteva il matrimonio tra primi cugini. Il titolo di Kirill, e per estensione quello di Natal'ja e Georgij, furono riconosciuti solo dai sostenitori di Kirill.\nMorte.\nPer risparmiare, nel 1927 Natal'ja si trasfer\u00ec a Parigi dove il costo della vita era inferiore a quello di Londra. Georgij la raggiunse, ma rimase ucciso dopo un incidente d'auto nel 1931. Lei era al suo capezzale quando mor\u00ec, sebbene non avesse ripreso conoscenza dopo l'incidente. Era emotivamente devastata.\nNatal'ja ha continuato a tentare di recuperare i beni di Michail. Il governo polacco aveva sequestrato la propriet\u00e0 polacca di Michail e Nata'ja li ha citati in giudizio per la restituzione o il risarcimento. Con la pace di Riga, i polacchi avevano diritto a qualsiasi propriet\u00e0 imperiale nell'ex Polonia russa, ma Natal'ja fece notare che Micha'jl era gi\u00e0 morto prima della pace, e quindi qualsiasi propriet\u00e0 di Michail in Polonia era legalmente sua, come cittadino comune. Nel 1937, la corte si pronunciata contro di lei. Nel 1938, ricevette un compenso dai tribunali tedeschi, quando la propriet\u00e0 dello zar in Germania fu divisa tra tutti i suoi eredi, ma l'iperinflazione ne aveva ridotto il valore. Ha continuato a vendere tutto ci\u00f2 che poteva nel disperato tentativo di raccogliere denaro.\nDurante la seconda guerra mondiale, Natal'ja e sua figlia furono separate poich\u00e9 Natal'ja viveva a Parigi e sua figlia era in Gran Bretagna. Non furono in grado di comunicare tra loro fino al dopoguerra, quando Natal'ja era senza un soldo e viveva come rifugiata in un ripostiglio in soffitta. Il 23 gennaio 1952, mor\u00ec di cancro all'ospedale di beneficenza La\u00ebnnec a Parigi in completa povert\u00e0, e fu sepolta nel cimitero di Passy accanto a suo figlio."}
{"id": "2096008", "revid": "729019", "url": "https://it.wikipedia.org/wiki?curid=2096008", "title": "Gran Premio di Svezia 1973", "text": "Il Gran Premio di Svezia 1973, \"IX Hitachi Sveriges Grand Prix\" di Formula 1 e settima gara del campionato di Formula 1 del 1973, si \u00e8 svolto il 17 giugno sul circuito di Anderstorp ed \u00e8 stato vinto da Denny Hulme su McLaren-Ford Cosworth.\nGara.\nL'idolo di casa Ronnie Peterson resiste per tutta la gara agli attacchi di un gruppetto formato da Denny Hulme, Emerson Fittipaldi e Jackie Stewart. Questi ultimi due piloti accuseranno gravi problemi al motore praticamente in contemporanea, a 4 tornate dalla conclusione: il britannico fu costretto a perdere due posizioni, il brasiliano addirittura a ritirarsi. Resta solo Hulme, che all\u2019ultimo giro approfitta delle difficolt\u00e0 di Peterson con la tenuta di strada della sua monoposto per superarlo in extremis.\nStatistiche.\nPiloti\nCostruttori\nMotori\nGiri al comando\nNote.\n\"Salvo indicazioni diverse le classifiche sono tratte da \"\nHulme beffa il padrone di casa e vince il GP di Svezia 1973 - f1race.it"}
{"id": "2096009", "revid": "287204", "url": "https://it.wikipedia.org/wiki?curid=2096009", "title": "Delhi Cantonment", "text": "Delhi Cantonment \u00e8 una suddivisione dell'India, classificata come \"cantonment board\", di 124.452 abitanti, situata nel distretto di Delhi Sud Ovest, nello territorio federato di Delhi. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 28\u00b0 36' 34 N e 77\u00b0 08' 23 E.\nSociet\u00e0.\nEvoluzione demografica.\nAl censimento del 2001 la popolazione di Delhi Cantonment assommava a 124.452 persone, delle quali 75.700 maschi e 48.752 femmine. I bambini di et\u00e0 inferiore o uguale ai sei anni assommavano a 15.101, dei quali 8.346 maschi e 6.755 femmine. Infine, coloro che erano in grado di saper almeno leggere e scrivere erano 95.927, dei quali 62.569 maschi e 33.358 femmine."}
{"id": "2096011", "revid": "123211551", "url": "https://it.wikipedia.org/wiki?curid=2096011", "title": "Figaro (Disney)", "text": "Figaro \u00e8 un personaggio secondario della Banda Disney, creato da The Walt Disney Company.\n\u00c8 un gattino bianco e nero, apparso per la prima volta nel film \"Pinocchio\". \u00c8 ispirato al gatto domestico di Geppetto citato una sola volta nel romanzo originale quando Pinocchio, inconsapevole di essersi bruciato i piedi, incolpa il gatto di averglieli mangiati.\nRuolo nel film.\n\u00c8 uno dei due animali da compagnia di Geppetto, la seconda \u00e8 la graziosa pesciolina rossa Cleo, e quando questi crea Pinocchio, inizialmente si mostra geloso nei confronti del burattino, anche se in seguito accetta la sua presenza. Assieme a Geppetto e a Cleo viene inghiottito da balena , durante la ricerca di Pinocchio, e riesce in seguito a scappare assieme al suo padrone dalle fauci del mostro marino su una zattera, per poi cadere in acqua assieme a Cleo durante un attacco da parte della Balena, salvandosi a bordo di un'asse di legno e naufragando tranquillamente a terra.\nPer tutto il film, Cleo tenta di ottenere l'attenzione e l'affetto di Figaro, riuscendo alla fine ad ottenere un bacio da parte sua mentre festeggiano la trasformazione di Pinocchio.\nAltre apparizioni.\nFigaro e Cleo entrano a far parte anche della Banda Disney a partire dalla loro prima Silly Symphony: \"Figaro e Cleo\", basato su una scena tagliata di \"Pinocchio\", in cui Figaro, affamato, tenta di mangiarsi Cleo, ostacolato per\u00f2 dalla padrona, prima di fare la pace con lei.\nSpesso, sia nei fumetti che nei cartoni animati, \u00e8 l'animale domestico di Minni, anche in \"Mickey Mouse Works\", \"House of Mouse - Il Topoclub\", \"Il bianco Natale di Topolino - \u00c8 festa in casa Disney\", \"Topolino e i Cattivi Disney\" e \"La casa di Topolino\". Ha talvolta dei rapporti anche con Pluto, con il quale spesso bisticcia.\nFigaro fa anche un'apparizione minore nel manga di \"Kingdom Hearts\", sebbene assente nel gioco originale."}
{"id": "2096014", "revid": "307923", "url": "https://it.wikipedia.org/wiki?curid=2096014", "title": "Qualcuno con cui correre", "text": ""}
{"id": "2096022", "revid": "287204", "url": "https://it.wikipedia.org/wiki?curid=2096022", "title": "Monte Arpone", "text": "Il monte Arpone (\"mont Arpon\" in piemontese) \u00e8 una montagna delle Alpi Graie alta 1.603\u00a0m.\nSi trova all'inizio della val di Susa ed interessa i comuni di Rubiana, Vi\u00f9 e val della Torre. Non deve essere confuso col quasi omonimo ma pi\u00f9 basso Monte Arpon (1236\u00a0m), sito a poca distanza nel comune di Rubiana presso la borgata di Favella, sul lato opposto del torrente Messa.\nDescrizione.\nLa montagna appartiene alla cresta spartiacque che divide il bacino della Dora Riparia da quello della Stura di Lanzo. \nRappresenta un nodo orografico piuttosto importante perch\u00e9 da esso si diparte il costolone che culmina nel monte Colombano e che chiude prima verso nord la val Casternone e poi la divide dalla val Ceronda.\n\u00c8 separato dal monte Curt dal colle a quota 1.157\u00a0m in corrispondenza del quale sorge il santuario della Madonna della Bassa. Seguendo la cresta ovest ad un km in linea d'aria si incontra il colle del Lis, mentre la cresta nord-est si dirige verso il gi\u00e0 citato monte Colombano.\nSituato in provincia di Torino, a circa 25\u00a0km ad ovest del capoluogo, il Monte Arpone ricade nei territori comunali di Rubiana, Vi\u00f9 e val della Torre (rispettivamente appartenenti alle ex comunit\u00e0 montane Valle Susa e Val Sangone, Valli di Lanzo e Val Ceronda e Casternone, poi trasformate in unioni di comuni). Il monte Arpone \u00e8 compreso nel Parco Naturale di interesse provinciale del Col del Lys; il suo versante valsusino \u00e8 stato interessato nel corso del Novecento da estesi lavori di rimboschimento con essenze resinose.\nSulla cima si trova il punto geodetico trigonometrico dell'IGM denominato \"monte Arpone\" (cod. 055007).\nGeologia.\nCome il vicino monte Colombano anche il monte Arpone \u00e8 composto prevalentemente di rocce lherzolitiche, in parte serpentinizzate.\nAlpinismo e sci.\nIl monte Arpone \u00e8 di interesse prevalentemente escursionistico, ed \u00e8 raggiungibile abbastanza agevolmente seguendo le tracce di sentiero che ne percorrono le tre creste, con partenza dal santuario della Madonna della Bassa, oppure dal vicino colle del Lis (sentiero contrassegnato da tacche blu) ovvero dal colle della Portia. \nSul suo versante settentrionale durante l'inverno viene battuta una pista di sci di fondo mentre nel suo tratto pi\u00f9 a valle la cresta che scende verso il colle del Lis \u00e8 attivo un baby snow park, frequentato da famiglie che ne utilizzano la pista di discesa per bob e slittini."}
{"id": "2096023", "revid": "767487", "url": "https://it.wikipedia.org/wiki?curid=2096023", "title": "Qualcuno con cui correre (film)", "text": " Qualcuno con cui correre \u00e8 un film del 2006 diretto da Oded Davidoff basato sull'omonimo romanzo di David Grossman.\nTrama.\nAssaf \u00e8 uno studente di 16 anni delle scuole superiori. Durante le vacanze estive prende qualche soldo lavorando al canile municipale di Gerusalemme. Un giorno gli affidano una missione: riportare una cagna al suo padrone, che l'ha smarrita.\nIl ragazzo si fa condurre dalla cagna per le strade di Gerusalemme, \"unito\" a lei da una corda.\nAssaf non sa che il proprietario della cagna \u00e8 una ragazza della sua et\u00e0. Si chiama Tamar, ha appena compiuto 16 anni e ha deciso di andare via di casa. Si \u00e8 tagliata i capelli a zero e ha cominciato a condurre una vita da boh\u00e9mi\u00e8nne; dorme dove capita e ogni tanto suona la sua chitarra.\nQuando Assaf scopre che la proprietaria di Dinka \u00e8 Tamar, decide di condurre delle ricerche in proprio.\nTamar \u00e8 un'ottima cantante con un talento eccezionale. Ma il suo look d\u00e0 fastidio: molti la importunano. Una signora, invece, ha compassione di lei ed insiste nell'aiutarla. Tamar si fida, ma la signora la consegna a un'organizzazione illegale che sfrutta i bravi musicisti come lei.\nViene portata in un luogo nascosto, un ospedale abbandonato, che \u00e8 la casa-prigione di tutti i ragazzi che vengono sequestrati. Il capo dell'organizzazione \u00e8 Pessah, un uomo sulla cinquantina, figlio dell'apprensiva nonnina che aveva \"rapito\" Tamar.\nTamar fa amicizia con una ragazza tossicodipendente di nome Shelly. \nLa vita dei ragazzi \u00e8 tutti i giorni la stessa: partenza la mattina presto su un'auto. Ognuno ha gi\u00e0 la sua destinazione, che non \u00e8 mai uguale a quella del giorno precedente. Vengono scaricati nelle piazze e devono suonare tutta la mattina.\nQuello che i ragazzi guadagnano lo devono restituire a Pessah, potendone tenere per s\u00e9 solo una minima parte. \nL'amica di Tamar le rivela che i concerti sono la pi\u00f9 piccola parte dei guadagni di Pessah. Il grosso lo ottiene vendendo egli stesso la droga ai suoi prigionieri. Praticamente Pessah ha il monopolio della droga nell'ex-ospedale. I ragazzi non la possono comprare al di fuori, ma la possono prendere da lui. Aguzzino e spacciatore.\nIntanto Assaf ha scoperto cose personali su Tamar: ha trovato un suo zaino e ha letto il suo diario. Sembra che Tamar non sia fidanzata: non trova foto di lei con ragazzi o lettere d'amore.\nTamar \u00e8 molto interessata a un ragazzo che suona la chitarra. Si chiama Shay. Lo sta cercando da mesi e finalmente lo trova proprio nel palazzo-prigione.\nUn giorno Tamar decide di fuggire: astutamente si fa assegnare il posto dove suonare vicino al negozio di musica preferito. Rompe appositamente una corda della sua chitarra e va in negozio a cambiarla. Esce senza dire una parola. Ma ha scritto nel retro della banconota un messaggio per la nonna Leah. Il negoziante telefona prontamente al numero indicato.\nNel frattempo Assaf, ha trovato il venditore di dischi, che per\u00f2 non \u00e8 in grado di dirgli dov'\u00e8 la ragazza. Leah, invece, ha appena avuto notizie da Tamar (proprio dal negoziante) e gli rivela il suo piano.\nIl piano di Tamar scatta alle 11 di pochi giorni dopo. Tamar e Shay suonano insieme. Tamar spiega a Shay che questa volta \u00e8 venuta a riprenderlo.\nA questo punto il piano di Tamar \u00e8 finalmente chiaro: si \u00e8 finta bohemi\u00e8nne per cercare Shay; ora lo ha trovato vuole riportarlo a casa.\nIl piano riesce: alle 11 in punto i due scappano e vengono raggiunti in macchina da Leah, che li porta in un luogo segreto.\nQui rimangono la notte. Il giorno dopo i due vengono raggiunti da Assaf e Dinka. Tamar gli presenta Shay: \u00e8 suo fratello. Proprio quel giorno Shay ha la prima crisi d'astinenza. \nIntanto Pessah \u00e8 sulle loro tracce. La sera piomba nel rifugio e li aggredisce. Ma l'ex fidanzato della sorella di Assaf ha avvertito la polizia, che arresta Pessah e i suoi scagnozzi.\nDopo che \u00e8 tornata la calma, Tamar saluta Assaf, non prima di avergli lasciato il suo numero di telefono. Qualche tempo dopo Tamar, con i capelli un po' pi\u00f9 lunghi pu\u00f2 dare un bacio al suo coraggioso fidanzato."}
{"id": "2096024", "revid": "1573940", "url": "https://it.wikipedia.org/wiki?curid=2096024", "title": "Hylobates moloch", "text": "Il gibbone cenerino o gibbone di Giava o uau uau (Hylobates moloch )) \u00e8 un primate appartenente alla famiglia Hylobatidae, originario dell'isola di Giava.\nDescrizione.\nL\"'Hylobates moloch\" \u00e8 alto mediamente 80\u201390\u00a0cm e pesa 8\u20139\u00a0kg; i due sessi hanno pi\u00f9 o meno le stesse dimensioni.\nHa una pelliccia grigio-argentea, molto folta e la faccia nero-bluastra, incorniciata da pelo chiaro. Le femmine hanno nero il ventre e una macchia sul capo (che a volte \u00e8 visibile anche nei maschi); nei giovani il pelo \u00e8 di colore bianco giallastro, uniforme. Gli occhi marrone sono molto grandi ed espressivi, le sopracciglia nere.\nDistribuzione e habitat.\nVive solo nelle zone occidentali e centrali di Giava. L'areale di questa specie \u00e8 stato fortemente ridotto dagli insediamenti umani.\nIl suo habitat naturale \u00e8 la foresta pluviale.\nBiologia.\n\u00c8 una specie arboricola con abitudini diurne. Si sposta mediante brachiazione. \u00c8 molto agile, capace di compiere salti da una cima d'albero all'altra di 12\u201313 m, sfruttando anche l'elasticit\u00e0 dei rami incurvati.\nVive, come gli altri gibboni, in coppie monogame con un territorio fisso. Gli altri individui della stessa specie sono allontanati dal proprio territorio con segnali vocali. Produce vocalizi molto complessi: d\u00e0 inizio alla sua cantilena con l'emissione di suoni isolati, mugola \u00abua-ua-ua\u00bb, poi accelera la sequenza, grida sempre pi\u00f9 lamentosamente sincopando le note pi\u00f9 basse, tiene a lungo le note alte e termina con trilli assordanti. A differenza degli altri gibboni, i vocalizzi non assumono la forma di \"duetti\".\n\u00c8 frugivoro, ma si nutre anche di foglie e fiori e a volte anche di piccoli animali.\nIn media ogni tre anni, dopo una gestazione di sette mesi, la femmina d\u00e0 alla luce un piccolo, che \u00e8 nutrito dalla madre per 18 mesi e resta con i genitori fino al raggiungimento della maturit\u00e0 sessuale, intorno a 8 anni.\nConservazione.\nIl gibbone cenerino \u00e8 uno dei primati a maggiore rischio di estinzione, classificato dalla IUCN come \"endangered\". Si stima che non ne sopravvivano pi\u00f9 di 2000 individui."}
{"id": "2096025", "revid": "287204", "url": "https://it.wikipedia.org/wiki?curid=2096025", "title": "Deoli (Delhi)", "text": "Deoli \u00e8 una suddivisione dell'India, classificata come \"census town\", di 119.432 abitanti, situata nel distretto di Delhi Sud, nello territorio federato di Delhi. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 28\u00b0 30' 08 N e 77\u00b0 13' 43 E.\nSociet\u00e0.\nEvoluzione demografica.\nAl censimento del 2001 la popolazione di Deoli assommava a 119.432 persone, delle quali 66.575 maschi e 52.857 femmine. I bambini di et\u00e0 inferiore o uguale ai sei anni assommavano a 22.274, dei quali 11.759 maschi e 10.515 femmine. Infine, coloro che erano in grado di saper almeno leggere e scrivere erano 76.845, dei quali 48.475 maschi e 28.370 femmine."}
{"id": "2096028", "revid": "33689", "url": "https://it.wikipedia.org/wiki?curid=2096028", "title": "Street Fighter EX 3", "text": " \u00e8 il terzo capitolo della serie spin-off \"Street Fighter EX\", sviluppata dalla Arika e pubblicata da Capcom. Nel 2000 il gioco fu pubblicato per PlayStation 2 in Giappone e Nord America, arrivando in Europa un anno dopo, nel 2001.\nModalit\u00e0 di gioco.\n\"Street Fighter EX 3\" include un gameplay simile al predecessore \"Street Fighter EX 2 Plus\", con la possibilit\u00e0 di eseguire attacchi SUPER! e attacchi METEOR!. Ad essere rimosso \u00e8 stato lo \"spezza guardia\", sostituito da un sistema chiamato \"parata critica\", ininfluente sulla barra della SUPER!.\nLa giocabilit\u00e0 del gioco \u00e8 praticamente la stessa senza apparenti modifiche complessive, tranne per l'aggiunta delle battaglie \"Tag Team\", simili a quelle di Tekken Tag Tournament, consistenti in combattimenti tra i giocatori con due personaggi a scelta in un team.\nI personaggi, durante la battaglia Tag, possono essere cambiati: questo avviene anche durante l'esecuzione di alcune mosse, permettendo combo molto originali e devastanti. In questo gioco i personaggi usabili in tag per singolo giocatore sono ben quattro, ma con la barra energetica divisa in due. Esclusione il boss finale, \"True M. Bison\".\nPersonaggi.\nCi sono in tutto 25 personaggi, 16 subito disponibili e 9 da sbloccare (contrassegnati con il grassetto).\nOrdinari.\nDella serie classica di \"Street Fighter\" abbiamo a disposizione i seguenti personaggi:\nEsclusivi della serie EX abbiamo, invece, i seguenti:"}
{"id": "2096030", "revid": "120970379", "url": "https://it.wikipedia.org/wiki?curid=2096030", "title": "Sting (disambigua)", "text": ""}
{"id": "2096040", "revid": "2117580", "url": "https://it.wikipedia.org/wiki?curid=2096040", "title": "Danni punitivi", "text": "I danni punitivi (o esemplari), in inglese \"punitive\" (o \"exemplary\") \"damages\", sono un istituto giuridico degli ordinamenti di \"common law\" e, in particolare, degli Stati Uniti, in virt\u00f9 del quale, in caso di responsabilit\u00e0 extracontrattuale, \u00e8 riconosciuto al danneggiato un risarcimento ulteriore rispetto a quello necessario per compensare il danno subito (i \"compensatory damages\"), se prova che il danneggiante ha agito con \"malice\" - termine approssimativamente traducibile con dolo - o \"gross negligence\" (colpa grave).\nCaratteri generali.\nNel caso dei danni punitivi, alla funzione risarcitoria, tipica della sanzione per illecito civile, si sovrappone una funzione punitiva, tipica della sanzione penale. La finalit\u00e0 dell'istituto viene ravvisata nell'affiancare il normale risarcimento quando questo \u00e8 ritenuto insufficiente allo scopo di:\nIl riconoscimento del maggiore risarcimento cos\u00ec come la determinazione della sua entit\u00e0 sono rimessi alla discrezionalit\u00e0 del giudice.\nOrdinamenti di common law.\nL'istituto dei danni punitivi ha trovato terreno fertile nell'ordinamento statunitense, ove \u00e8 presente nella maggior parte degli stati federati. La considerevole entit\u00e0 di taluni risarcimenti imposti dai giudici e la progressiva estensione dei casi di applicazione, fino talvolta a sconfinare nella responsabilit\u00e0 contrattuale, hanno contribuito, secondo i critici, a un incremento della litigiosit\u00e0, tanto pi\u00f9 che negli Stati Uniti \u00e8 ammesso il cosiddetto \"patto di quota lite\" in virt\u00f9 del quale l'avvocato ha diritto a una quota (di solito tra il 25% e il 30%) della somma fatta ottenere al cliente. Recentemente la Corte suprema degli Stati Uniti \u00e8 intervenuta per porre freno all'entit\u00e0 dei danni punitivi, stabilendo che deve essere comunque proporzionata alla gravit\u00e0 del comportamento del danneggiante e non superiore a dieci volte l'entit\u00e0 del danno effettivo (sentenza del 7-4-2003 nella causa \"State Farm Mutual Automobile Insurance Co.\" v. \"Inez Preece Campbell\").\nIn Inghilterra, dove pure ha avuto origine (il primo riconoscimento da parte di una giudice risale al 1763, nella causa \"Wilkes\" v. \"Wood\"), l'istituto ha conosciuto una minore fortuna rispetto agli Stati Uniti e viene ammesso dalla giurisprudenza in casi limitati; tuttavia, negli ultimi anni si nota un maggior ricorso a esso da parte dei giudici inglesi, soprattutto in relazione a lesioni di diritti fondamentali.\nOrdinanenti di \"civil law\".\nL'istituto dei danni punitivi \u00e8 estraneo agli ordinamenti di \"civil law\", salvo limitatissime eccezioni (i codici civili di Brasile, Norvegia e Polonia li prevedono in alcuni casi), essendo considerato incompatibile con il principio di separazione tra diritto civile e diritto penale.\nIn Italia la Corte suprema di cassazione, aveva lungamente sostenuto, gi\u00e0 con sentenza n. 1183/2007, che l'istituto fosse in contrasto con l'ordine pubblico interno, rifiutando quindi la delibazione di una sentenza straniera di condanna. L'orientamento \u00e8 stato confermato dalla Cassazione anche con una pronuncia del 2012. \nTuttavia, la dottrina ha lungamente evidenziato la contraddizione di fondo tra la negazione di funzioni ulteriori a quelle compensative e numerose previsioni normative che progressivamente sono state introdotte nel nostro ordinamento e che sembrano sovrapporre funzioni risarcitorie e funzioni punitive della sanzione: ad esempio, la responsabilit\u00e0 aggravata per lite temeraria, prevista dall'art. 96 del codice di procedura civile, l'art. 709 ter c.p.c sul danno endofamiliare, la responsabilit\u00e0 per danno ambientale, prevista dall'art. 18 della legge n. 349/1986, o la \"riparazione pecuniaria\" per diffamazione, prevista dall'art. 12 della legge n. 47/1948 sulla stampa.\nNel senso che, anche nell'ordinamento italiano, dovrebbe riconoscersi al risarcimento del danno una funzione deterrente e sanzionatoria, oltre che esclusivamente riparatoria, vi sono state inoltre recentemente alcune significative pronunce giurisprudenziali: in particolare, la sentenza della Cassazione n. 7613 del 15 aprile 2015, ha affermato espressamente che \u00ab\u00e8 noto come allo strumento del risarcimento del danno, cui resta affidato il fine primario di riparare il pregiudizio patito dal danneggiato, vengano ricondotti altri fini con questo eterogenei, quali la deterrenza o prevenzione generale dei fatti illeciti (\u2026) e la sanzione (l'obbligo di risarcire costituisce una pena per il danneggiante). Si riscontra, dunque, l'evoluzione della tecnica di tutela della responsabilit\u00e0 civile verso una funzione anche sanzionatoria e deterrente, sulla base di vari indici normativi (...)\u00bb; \nCon l'ordinanza interlocutoria n. 9978 del 16 maggio 2016, la prima sezione della Cassazione ha infatti rimesso alle Sezioni Unite la questione relativa alla possibile delibazione di sentenze straniere di condanna al pagamento di danni punitivi, sulla base del rilievo che l'orientamento negativo finora prevalente nella giurisprudenza di legittimit\u00e0 \u2013 tradizionalmente arroccata su una concezione obsoleta di ordine pubblico, che renderebbe la figura dei \"punitive damages\" estranei alla civilt\u00e0 giuridica italiana e ai suoi formanti etico-sociali e ne impedirebbe pertanto l'accesso e il riconoscimento nell'ordinamento italiano \u2013 suscita ormai pi\u00f9 di qualche perplessit\u00e0, specie alla luce dei \u00abnumerosi indici normativi che segnalano la gi\u00e0 avvenuta introduzione, nel nostro ordinamento, di rimedi risarcitori con funzione non riparatoria, ma sostanzialmente sanzionatoria\u00bb e che consentirebbero pertanto di affermare che, anche in Italia, pu\u00f2 riconoscersi alla condanna risarcitoria anche una funzione deterrente e sanzionatoria.\nLa Corte di Cassazione a Sezioni Unite (sentenza n. 16601 del 05.07.2017) ha definitivamente legittimato l\u2019applicabilit\u00e0 anche nel nostro ordinamento dell\u2019istituto giuridico d\u2019origine anglosassone dei cosiddetti \"Danni Punitivi\" (\"Punitive damages\" o \"exemplary damages\").\nCon la nuova pronuncia adottata a Sezioni Unite ed avvalendosi del disposto dell\u2019art. 363 comma 3, c.p.c., proprio perch\u00e9 destinata a risolvere in modo definitivo uno storico contrasto giuridico di massima importanza, la Cassazione prende atto di una progressiva ma inesorabile evoluzione del nostro sistema legislativo interno, come sostenuto anche da molta parte della dottrina, e ridefinisce la nozione di ordine pubblico, verso una maggiore permeabilit\u00e0 nei confronti della legge straniera, del diritto internazionale e soprattutto comunitario, alla ricerca di punto di equilibrio tra il tradizionale controllo sull\u2019ingresso di norme o sentenze straniere che potrebbero minare la coerenza interna dell\u2019ordinamento giuridico e una funzione promozionale dei valori tutelati dal diritto internazionale.\nLa conclusione \u00e8 che non \u00e8 oltremodo possibile negare l\u2019esistenza di numerose norme civili italiane aventi una funzione spiccatamente sanzionatoria e si afferma quindi, per la prima volta ma al massimo livello ed a chiare lettere, che, nel vigente ordinamento, alla responsabilit\u00e0 civile non \u00e8 assegnato solo il compito di restaurare la sfera patrimoniale del soggetto che ha subito la lesione, poich\u00e9 sono interne al sistema la funzione di deterrenza e quella sanzionatoria del responsabile civile.\nNon \u00e8 quindi ontologicamente incompatibile con l\u2019ordinamento italiano l\u2019istituto di origine statunitense dei risarcimenti punitivi.\nSugli effetti della breccia aperta dalla Cassazione anche nel sistema risarcitorio interno attraverso la sentenza a Sezioni Unite, in termini di possibile applicazione non solo sulla delibazione di una sentenza straniera contenente la liquidazione di danni punitivi, si attende la evoluzione della giurisprudenza nazionale di merito, che gi\u00e0 in alcune pronunce ha accolto il sistema moltiplicatorio delle liquidazioni dei danni alle vittime, in base alla gravit\u00e0 del comportamento del danneggiante, tipico dei danni punitivi, come invocato in molti processi da alcune parti civili."}
{"id": "2096041", "revid": "1452073", "url": "https://it.wikipedia.org/wiki?curid=2096041", "title": "Chikai", "text": ""}
{"id": "2096042", "revid": "117634379", "url": "https://it.wikipedia.org/wiki?curid=2096042", "title": "Paolo Zappa", "text": "Biografia.\nNato a Castagnole Monferrato nel 1899, Zappa fu un inviato speciale del quotidiano La Stampa di Torino, pubblicista e scrittore prolifico.\nEsord\u00ec nel 1924 come redattore capo della rivista Le Grandi Firme, collabor\u00f2 con diverse testate giornalistiche, tra cui come corrispondente aeronautico della La Nazione di Firenze, e i suoi saggi nacquero dalle esperienze di viaggio in Africa e nel lontano Oriente come corrispondente estero. \nSubito iscritto al partito fascista, non ricopr\u00ec cariche importanti nell'apparato. Nel 1931 effettu\u00f2 un viaggio in Marocco al seguito di una colonna della Legione straniera francese in marcia verso la regione di Mekn\u00e8s-Tafilalet e descrisse quell'esaltante esperienza l'anno successivo nello scritto \"La Legione Straniera\". Nel 1931 nel Mekn\u00e8s-Tafilalet si giocava l'indipendenza degli ultimi ribelli del Marocco che in 50.000 si contrapponevano all'esercito francese. I francesi, comandati dal maresciallo Luciano Saint, schieravano quattro reggimenti della Legione straniera con 18.000 uomini, 5 gruppi di automitragliatrici, 12 squadriglie di aeroplani pi\u00f9 alcuni reparti di truppe coloniali (Spahis). Paolo Zappa per descrivere la vita spicciola nella Legione, si fece assumere come aiuto barman dal vivandiere Bellis, un tunisino di origine italiana che vendeva i suoi prodotti ai soldati francesi. Segu\u00ec il tragitto del battaglione del 4\u00b0 REI che lentamente marciava da Marrakech verso Ouarzazate per proseguire nella vallata di Dad\u00e9s. Nel 1933 viaggi\u00f2 per 18 giorni, sotto mentite spoglie di infermiere, sulla nave \"La Martini\u00e8re\" tra i forzati francesi condannati alla detenzione nella Caienna, esperienza che poi tradusse nella pubblicazione di \"L'ergastolo navigante: \"la Martini\u00e8re\" edito a Milano nel 1934. \nNel 1936 collabor\u00f2 con il Servizio Informazioni Militari italiano nel corso di un'operazione a Gibuti e nel 1938 sottoscrisse, con altri 360 intellettuali italiani, il manifesto delle leggi razziali. \nNel 1943, subito dopo il disastro dell'ARMIR in Russia, Paolo Zappa tenne una conferenza a Cuneo sulle vittorie dell'Asse, nel tentativo di risollevare il morale della popolazione sostenendo, tra l'altro, che la divisione Cuneense era caduta tutta prigioniere dell'armata rossa e quindi gli alpini erano tutti salvi, tutti vivi. \nNel 1944 ader\u00ec alla Repubblica Sociale Italiana di Sal\u00f2. Fu nominato commissario della casa editrice Rizzoli e inquadrato nella Brigata Nera \"Ather Capelli\", squadra Stampa di Giuseppe Solaro."}
{"id": "2096046", "revid": "124123", "url": "https://it.wikipedia.org/wiki?curid=2096046", "title": "Eugene Field", "text": "Biografia.\nNato e cresciuto sino nel 1856 nel Missouri, dove in seguito alla morte della madre suo cugino, Mary Field French, si occup\u00f2 di lui nel Massachusetts, dopo aver frequentato il Williams College in Williamstown, Massachusetts da cui, in seguito alla morte del padre, Roswell Field si ritir\u00f2, decise allora di andare nell'Illinois al Knox College in Galesburg. Dopo un anno cambi\u00f2 ancora e decise di frequentare l'Universit\u00e0 del Missouri, dove trov\u00f2 suo fratello. Nel 1875 si spos\u00f2 con Julia Comstock, dalla quale ebbero 8 figli.\nIn seguito scrisse per la Gazette, il Kansas City Times, e il Denver Tribune, mor\u00ec all'et\u00e0 di 45 anni.\nOpere.\nNumerose sono state le sue creazione letterarie. Fra le maggiori:"}
{"id": "2096064", "revid": "1699816", "url": "https://it.wikipedia.org/wiki?curid=2096064", "title": "Michelangelo (personaggio)", "text": "Michelangelo \u00e8 un membro delle Tartarughe Ninja, un gruppo di guerrieri fantascientifici da cui prende il nome l'omonima serie di Kevin Eastman e Peter Laird.\nPersonalit\u00e0.\nCome gli altri membri del gruppo, porta il nome di un artista rinascimentale (nel suo caso quello di Michelangelo Buonarroti) e nonostante sia molto coraggioso, viene talvolta dipinto quale membro irrisorio del gruppo e non perde occasione per sdrammatizzare i combattimenti con battute scherzose. \u00c8 anche allegro, burlone, entusiasta, goloso di pizza (dato che ha una dentatura e un apparato digerente simili a quelli umani), appassionato di fumetti e amante del cinema. Dopo la partenza di Leonardo nel film \"TMNT\", Michelangelo diventa un animatore di feste, sotto il falso nome di Cowabunga Carl.\nEgli vive nascosto nelle fogne di New York, come gli altri, anche se preferirebbe non dover rimanere nell'ombra. In un episodio della serie televisiva del 2003, \"Il poco convincente Tarta Titan\", Michelangelo, stanco della sua condizione di ninja (che lo costringe a non mettersi mai in mostra in pubblico nonostante le sue buone intenzioni e la voglia di combattere i criminali), si traveste in una specie di supereroe mascherato e tenta di salvare delle persone, ma senza ottenere molto successo (sia perch\u00e9 il costume gli dava svantaggi, come il mantello che si impiglia e lo scudo che lo colpisce ripetutamente in testa quando compie una scalata, sia perch\u00e9 il suo aspetto non \u00e8 gradito alle persone), e allora capisce che lui \u00e8 un ninja, non un supereroe, in modo da poter agire liberamente nell'ombra e aiutare gli altri vegliano su di loro come una specie di \"angelo custode\".\nAspetto.\nMichelangelo, come i fratelli, \u00e8 stato trasformato in un mutante dalla sostanza radioattiva chiamata mutageno, che gli don\u00f2 caratteristiche fisiche, atletiche, psichiche e intellettuali non inferiori a quelle umane. La sua statura \u00e8 sul metro e mezzo per 70\u201380\u00a0kg di peso; solo nel \"reboot\" cinematografico attuale (dal 2014) Michy \u00e8 alto oltre il metro e ottanta (e lo stesso vale per i suoi fratelli). Come le altre tartarughe ninja, ha la pelle verde, il carapace marrone e verde intenso di forma ovale, un piastrone giallo (costituito da sei placche) che ne copre l'intera sezione anteriore del tronco, mani con tre dita (tra cui un pollice opponibile) e piedi con due dita (tre nella serie del 2012). Cammina in posizione eretta. Come gi\u00e0 accennato Michelangelo possiede una dentatura e un apparato digerente molto simili a quelli umani, che gli permettono di assumere alimenti di cui gli esseri umani si nutrono quotidianamente. Inoltre a fornirgli un aspetto esteticamente antropomorfo \u00e8 il fatto che la sua colonna vertebrale \u00e8 collegata da sotto la testa, anzich\u00e9 da dietro, come succede in tutti gli altri rettili.\nIndossa sempre una mascherina arancione all'altezza degli occhi e le sue armi sono una coppia di nunchaku, che maneggia con maestria.\nPoteri e abilit\u00e0.\nMichelangelo \u00e8 il pi\u00f9 debole dei fratelli a livello di combattimento nel corpo a corpo, ma \u00e8 il pi\u00f9 agile e il pi\u00f9 veloce dei fratelli ed \u00e8 dotato di un'eccezionale elevazione. \u00c8 un maestro nell'uso del nunchaku e del kusarifund\u014d.\nGrazie agli insegnamenti del suo padre adottivo e maestro, il ratto Splinter, \u00e8 un atleta e acrobata di livello olimpico e un buon conoscitore delle tecniche ninjutsu.\nMichelangelo \u00e8 anche molto abile in diversi sport estremi: skate, snowboard, surf, bmx, freeride, pattinaggio, motocross, paracadutismo, deltaplano, rafting, Freestyle Motocross, parapendio, Downhill e streetluge.\nHa la normale capacit\u00e0 di una tartaruga di entrare nel suo guscio. Il guscio funziona come una vera corazza antiproiettile, respingendo le pallottole e resistendo agli urti che potrebbero metterlo al tappetto.\nNonostante non sia intelligente quanto i suoi fratelli, Michelangelo \u00e8 in genere pi\u00f9 intelligente di quanto i suoi fratelli credano che sia. \u00c8 anche uno chef di talento."}
{"id": "2096074", "revid": "287204", "url": "https://it.wikipedia.org/wiki?curid=2096074", "title": "Antonio Lolli", "text": "Biografia.\nLa data di nascita di Lolli \u00e8 tutt'oggi incerta: secondo una registrazione egli risulta essere deceduto all'et\u00e0 di 77 anni, quindi egli potrebbe essere venuto alla luce attorno al 1725. Tuttavia questa ipotetica data \u00e8 stata assai discussa: un certo Guelli afferm\u00f2 in un suo scritto che egli mor\u00ec a 75 anni (quindi attorno al 1727), mentre F\u00e9tis stabil\u00ec il suo ipotetico anno di nascita tra il 1728 e il 1733; la sua biografia scritta nell\"'Allgemeine musikalische Zeitung\" del 1799 riporta invece il 1740. Egli discendeva da una famiglia che contava diversi musicisti, anche se non tutti quelli citati da Robert-Aloys Mooser risultano in realt\u00e0 essere effettivamente imparentati con Antonio Lolli.\nStudi\u00f2 da autodidatta e nel 1758 egli divenne violinista solista presso la corte di Stoccarda, succedendo cos\u00ec al violinista Pasquale Bini, una nomina che apparentemente sarebbe spettata a Padre Martini e a Niccol\u00f2 Jommelli. L'affermazione di A. Moser che \"Lolli oper\u00f2 allo corte di Stoccarda a fianco di Bini, Nardini e Ferrari\" non \u00e8 propriamente corretta, dato che Domenico Ferrari nel 1754 risulta a Parigi come componente dei Concert Spirituel e in seguito non torn\u00f2 pi\u00f9 nella citt\u00e0 sveva e Bini si ritir\u00f2 nello stesso periodo in cui Lolli giunse presso la corte del duca di W\u00fcrttemberg; l'unico che collabor\u00f2 effettivamente con Lolli fu Pietro Nardini, il quale fu attivo a Stoccarda dall'ottobre del 1762 al marzo del 1765. Come successore di Bini, Lolli doveva essere sicuramente un straordinario musicista; infatti il suo salario gi\u00e0 qualche anno pi\u00f9 tardi, nel 1765, sub\u00ec un decisivo incremento da 700 a 2000 fiorini. Dal 1759 al 1762 intraprese una corrispondenza con Padre Martini, le di cui quattro lettere (scritte in un tono amichevole) sono conservate presso il \"Liceo musicale di Bologna\".\nNel maggio del 1762 si spos\u00f2 con la ballerina Nanette Sauveur, cognata del maestro di danza e coreografo Jean-Georges Noverre. Negli anni successivi la corte sveva raggiunse il suo apogeo artistico: al fianco di Lolli, operavano anche la sorella, la cantante soprano Brigida Lolli, la quale nel 1766 entr\u00f2 in una compagnia teatrale e spos\u00f2 il ballerino Joseph Anelli, e il fratello pi\u00f9 giovane, Gaetano Lolli, violinista viaggiante, che suon\u00f2 nell'orchestra di corte di Stoccarda dal 1766 al 1772.\nLe concessioni di congedi prolungati permisero a Lolli di poter disporre di un gran quantitativo di tempo per i suoi viaggi. La sua prima meta fu Vienna, dove tenne concerti a partire dal 1760 fino al 1763. L'anno seguente la sua fiorente reputazione continu\u00f2 nel 1764 in varie sue apparizioni a Parigi ai Concert Spirituel (21, 23, 24 aprile, 31 maggio e 21 giugno): ci\u00f2 gli avvalse il soprannome di \"Mercure de France\". Sempre nella capitale francese vennero pubblicati i suoi primi concerti e altri lavori prodotti in quel periodo. L'ultima sua performance documentata nei Concert Spirituel avvenne il 1\u00ba novembre 1766.\nNegli anni seguenti Lolli non effettu\u00f2 altri spostamenti da Stoccarda, questo probabilmente a causa delle altalenanti condizioni in cui versava la corte di W\u00fcrttemberg, dove pressioni politico-economiche forzarono nel 1767 il licenziamento di Noverre (nulla serv\u00ec nel 1769 l'istanza presentata da Lolli per la riassunzione del maestro di danza) e di diversi musicisti e ballerini per giungere infine all'annullamento del contratto di Jommelli nel 1770. Nonostante Lolli continuasse a partecipare uno stipendio di 2500 fiorini e sua moglie da 2630 fiorini, nel 1769 ebbero non pochi problemi finanziari; costantemente assediato dai creditori, decise quindi di lasciare Stoccarda. In autunno suon\u00f2 a Francoforte (il 14 e il 24 settembre) e ad Utrecht (il 14 novembre). Nel 1771 fu in Italia, dove incontr\u00f2 Leopold e Wolfgang Amadeus Mozart e verso la fine del 1773 fu in Germania settentrionale, dove diede concerti ad Amburgo, Lubecca e Stettino. Agli inizi del 1774 si rec\u00f2 per settimane a Johannisberg per far visita al compositore Carl Ditters von Dittersdorf.\nScaduto il contratto il 29 luglio che lo legava alla corte sveva, decise di recarsi in Russia e diventare virtuoso da camera al servizio dell'imperatrice Caterina la Grande per uno stipendio di 4000 rubli. I diversi doveri che lo tennero vincolato alla corte imperiale russa dal 1774 al 1783 non gli impedirono di continuare con i suoi viaggi musicali attraverso l'Europa: tenne concerti in Polonia, in Italia (soprattutto nello Stato della Chiesa), nei Paesi Bassi, in Austria, in Francia, in Inghilterra, in Spagna, in Scandinavia e in Germania, dove visit\u00f2 per la seconda volta Dittersdorf agli inizi del 1778. Lolli decise di non tornare pi\u00f9 Russia, adducendo come scuse alcuni suoi problemi di salute e il clima assai rigido. Nel 1779 lo troviamo per l'ennesima volta ad esibirsi come componente dei Concert Spirituel a Parigi e successivamente in Spagna. Nel 1783 si concluse il suo rapporto di lavoro con la corte imperiale russa, lasciando quindi il posto al suo allievo Giovanni Mane Giornovichi.\nNel 1784 suon\u00f2 a Stoccolma, ad Amburgo e il 25 settembre a Copenaghen. Successivamente, nei primi di gennaio del 1785, giunse a Londra, dove appar\u00ec in alcuni concerti il 18 (il quale doveva tenersi originariamente il 4) e il 23 febbraio e 7 marzo; la sua seconda esibizione fu ascoltata anche dallo storico della musica Charles Burney. Il concerto che doveva tenersi nella capitale francese il 4 giugno 1785 probabilmente non ebbe luogo a causa di una disuputa sui permessi. Fu in seguito nuovamente in Spagna, dove ricevette una tabacchiera con dentro 350 ducati e altri 2000 reali per l'esecuzione di un suo concerto pubblico per due solisti. Nei tardi anni '80 egli risulta aver tenuto alcuni concerti in Italia (documentati sono quelli a San Pier d'Arena (ora Sanpieradarena) il 14 settembre 1788 e a Firenze nel marzo del 1789) e nel 1791 suon\u00f2 a Berlino, a nuovamente a Copenaghen, Amburgo (rispettivamente 25 maggio e 2 agosto) e a Stettino, sempre assistito dal figlio Filippo (nato a Stoccarda nel 1773) ora affermato violoncellista. Tornato a Londra nel 1792, fu l'anno seguente a Palermo, dove probabilmente apparve in uno dei suoi ultimi concerti pubblici (tra il pubblico era presente anche Giuseppe Bertini). Nel 1794 risult\u00f2 attivo a Vienna come maestro dei concerti del Re di Napoli, per\u00f2 solo il figlio suon\u00f2 effettivamente in pubblico. Il 5 marzo 1796 a Napoli ricevette la visita da parte di Andreas Jakob Romberg, il quale accompagn\u00f2 Lolli al violino. Infine si ritir\u00f2 completamente dall'attivit\u00e0 di musicista e si stabil\u00ec definitivamente a Palermo, dove alcuni anni pi\u00f9 tardi mor\u00ec in condizioni di assoluta povert\u00e0 a causa del gioco d'azzardo.\nConsiderazioni sull'artista.\nIl talento di Lolli trov\u00f2 maggior espressione nel virtuosismo, non nella composizione. I critici suoi contemporanei furono estremamente duri e negativi nei suoi confronti:\nSimili opinioni l'ebbero anche Christian Friedrich Daniel Schubart e Ernst Ludwig Gerber cos\u00ec come successivamente Wilhelm Joseph von Wasielewski e Luigi Torchi. Tuttavia un meritato apprezzamento lo si pu\u00f2 trovare da parte di Stoeving e A. Moser. Lolli, il quale era consapevole della sua debolezza nella teoria musicale nel basso continuo, si lasciava aiutare dai suoi migliori allievi, dopo aver eseguito la parte solistica. Le varie edizioni delle sue sonate dimostrano pur sempre che egli incontr\u00f2 i favori dei propri ammiratori.\nI lavori di Lolli, in particolare le sonate, manifestano un intuitivo ma anche indisciplinato talento. Egli conserv\u00f2 le forme caratteristiche dello stile della scuola di Giuseppe Tartini e Pietro Nardini. I suoi Adagi, biasimati per la loro eccessiva brevit\u00e0 dai critici, non sono meno di lunghi di quelli della maggior parte degli altri compositori suoi contemporanei. Nei movimenti allegri domina invece il virtuosismo: essi sono la forza e la debolezza delle sue composizioni; mediante l'impiego della \"scordatura\" egli fu in grado d'imporre insolite combinazioni di toni, passaggi in decime e altre doppie corde."}
{"id": "2096078", "revid": "729019", "url": "https://it.wikipedia.org/wiki?curid=2096078", "title": "Mercedes-Benz M143", "text": "La sigla Mercedes-Benz M143 (o Daimler-Benz M143) identifica un motore a scoppio prodotto tra il 1936 ed il 1941 dalla Casa tedesca Daimler-Benz per il suo marchio automobilistico Mercedes-Benz.\nProfilo e caratteristiche.\nQuesto motore \u00e8 nato per colmare il vuoto lasciato tra il pi\u00f9 piccolo motore M136 da 1.7 litri ed il pi\u00f9 grande motore M18 da 2.9 litri, che tra l'altro di l\u00ec a poco sarebbe stato sostituito da un'unit\u00e0 ancor pi\u00f9 grande, il motore M142 da 3.2 litri.&lt;br&gt;\nIl motore \"M143\" \u00e8 un motore da 2.2 litri che ben si inserisce nella gamma della Casa tedesca durante il periodo della seconda met\u00e0 degli anni trenta.&lt;br&gt;\nDi seguito sono riportate le caratteristiche ed applicazioni di questo motore:\nUna variante di questo motore, con potenza massima portata a 58 CV, \u00e8 stata montata sulle versioni roadster della \"230 W143\".&lt;br&gt;\nNel 1939 il motore \"M143\" \u00e8 stato affiancato dal motore M153, di cilindrata solo leggermente maggiorata. Dal 1941, poi, quest'ultimo motore avrebbe sostituito definitivamente l'unit\u00e0 \"M143\", che usc\u00ec cos\u00ec di produzione."}
{"id": "2096083", "revid": "19933", "url": "https://it.wikipedia.org/wiki?curid=2096083", "title": "Alonzo de Alvarado", "text": ""}
{"id": "2096109", "revid": "28592", "url": "https://it.wikipedia.org/wiki?curid=2096109", "title": "Patronimici", "text": ""}
{"id": "2096114", "revid": "1442080", "url": "https://it.wikipedia.org/wiki?curid=2096114", "title": "Hans D\u00fclfer", "text": "Biografia.\nNacque a Barmen, una localit\u00e0 della Regione della Ruhr, da Emil, commerciante, e Luise Alexander.\nCresciuto con un'educazione marcatamente religiosa, fu persona dallo spirito libero e controcorrente. Si leg\u00f2 ad Hanne Franz, una ragazza che fu sua compagna nella vita ed in parete.\nHans D\u00fclfer era guidato da due passioni: la musica e l'alpinismo. Ottenuto dal padre il permesso di studiare musica, vi si dedic\u00f2 con estrema passione, diventando un ottimo pianista.\nIn campo alpinistico, ottenne molti successi. Il 30 luglio 1911, insieme ad Hans K\u00e4mmerer, sal\u00ec la parete sud della Croda da Lago: la parete fu valutata avere una difficolt\u00e0 di V-, ma in una ripetizione del 2005 ad opera di Antonio Bernard e Almo Giambisi, la difficolt\u00e0 del passaggio chiave fu rivalutata in VI grado: in base a questa valutazione, Hans D\u00fclfer sarebbe stato il primo alpinista a superare il VI grado. Oltre a questo notevole risultato, comp\u00ec molte altre notevoli scalate, tra cui:\nOltre ai successi in arrampicata, D\u00fclfer ebbe notevole importanza anche per le innovazioni tecniche che introdusse. Le pi\u00f9 note sono la tecnica di discesa in corda doppia che ancora oggi porta il suo nome, la \"D\u00fclfersitz\", e la \"tecnica D\u00fclfer\" per la risalita di fessure in roccia. Soldato nella prima guerra mondiale, Hans D\u00fclfer mor\u00ec il 15 luglio 1915 sul fronte occidentale, colpito da una scheggia di granata alla gola. Fu sepolto nel cimitero militare di Bailleul (Somme), a nord di Arras, in Francia. Il padre che gli aveva insegnato l'amore per la montagna, alla notizia della tragedia, si addentr\u00f2 nel fitto di un bosco e scomparve per sempre."}
{"id": "2096115", "revid": "54253", "url": "https://it.wikipedia.org/wiki?curid=2096115", "title": "Rooibos", "text": ""}
{"id": "2096123", "revid": "729019", "url": "https://it.wikipedia.org/wiki?curid=2096123", "title": "Assedio di Minowa", "text": "L'assedio di Minowa del 1566, fu una delle numerose battaglie combattute dal Clan Takeda durante la loro guerra contro il Clan Uesugi nel corso dell'epoca Sengoku.\nStoria.\nQualche anno prima, Nagano Narimasa, signore del castello e fedele alleato del Clan Uesugi, mor\u00ec mentre difendeva il territorio dai saccheggi del clan Takeda e la famiglia Nagano tenne la notizia segreta in attesa che il suo erede, Nagano Narimori, raggiungesse la maggiore et\u00e0 e subentrasse al comando.\nNel 1566 il castello, difeso oltre che dai Nagano anche da Kamiizumi Nobutsuna, fu posto d'assedio dal clan Takeda. Dopo un lungo assedio, in cui si succedettero numerosi combattimenti, il signore del castello di Minowa, Nagano Narimori, mor\u00ec e la fortezza cadde.\nKamiizumi Nobutsuna riusc\u00ec a mantenere la difesa di una piccola area del castello. Questo perseveranza colp\u00ec Takeda Shingen che cerc\u00f2 di convincere inutilmente Nobutsuna a passare dalla sua parte."}
{"id": "2096130", "revid": "1543377", "url": "https://it.wikipedia.org/wiki?curid=2096130", "title": "Altepetl", "text": "L\u2019altepetl, nella societ\u00e0 azteca contemporanea alla conquista spagnola delle Americhe, era l'entit\u00e0 politica locale basata sull'etnia della popolazione, spesso inteso modernamente e tradotto come 'citt\u00e0', 'citt\u00e0-stato' o 'provincia'. Il termine proviene dal nahuatl \"\u0101ltep\u0113tl\", la cui probabile etimologia \u00e8 la combinazione delle parole \"\u0101tl\" 'acqua', e \"tep\u0113tl\" 'montagna'.\nGli studiosi della civilt\u00e0 nahua Lisa Sousa, Stafford Poole e James Lockhart hanno detto:\nNelle loro opere preferiscono mantenere il termine nahuatl piuttosto che affidarsi ad una qualche approssimazione dell'inglese. Sostengono che in numerosi documenti che riguardano la Nostra Signora di Guadalupe, il termine \"\u0100ltep\u0113tl\" \u00e8 spesso usato come traduzione per metonimia dello spagnolo \"Ciudad de M\u00e9xico\" (da \"\u0100ltep\u0113tl Mexihco\", Citt\u00e0 del Messico); non dissimilmente da come gli europei intendono per Urbe la 'Citt\u00e0 di Roma', traduzione che ha caratterizzato l'interpretazione dei testi e delle concezioni della societ\u00e0 nahua."}
{"id": "2096132", "revid": "767487", "url": "https://it.wikipedia.org/wiki?curid=2096132", "title": "Trix (Trillizas de Oro)", "text": "Le Trix sono tre gemelle, cantanti, modelle e attrici originarie dell'Argentina, conosciute in Spagna e Sud America col nome d'arte di Las Trillizas de Oro. I loro veri nomi sono: Mar\u00eda Laura, Mar\u00eda Emilia e Mar\u00eda Eugenia Fern\u00e1ndez Roussee e sono nate il 5 luglio 1960.\nHanno iniziato a lavorare a quattro anni, come modelle per uno spot pubblicitario di una marca di caff\u00e8. Nel 1968 debuttano come cantanti in un variet\u00e0 televisivo argentino chiamato \"S\u00e1bados Circulares de Mancera\". Negli anni successivi si fanno conoscere in altri stati sudamericani recitando alla radio, presentando programmi televisivi e girando alcuni film.\nNel 1978 Julio Iglesias le ingaggia come coriste per il suo tour mondiale, dando cos\u00ec loro l'occasione di farsi conoscere in tutto il mondo e ottenere altri ingaggi in diverse nazioni europee tra le quali Spagna, Paesi Bassi, Germania, Italia e in Giappone.\nLe loro canzoni di maggior successo col nome di \"Trix\" sono \"C'est la vie\" e \"Fantasy\", entrambe del 1981.\nSuccessivamente la loro popolarit\u00e0 a livello internazionale \u00e8 andata calando, ma hanno continuato a condurre spettacoli in Sudamerica e ad incidere dischi. A tutt'oggi sono molto attive come personaggi televisivi in Argentina dove co-conducono il magazine mattutino \"Ma\u00f1anas Nuestras\" per il canale \nLe gemelle Trix in Italia.\nIn Italia, conosciute come \"le gemelle Trix,\" sono ricordate principalmente per la canzone \"C'est la vie\", di cui hanno inciso una versione in italiano (adattata da Gianni Boncompagni), mentre quella originale era in inglese, con la quale hanno partecipato al Festivalbar del 1981, e la partecipazione al programma \"Patatrac\" di Rai 2 in cui cantavano le sigle \"Patatrac\" e \"C'est la vie\". La produzione era sempre di Gianni Boncompagni, anche regista del programma. Entrambi i brani sono stati reinterpretati da alcune delle ragazze di \"Non \u00e8 la Rai\".\nNel 1979 incisero una cover del brano \"Estoy bailando\" delle sorelle Goggi per il mercato sudamenricano."}
{"id": "2096133", "revid": "220471", "url": "https://it.wikipedia.org/wiki?curid=2096133", "title": "Cappuccio", "text": "Il cappuccio \u00e8 una sorta di copricapo che copre buona parte della testa, della nuca ed a volte del viso. Il suo utilizzo pu\u00f2 essere suggerito dalla moda, dalle condizioni climatiche (per esempio pu\u00f2 essere un riparo per la pioggia), come forma di tradizione o divisa, o per evitare di essere riconosciuti.\nNella attuale moda i cappucci generalmente fanno parte di un indumento pi\u00f9 grande (un cappotto, una felpa, un mantello). Possono essere tenuti sulla testa quando necessario e lasciati appesi sulla schiena quando non lo sono. In alcuni capi i cappucci sono anche staccabili, o occultabili in una piccola tasca ricavata sul collo dell'indumento principale.\nNel corso della storia il design del cappuccio \u00e8 rimasta sostanzialmente invariato. Nell'Europa medievale, il capperone era un particolare tipo di cappuccio, ricavato da un mantello corto. Storicamente i cappucci hanno fatto parte anche della divisa di alcuni ordini religiosi, principalmente in monachesimo, e di alcune organizzazioni, come il Ku Klux Klan, che ricorreva all'uso del cappuccio per occultare l'identit\u00e0 dei propri appartenenti.\nLe donne dei popoli inuit utilizzano un particolare tipo di anorak (chiamato \"amauti\"), dotato di un cappuccio talmente capiente, da permettergli di portare al loro interno un neonato."}
{"id": "2096135", "revid": "123322117", "url": "https://it.wikipedia.org/wiki?curid=2096135", "title": "Similaun", "text": "Il Similaun (3607 ) \u00e8 una montagna delle Alpi Retiche orientali (sottosezione Alpi Venoste), posta lungo la linea di confine tra l'Italia (Trentino-Alto Adige) e l'Austria (Tirolo). Scalata per la prima volta nel 1834 dagli alpinisti Josef Raffeiner e Theodor Kaserer, \u00e8 particolarmente famosa perch\u00e9 sulle sue pendici nel 1991 fu scoperto \"\u00d6tzi\", la mummia del Similaun. Il nome del monte \u00e8 stato pure reso famoso dal romanzo Wally dell'avvoltoio di Wilhelmine von Hillern da cui deriva l'opera lirica La Wally di Alfredo Catalani, le cui vicende conclusive si svolgono proprio qui.\nSalita.\nLa vetta della montagna \u00e8 facilmente raggiungibile, per alpinisti muniti di equipaggiamento da alta quota e ghiaccio, percorrendo la \"via normale\" che pu\u00f2 essere intrapresa partendo dall'omonimo rifugio Similaun ubicato a 3019\u00a0m di quota.\nToponimo.\nIl nome della montagna \u00e8 attestato nel 1470 come \"Symelewner\" e nel 1770 come \"Similaun\" e deriva forse dal diminutivo del patronimico \"Simon\"; il toponimo non \u00e8 mai stato tradotto in italiano."}
{"id": "2096137", "revid": "1318658", "url": "https://it.wikipedia.org/wiki?curid=2096137", "title": "Ilo De Franceschi", "text": "Biografia.\nNato in una famiglia aristocratica triestina protestante, alla fine degli anni venti, a causa della sua opposizione al fascismo, fu imprigionato.\nNel 1937, a 34 anni d'et\u00e0, per una delusione amorosa si arruol\u00f2 nella Legione straniera francese. Di servizio nel sud del Marocco, presso la catena montuosa dell'Atlas, il 19 dicembre del 1938 inizi\u00f2 casualmente una relazione epistolare che dur\u00f2 due anni, con Madeleine Alain, una ragazza francese. Il contenuto di queste lettere sar\u00e0 poi pubblicato da Ariane Ascaride in \"Ecrivez-moi, Madeleine\", Editions de l'Aube, nel 1989. Nel 1942 ader\u00ec alla resistenza francese contro i nazisti.\nNel secondo dopoguerra ebbe una relazione con Cilette Ofaire una scrittrice svizzera. Estimatore dello scrittore triestino Umberto Saba, nel 1971 a Parigi, al Circolo degli Amici dell'UNESCO, Ilo De Franceschi present\u00f2 il libro di Alfredo Seriani (1923-2005) intitolato: \"Gita sull'altopiano\"."}
{"id": "2096140", "revid": "729019", "url": "https://it.wikipedia.org/wiki?curid=2096140", "title": "Gloster Aircraft Company", "text": "La Gloster Aircraft Company, Limited, nota localmente come GAC, era un costruttore aeronautico britannico.\nL'azienda produsse una famosa linea di caccia per la Royal Air Force: Grebe, Gladiator, Meteor e Javelin.\nNel 1934 la compagnia venne acquisita dalla Hawker Aircraft.\nL'azienda produsse anche lo Hawker Hurricane e lo Hawker Tempest per la consociata Hawker Siddeley.\nGloster produsse il primo aereo a reazione della storia aeronautica inglese, il E.28/39, cos\u00ec come il primo ed unico aviogetto inglese operativo durante la seconda guerra mondiale, il Meteor.\nLa pista di prova della Gloster divenne famosa per il primo volo del turbogetto di Frank Whittle montato appunto sull'\"E.28/39\".\nDurante la seconda guerra mondiale la sede aziendale fu trasferita a Brockworth."}
{"id": "2096146", "revid": "125257912", "url": "https://it.wikipedia.org/wiki?curid=2096146", "title": "Carlo Hintermann", "text": "Biografia.\nCarlo Hintermann (talvolta indicato come Hinterman) esord\u00ec nel cinema nel 1950 nel film \"Miss Italia\" diretto da Duilio Coletti e in teatro nel 1957 al Teatro Arlecchino di Roma con diversi atti unici. \u00c8 ricordato per essere stato interprete di diversi sceneggiati televisivi degli anni sessanta.\nNonostante Vittorio Gassman l'avesse voluto in \"Irma la dolce\" nel ruolo di Bob La Freccia, si \u00e9 sempre sentito penalizzato dal suo aspetto fisico marcatamente nordico (capelli biondi, occhi azzurri, tratti duri, fra il teutonico e l'anglosassone), cosa che ha relegato la sua presenza nel cinema (lanciata nella commedia all'italiana e proseguita con almeno un centinaio di pellicole) a ruoli da antagonista, interpretando spesso ruoli come quello di ufficiale nazista o spia sovietica.\nHa preso parte anche a tre serie di sketch di Carosello: nel 1958, insieme a Dario Fo, in sketch per l'Agip; nel 1961, antagonista di Ubaldo Lay, per gli orologi Revue della Melville e nel 1972 per la Venchi-Talmone.\nMor\u00ec nel 1988 per un incidente stradale avvenuto ad Acireale, in provincia di Catania.\nVico del Gargano, localit\u00e0 pugliese sede dell'Estate Teatrale Vichese, gli ha intitolato l'anfiteatro comunale."}
{"id": "2096152", "revid": "1543377", "url": "https://it.wikipedia.org/wiki?curid=2096152", "title": "Ger\u00f3nimo de Aguilar", "text": "Nel 1511 salp\u00f2 da Panama a bordo della caravella \"Santa Mar\u00eda de la Barca\" in direzione di Santo Domingo. La nave trasportava il procuratore locale Valdivia e 20\u00a0000 ducati. A causa di un maltempo, l'imbarcazione naufrag\u00f2 al largo della Penisola dello Yucat\u00e1n; l'equipaggio, formato da circa sedici persone, riusc\u00ec a trarsi in salvo utilizzando una piccola scialuppa di salvataggio. In balia delle correnti marine, dopo 14 giorni di stenti il gruppo riusc\u00ec a raggiungere la costa a Quintana Roo ma venne fatto prigioniero dal popolo Maya locale. Molto probabilmente erano i primi occidentali con i quali questa trib\u00f9 venne in contatto e molti di loro vennero uccisi e dati in sacrificio agli d\u00e8i. Gli unici due sopravvissuti furono Aguilar e Gonzalo Guerrero, un altro marinaio proveniente da Palos de la Frontera, che riuscirono invece in qualche modo a scappare nella giungla; vennero per\u00f2 nuovamente fatti prigionieri da un'altra trib\u00f9 maya, questa volta pi\u00f9 ospitale. I due impararono durante gli anni la lingua ed i costumi locali, ma si integrarono in maniera completamente differente: Aguilar visse come schiavo a Tulum, mentre Guerrero spos\u00f2 una donna dalla quale ebbe il primo bambino meticcio del Messico e divenne capo militare maya per conto di Nachan Can, re di Chetumal. Nel 1519 Aguilar riusc\u00ec a scappare e ad aggregarsi alla spedizione di conquista del Messico intrapresa da Hern\u00e1n Cort\u00e9s, il quale, essendo venuto a conoscenza di storie su due spagnoli barbuti che erano stati fatti prigionieri, volle tentare di liberarli. Guerrero invece, ormai perfettamente integrato nella sua nuova vita, decise di rimanere al suo posto.\nAguilar, essendo in grado di parlare sia la lingua maya che lo spagnolo, inizi\u00f2 a svolgere il compito di traduttore in occasione di rapporti col popolo maya. La Malinche, una schiava ceduta a Cort\u00e9s nel 1519 dalla popolazione di Tabasco, dal canto suo conosceva la lingua maya e quella nahuatl; in questo modo per Cort\u00e9s fu possibile comunicare anche con il popolo Azteco: la Malinche traduceva dall'azteco al maya e Aguilar provvedeva a tradurre in spagnolo.\nMor\u00ec nei pressi del fiume P\u00e1nuco, in localit\u00e0 sconosciuta."}
{"id": "2096155", "revid": "1788047", "url": "https://it.wikipedia.org/wiki?curid=2096155", "title": "Campionato nordamericano di pallavolo femminile 1999", "text": "Il XVI campionato nordamericano di pallavolo femminile si \u00e8 svolto dal 21 al 26 settembre 1999 a Monterrey, in Messico. Al torneo hanno partecipato 8 squadre nazionali nordamericane e la vittoria finale \u00e8 andata per la dodicesima volta, l'ottava consecutiva, a Cuba.\nPodio.\nCampione.\nCuba(Dodicesimo titolo)\nSecondo posto.\nStati Uniti\nTerzo posto.\nCanada"}
{"id": "2096157", "revid": "2166030", "url": "https://it.wikipedia.org/wiki?curid=2096157", "title": "Omar Pasci\u00e0", "text": "Omar Pasci\u00e0 nacque in una zona del confine sud-orientale dell'Impero Asburgico (oggi Croazia) ove il padre era impiegato amministrativo del distretto di Ogulin. Entr\u00f2 nell'esercito asburgico ma disert\u00f2 presto per entrare al servizio dei turchi, convertendosi all'Islam e percorrendo velocemente una brillante carriera. Represse con successo numerose rivolte, fu pi\u00f9 volte governatore e partecip\u00f2 alla Guerra di Crimea. Chiuse la sua carriera con il titolo di Generalissimo. Ebbe fama di comandante spietato e crudele.\nBiografia.\nEntr\u00f2 come cadetto nel reggimento di frontiera di Ougulin dell'esercito austriaco ma disert\u00f2 nel 1828 allorch\u00e9 il padre fu licenziato e si rec\u00f2 a Widin (Bosnia, allora appartenente all'impero ottomano) e si arruol\u00f2 al servizio del governatore Hussein Pascha, divenendo precettore dei figli di quest'ultimo, dopo essersi convertito all'islam. Su consiglio del governatore stesso, si trasfer\u00ec a Costantinopoli ove trov\u00f2 impiego come scrivano al Ministero della Guerra.\nSubito dopo Omar Efendi (come ora si faceva chiamare) divenne scrivano del principe e futuro sultano Abdul Mejid con il rango di \"Y\u00fcz Ba\u015f\u0131\" (capitano) dell'esercito turco.\nRisal\u00ec velocemente, un grado dopo l'altro, la carriera militare, ottenendo nel 1839 il titolo di \"Bey\" (Colonnello) con il quale condusse il suo reggimento nell'attuale Siria contro il reparto di Ibr\u0101h\u012bm Pasci\u00e0, ribellatosi al suo comandante, che sconfisse a Beksaya nonostante la sua palese inferiorit\u00e0 numerica.\nNel 1842 divenne governatore militare del Libano (allora parte dell'impero ottomano) ma dovette presto dimettersi a causa del clamore delle proteste dei cristiani, che lo consideravano un rinnegato, per la sua eccessiva durezza.\nNel 1843 partecip\u00f2, sotto il comando di Re\u015fid Pascha, alla campagna d'Albania contro il ribelle Gioleka, che egli riusc\u00ec a prendere prigioniero. Nel 1846 ottenne il comando contro i ribelli curdi, che egli riusc\u00ec nuovamente a sottomettere.\nQuando nel 1848 scoppiarono i disordini nei Principati danubiani, li occup\u00f2 insieme ai russi e vi rimase come governatore militare nell'allora citt\u00e0 turca di Bucarest, fino ad aprile del 1850, quando represse una rivolta in Bosnia.\nNella Guerra di Crimea (1853 \u2013 1856), nominato Pasci\u00e0, assunse il comando delle operazioni militari nella zona del Danubio. Il 4 novembre sconfisse il nemico a Olteni\u021ba, liber\u00f2 nel 1854 Silistra ed entr\u00f2 in Bucarest. Richiamato con i suoi 30.000 uomini in Crimea, combatt\u00e9 davanti a Sebastopoli. Allorch\u00e9 i russi iniziarono l'assedio della fortezza di Kars, egli inform\u00f2 l'11 luglio 1855 gli alleati che egli avrebbe lasciato la Crimea per recarsi in Asia minore. Questi si dichiararono contrari a questa decisione ed un accordo fu raggiunto solo in settembre.\nL'attacco diversivo di Omar Pasci\u00e0 su Kutaisi fu infine mandato a monte dal generale russo Bebutov.\nNominato governatore di Bagdad, cadde in disgrazia nel 1859 a causa dei suoi numerosi eccessi e fu esiliato. Richiamato in servizio nel 1861, rientr\u00f2 a Costantinopoli ed ottenne il comando in Erzegovina, dove nel 1862 soffoc\u00f2 una rivolta e condusse con successo la guerra contro il Montenegro. Nel 1864 fu nominato \"M\u00fc\u015fir\", carica equivalente a quella di feldmaresciallo e si install\u00f2 presso Monastir a capo del III Corpo d'armata.\nNel 1867 fu inviato a Creta per soffocare un'insurrezione greca. Nonostante la sua crudele severit\u00e0, non gli riusc\u00ec appieno l'impresa. Rientrato a Costantinopoli nell'autunno dello stesso anno, ricevette il titolo di \"Serdar-\u0131 Ekrem\" (Generalissimo), privo tuttavia di corrispondente incarico nell'esercito. Esercit\u00f2 nel 1868 le funzioni di Ministro della Guerra e mor\u00ec tre anni dopo."}
{"id": "2096159", "revid": "142136", "url": "https://it.wikipedia.org/wiki?curid=2096159", "title": "Tolomeo Filopatore", "text": ""}
{"id": "2096163", "revid": "36426", "url": "https://it.wikipedia.org/wiki?curid=2096163", "title": "Mercato di San Lorenzo (Firenze)", "text": ""}
{"id": "2096166", "revid": "37401", "url": "https://it.wikipedia.org/wiki?curid=2096166", "title": "Teatro Massimo Bellini", "text": ""}
{"id": "2096170", "revid": "287204", "url": "https://it.wikipedia.org/wiki?curid=2096170", "title": "Vitiano", "text": "Vitiano \u00e8 una frazione del comune di Arezzo (Toscana), situata in Valdichiana fra le colline e la pianura. Conta circa 600 abitanti.\nStoria e geografia.\nVarie sono le testimonianze archeologiche che vanno dalla preistoria al periodo etrusco ed a quello romano. Simpatico \u00e8 il bronzetto etrusco, rappresentante un fanciullo con una melograna, qui ritrovato nell'Ottocento e oggi al museo archeologico di Cortona. Proprio all'epoca romana fanno riferimento i resti di alcune ville-fattorie piuttosto grandi. L'attuale nome deriva proprio dalla famiglia romana Vittidia, che possedeva qui una villa ed un vasto terreno chiamato Vittidianum, da cui Vitidianum, Vitianum.\nNel medioevo vi sorsero due castelli (di \"Vitiano\" nell'attuale localit\u00e0 La Torre e \"Monticello\", sulla cima dell'omonima collina, di cui rimangono alcune tracce) che appartennero ai Marchesi del Monte Santa Maria e successivamente ai Tarlati da Pietramala.\nQui dal VI secolo d.C. fino al XVII secolo, sorgeva anche la Pieve di \"San Pietro a Potentoro\", di cui si notano alcuni resti architettonici e certe iscrizioni in un casolare, oggi adibito a locanda ristorante.\nVerso il 1500 vi si stabil\u00ec la famosa famiglia fiorentina dei Serristori, che acquist\u00f2 l'antico castello di Vitiano e lo trasform\u00f2 in residenza di campagna.\nSul finire del 1600 vi abit\u00f2 Cosimo Serristori, uno strano personaggio, quasi un \"Innominato\" nostrano, che verso la fine della sua vita si convert\u00ec, indoss\u00f2 l'abito clericale e fece testamento delle sue ricche propriet\u00e0 ai Padri Filippini di Castiglion Fiorentino, che poi fondarono il celebre \"Collegio Serristori\".\nNella parrocchiale di San Martino sono visibili un affresco cinquecentesco della Madonna con il Bambino, alcune tele seicentesche e il fonte battesimale in arenaria, del secolo XII.\nNel 1799, durante l'insurrezione antifrancese del Viva Maria, inizi\u00f2 qui lo scontro fra popolani aretini e soldati polacchi del generale Jan Henryk D\u0105browski, passato alla storia come la Battaglia di Rigutino.\nContrade minori.\nIntorno a Vitiano vi sono varie localit\u00e0 e contrade minori:\nInfine \u00e8 interessante dal punto di vista storico \"il Monticello\", ossia la minuscola collina post a sud ovest di Vitiano che sovrasta isolata l'abitato. La sua cima divenne per secoli sede di un castello medievale, nato su preesistenze etrusche e romane sul finire primo Millennio. Cinto da mura, il fortilizio aveva una porta ad est ed una a sud-ovest ed era circondato da un fossato. All'interno vi erano diverse case addossate alla cinta, altre case in nuclei centrali, un palazzo e una chiesa dedicata a Sant'Angelo. Un'altra chiesa, dedicata a San Tommaso, probabilmente era al di fuori della cinta muraria. Il castello, incendiato nell'agosto del 1335, and\u00f2 in rovina e nel XV secolo era gi\u00e0 coperto da scopeti e ginestreti."}
{"id": "2096171", "revid": "92723", "url": "https://it.wikipedia.org/wiki?curid=2096171", "title": "Bargo mediceo di Bonistallo", "text": "Il Bargo mediceo di Bonistallo \u00e8 un parco nel comune di Poggio a Caiano (provincia di Prato).\nIl piccolo barco, conosciuto come Bargo mediceo di Bonistallo, viene spesso confuso, anche in pubblicazioni importanti, con il grande Barco reale di Artimino, posteriore come epoca, posto sul crinale del Montalbano, anch'esso recintato e dedicato alla caccia, ma di gran maggiore estensione e con il quale non \u00e8 in relazione se non per stessa la funzione venatoria.\nStoria e descrizione.\nSi tratta di un piccolo bosco poco fuori Poggio a Caiano, e occupa una parte del colle di Bonistallo sulla cui sommit\u00e0 si trovano le due antiche chiese di San Francesco e di Santa Maria Assunta.\nAttualmente \u00e8 un parco pubblico, ma dal XVI secolo al XIX secolo fu utilizzato per le attivit\u00e0 venatorie dei granduchi e e della corte che risiedevano spesso nella vicina villa Medicea di Poggio a Caiano.\nA tale scopo l'area era recintata con un alto muro di oltre due metri che aveva, in origine tre entrate con portali ad arco, di cui due ancora oggi conservati, e cancelli metallici.\nLe prime notizie del bargo le troviamo nel testamento di Cosimo I.\nPertanto possiamo supporre che la costruzione del muro, i portali e la sistemazione del bosco risalgono al periodo di intensi lavori relativi alla villa ed ai suoi annessi, diretti da Tribolo, che la resero una residenza adatta ad accogliere la corte. Seppure ancora senza prove documentali, possiamo ipotizzare che i portali ad arco che rappresentavano gli ingressi al piano ed a monte del boschetto, siano dovuti al progetto di Tribolo, o comunque dei suoi collaboratori (come Davide Fortini) che allora era il responsabile di tutti i lavori \"al Poggio\".\nIl bosco era probabilmente preesistente a tali opere in quanto occupa un pendio orientato a Nord su di un terreno probabilmente poco fertile a causa delle sue caratteristiche geologiche caratterizzare dall'essere, tutto il colle di Bonistallo, un enorme blocco di macigno, tanto che all'interno del boschetto si trovano le tracce di una piccola cava di pietra serena, utilizzata nel XVIII secolo, probabilmente per poco tempo a causa di una scarsa qualit\u00e0.\nIl barco rimase probabilmente indisturbato fino al XX secolo, quando, prima il passaggio di possesso all'Associazione Nazionale dei Combattenti che sfrutter\u00e0 il bosco con tagli indiscriminati e poi la presenza di truppe durante la seconda guerra mondiale che si accamparono all'interno del recinto, anche con mezzi cingolati, portarono notevoli danni al secolare patrimonio arboreo, modificando radicalmente la sistemazione interna, introducendo nuove tortuose percorrenze interne che prevalgono sul disegno originario."}
{"id": "2096172", "revid": "1573940", "url": "https://it.wikipedia.org/wiki?curid=2096172", "title": "Genetta thierryi", "text": "La genetta degli Hausa (Genetta thierryi ) \u00e8 un carnivoro della famiglia dei viverridi diffusa nell'Africa occidentale.\nDescrizione.\nDimensioni.\nCarnivoro di medie dimensioni, con la lunghezza della testa e del corpo tra 359 e 474\u00a0mm, la lunghezza della coda tra 307 e 467\u00a0mm e un peso fino a 1,8\u00a0kg.\nAspetto.\nIl colore del corpo \u00e8 marrone chiaro. La linea dorsale scura \u00e8 attraversata da una striscia pi\u00f9 chiara. Sono presenti 4 file di macchie scure, talvolta arancione brillante, piccole e distanziate lungo i fianchi. Le macchie della prima fila superiore si uniscono in una striscia continua verso la parte posteriore. Gli arti sono uniformemente marroni chiari. La parte centrale del palmo della mano \u00e8 priva di peluria. La coda \u00e8 pi\u00f9 corta della testa e del corpo, ha 8-9 anelli incompleti pi\u00f9 chiari, intervallati da anelli pi\u00f9 scuri della stessa larghezza, e la punta nera. Le femmine hanno due paia di mammelle.\nDistribuzione e habitat.\nQuesta specie \u00e8 diffusa in Gambia, Senegal, Guinea-Bissau, Guinea, Sierra Leone, Liberia, Costa d'Avorio, Ghana, Togo, Benin, Nigeria, Camerun; Mali, Burkina Faso meridionali; Ciad e Repubblica Centrafricana occidentali.\nVive nelle savane alberate umide e secche. Sono stati osservati individui anche nelle foreste pluviali della Sierra Leone e nelle steppe del Senegal. \nStato di conservazione.\nLa IUCN Red List, considerato l'areale esteso e la presenza in molteplici habitat, classifica \"G.thierryi\" come specie a rischio minimo (LC)."}
{"id": "2096176", "revid": "125348261", "url": "https://it.wikipedia.org/wiki?curid=2096176", "title": "Dick Halligan", "text": "Quando per\u00f2 Al Kooper abbandon\u00f2 la band, Halligan cominci\u00f2 a suonare altri strumenti come il pianoforte, l'organo e il flauto. Ha ricevuto un Grammy per la migliore esibizione strumentale per la canzone \"Variation On A Theme By Erik Satie\". Ha inoltre scritto alcune canzoni per la band come \"Redemption\" e \"Lisa Listen to Me\". Lasci\u00f2 la band nel 1971 dopo aver inciso il quarto album.\nNegli anni 1970 e negli anni 1980 Halligan compone molte sigle di film, programmi televisivi e pubblicit\u00e0, successivamente ha proseguito l'attivit\u00e0 come compositore di musiche quali Jazz e musiche da camera."}
{"id": "2096179", "revid": "82620203", "url": "https://it.wikipedia.org/wiki?curid=2096179", "title": "Carlo Hinterman", "text": ""}
{"id": "2096181", "revid": "729019", "url": "https://it.wikipedia.org/wiki?curid=2096181", "title": "Mercedes-Benz M142", "text": "La sigla Mercedes-Benz M142 (o Daimler-Benz M142) identifica una piccola famiglia di motore a scoppio prodotto tra il 1937 ed il 1942 dalla Casa tedesca Daimler-Benz per il suo marchio automobilistico Mercedes-Benz.\nProfilo e caratteristiche.\nQuesta piccola famiglia di motori comprende un 3,2 litri, che sostituisce il precedente M18 da 2.9 litri, ed un 3,4 litri, evoluzione del 3.2 giunta in un secondo momento. Sono quindi motori destinati come il precedente 2.9 a vetture di fascia alta, ma non solo: dato il delicatissimo periodo storico in cui questo motore viene introdotto e dato il regime di dittatura militare che imperava nella Germania nazista, il motore \"M142\" \u00e8 stato utilizzato anche su automezzi militari (K\u00fcbelwagen) e su autoambulanze derivate dalla normale produzione di serie.&lt;br&gt;\nDi seguito vengono illustrate le due versioni (3.2 e 3.4) che compongono questo piccolo gruppo di motori.\nM142 II.\nQuesta sigla indica il 3.4 che nell'autunno del 1938 avrebbe sostituito il 3.2. La differenza sostanziale tra questo motore ed il precedente sta nell'alesaggio maggiorato, passato da 82.5 ad 85\u00a0mm, per una cilindrata complessiva di 3405 cc. Sostanzialmente invariate le prestazioni, eccezion fatta per una pi\u00f9 marcata erogazione di coppia a regimi bassi.&lt;br&gt;\nQuesto motore \u00e8 stato montato sulla \"Mercedes-Benz 320 W142 IV\" (1938-42). Una versione leggermente pi\u00f9 potente di questo motore (80 CV) ha trovato applicazione sul veicolo militare \"Mercedes-Benz 340 WK\" Wehrmachtsk\u00fcbelwagen (1939-40)."}
{"id": "2096183", "revid": "1305772", "url": "https://it.wikipedia.org/wiki?curid=2096183", "title": "Spore Creatures", "text": "Spore Creatures \u00e8 uno spin-off del videogioco \"Spore\", sviluppato dalla Foundation 9, in cui il giocatore controlla ed evolve una creatura di sua creazione.\nModalit\u00e0 di gioco.\nIl gioco si focalizza sulla fase creatura del capitolo originale, con alcuni elementi di \"Nintendogs\" e \"Drawn to Life\"; a differenza con Spore, per\u00f2, le creature sono completamente in 2D, mentre gli ambienti restano in 3D.\n\"Spore Creatures\" \u00e8 un gioco basato su una storia, e il giocatore \u00e8 chiamato ad interpretare un Uggo (Oogie): uno dei vostri simili \u00e8 stato rapito dagli alieni ed \u00e8 vostro compito sopravvivere in strane isole, lungo 12 livelli. La creatura viene creata e modificata in un editor, spendendo dei punti per dargli delle nuove parti del corpo oppure nuove abilit\u00e0; all'inizio, al giocatore vengono dati 20 punti con la quale iniziare a \"costruire\" la propria creatura.\nIl gioco si concentra sulla sopravvivenza, compresa la ricerca del cibo, con minigiochi per coccolare e danzare per farsi nuovi amici. Una grande parte del gioco implica la raccolta di oggetti, permettendo ai giocatori di guadagnare 60 \"stemmi\" basati su momenti di ed azioni del gioco. I giocatori possono anche effettuare delle side-quest e giocare mini-giochi per sbloccare abilit\u00e0 e 280 parti per la creatura nascoste, che sono date al giocatore da altre creature amichevoli, simile a \"Animal Crossing\".. Alcune parti, poi, garantiscono biopoteri (\"Bio-Powers\"), come una rapida capacit\u00e0 di guarigione o un respiro infuocato.\nIl combattimento consiste in una lotta avviata dal giocatore con un'altra creatura, selezionata per andare in un \"combat screen\", dove le creature lottano faccia a faccia, uno contro uno.\nLa versione per Nintendo DS delle funzioni della Sporepedia, invece, assomigliano pi\u00f9 al Pok\u00e9dex di \"Pok\u00e9mon\" che alla versione principale di \"Spore\".\nMultiplayer.\nIl gioco permette di salvare fino a trenta creazioni, comprese quelle degli amici tramite una connessione peer-to-peer. I giocatori possono far interagire le loro creature tramite Nintendo Wi-Fi Connection: Spore Creatures \u00e8, infatti, uno dei giochi per Nintendo DS e Wii che fa uso del \"Codice Amico\".\nAccoglienza.\nIGN aggiudic\u00f2 a \"Spore Creatures\" un voto di 7.8 su 10, commentando con la frase: \"L'avventura principale \u00e8 lunga, con tonnellate di achievements da sbloccare. Il \"creature creator\" potr\u00e0 anche non essere cos\u00ec elaborato come la versione per PC, ma ci sono ancora una tonnellata di funzioni con cui potrete creare i vostri bizzarri organismi\". Eurogamer, tuttavia, gli diede una votazione di 5 su 10, dichiarando che il gioco ingnora ci\u00f2 che di speciale ha Spore, e che \"il fantasioso e socievole gioco sandbox sembra come un ripensamento, bloccato in un banale ciclo di fetch-quests e grinding\". Official Nintendo Magazine gli diede 66%, dicendo che per progredire negli stage vengono richieste caratteristiche specifiche del corpo, costringendo il giocatore a modificare costantemente la loro creatura ed eliminando l'intero punto focale del gioco."}
{"id": "2096187", "revid": "1821847", "url": "https://it.wikipedia.org/wiki?curid=2096187", "title": "Battaglia di Rigutino", "text": "Battaglia di Rigutino fa riferimento allo scontro fra popolani aretini e soldati polacchi comandati dal Generale Jan Henryk D\u0105browski,alleati dei francesi, avvenuto fra Vitiano e Policiano il 14 maggio 1799, durante il Viva Maria.\nI 4.400 soldati polacchi stavano marciando da Perugia verso Arezzo per riportare all'obbedienza la citt\u00e0 toscana, insorta il precedente 6 maggio, verso il governo di occupazione francese di Firenze.\nGli aretini, disposti lungo la strada per Roma, nei pressi dell'attuale centro abitato di Rigutino, misero in atto un'incisiva azione di guerriglia che port\u00f2 all'uccisione del colonnello Joz\u00e9f Chamand, vice di Dabrowski, e di altri soldati. Dabrowski, per attenuare la pressione sui suoi soldati, comand\u00f2 una rappresaglia che port\u00f2 all'incendio di varie case e all'uccisione di 14 civili inermi, di un'et\u00e0 compresa fra i 70 e gli 80 anni.\nDopo gli scontri, Dabrowski rinunci\u00f2 a prendere Arezzo e si diresse su Firenze, per ricongiungersi con le truppe francesi in marcia verso la Pianura Padana."}
{"id": "2096188", "revid": "729019", "url": "https://it.wikipedia.org/wiki?curid=2096188", "title": "Sami Uotila", "text": "Biografia.\nCarriera sciistica.\nStagioni 1994-2001.\nUotila esord\u00ec in campo internazionale ai Mondiali juniores di Lake Placid 1994 e in Coppa del Mondo ottenne il primo piazzamento di rilievo l'11 dicembre dello stesso anno a Tignes in supergigante (69\u00ba). Debutt\u00f2 ai Campionati mondiali a Sestriere 1997, dove si classific\u00f2 42\u00ba nel supergigante e 15\u00ba nello slalom gigante, e ai Giochi olimpici invernali a , dove si piazz\u00f2 19\u00ba nello slalom gigante e non concluse lo slalom speciale.\nAi Mondiali di Vail/Beaver Creek 1999 fu 30\u00ba nel supergigante e 9\u00ba nello slalom gigante; nello stesso anno, il 19 dicembre, colse il primo piazzamento nei primi dieci in Coppa del Mondo, nello slalom gigante della Gran Risa in Alta Badia (9\u00ba). Nel 2001 conquist\u00f2 l'ultima vittoria in Coppa Europa, il 25 gennaio a Courchevel nella medesima specialit\u00e0, e prese parte ai Mondiali di Sankt Anton am Arlberg 2001, dove si classific\u00f2 10\u00ba sempre nello slalom gigante.\nStagioni 2002-2007.\nIl 16 dicembre 2001 giunse 3\u00ba nello slalom gigante dell'Alta Badia, diventando cos\u00ec il primo finlandese a salire sul podio in Coppa del Mondo; ai successivi XIX Giochi olimpici invernali di , sua ultima presenza olimpica, non concluse lo slalom gigante. Il 4 gennaio 2003 ottenne a Kranjska Gora sempre in slalom gigante il suo secondo e ultimo podio in Coppa del Mondo (3\u00ba) e il 30 gennaio 2004 l'ultimo podio in Coppa Europa, a Sankt Moritz nella medesima specialit\u00e0 (3\u00ba).\nAi Mondiali di Bormio/Santa Caterina Valfurva 2005, sua ultima presenza iridata, non prese il via alla gara di slalom gigante; prese per l'ultima volta il via in Coppa del Mondo il 17 dicembre 2006 in Alta Badia in slalom gigante, senza completare la prova, e concluse la sua carriera agonistica, caratterizzata anche da vari infortuni, durante quella stessa stagione 2006-2007: la sua ultima gara fu lo slalom gigante di Coppa Europa disputato il 19 gennaio a La Plagne, non completato da Uotila.\nAltre attivit\u00e0.\nDopo il ritiro dall'attivit\u00e0 agonistica \u00e8 diventato commentatore per la televisione finlandese MTV3.\nPalmar\u00e8s.\nCoppa Europa.\nCoppa Europa - vittorie.\nLegenda:\nGS = slalom gigante\nNor-Am Cup.\nNor-Am Cup - vittorie.\nLegenda:\nGS = slalom gigante"}
{"id": "2096190", "revid": "767487", "url": "https://it.wikipedia.org/wiki?curid=2096190", "title": "Arthur Nethercot", "text": "Biografia.\nDopo la laurea a Oxford, ottenuta nel 1919, divenne professore di inglese nel 1939. Ottenne due borse di studio di cui una in India. Come critico parlava degli scrittori del suo tempo e di quelli immediatamente precedenti. Fece un graffiante commento su Oscar Wilde; secondo lui coesistevano in Wilde due persone completamente opposte: una era il dandy, colui che voleva farsi conoscere a ogni costo e che proclamava l'estetismo, mentre l'altra era nota a pochi: una persona normale e sentimentale. \nOpere.\nNumerose sono state le sue creazioni letterarie, fra le maggiori:"}
{"id": "2096191", "revid": "599013", "url": "https://it.wikipedia.org/wiki?curid=2096191", "title": "Andr\u00e9 Nascimento", "text": "Gioca nel ruolo di opposto nel .\nCarriera.\nLa carriera di Andr\u00e9 Nascimento inizia nel 1999 nelle file del Minas T\u00eanis Clube, club con cui resta legato per tre stagioni, vincendo altrettante edizioni della superliga e del campionato mineiro. In questi anni ottiene le prime convocazioni in nazionale, con cui debutta nel 2001, aggiudicandosi la prima World League della sua carriera e arrivando secondo alla Grand Champions Cup, mentre l'anno successivo si laurea campione del mondo.\nNella stagione 2002-03 fa la sua prima esperienza all'estero, nel Panathinaikos Athlitikos Omilos, in cui gioca per due stagioni, vincendo lo scudetto 2003-04. In questo biennio, con la nazionale vince altre due World League e la Coppa del Mondo e, soprattutto, si laurea campione olimpico ad Atene 2004.\nNel 2004 ritorna in patria per giocare nell'Esporte Clube Uni\u00e3o Suzano, mentre la stagione successiva viene ingaggiato dalla Trentino Volley, con cui resta legato per due anni. In questi anni colleziona successi con la nazionale, vincendo altre tre edizioni della World League, due campionati sudamericani, la Grand Champions Cup 2005, la sua seconda Coppa del Mondo, i Giochi panamericani di Rio de Janeiro e, soprattutto, il suo secondo titolo mondiale nel 2006.\nNella stagione 2007-08 continua la sua esperienza in Italia nella Pallavolo Modena, con cui vince la Challenge Cup, in cui viene premiato come MVP. Durante l'estate partecipa alla sua seconda olimpiade, ma viene sconfitto in finale dagli Stati Uniti: dopo la vittoria dell'argento olimpico, si ritira dalla nazionale.\nNella stagione 2008-09 torna in patria per giocare nuovamente nel Minas T\u00eanis Clube, in cui resta per tre anni, senza per\u00f2 ottenere i risultati di prestigio che avevano caratterizzato i suoi primi anni nel club. Nella stagione 2011-12 si trasferisce in Giappone per giocare nei Suntory Sunbirds, con cui si classifica al terzo posto in campionato.\nDopo due anni di inattivit\u00e0, nel gennaio 2014 torna in campo con l'Associa\u00e7\u00e3o Mantenedora do Projeto M\u00e3o de Pil\u00e3o di Novo Hamburgo, aiutando il club a centrare la promozione dalla Superliga S\u00e9rie B alla Superliga S\u00e9rie A, in cui torna a giocare nel campionato 2015-16, ingaggiato dal ."}
{"id": "2096196", "revid": "1543377", "url": "https://it.wikipedia.org/wiki?curid=2096196", "title": "Amatl", "text": "L'amatl (nahuatl: \u0101matl; spagnolo: \"amate\" o \"papel amate\") \u00e8 un tipo di carta utilizzata nella Mesoamerica precolombiana. Veniva prodotta bollendo la corteccia interna di numerosi tipi di alberi del genere \"Ficus\", come il \"F. cotinifolia\" ed il \"F. padifolia\". Il resistente materiale fibroso veniva pestato con una pietra fino a produrre una carta sottile e delicata, di colore marrone chiaro con la superficie caratterizzata da linee di increspatura.\nIl suo uso in Mesoamerica \u00e8 databile probabilmente ad almeno l'inizio del periodo preclassico della cronologia mesoamericana, ovvero nel I millennio a.C. L'iconografia (su pietra) di quel periodo contiene immagini di oggetti ritenuti di carta. Ad esempio, il monumento 52 del sito olmeco di San Lorenzo Tenochtitl\u00e1n raffigura un personaggio con le orecchie ornate con pendenti di carta piegata.\nEtimologia.\nNonostante la fabbricazione e l'uso fosse comune in tutte le civilt\u00e0 mesoamericane, questo materiale viene oggi chiamato con il nome nahuatl, \"amatl\". Il termine spagnolo \"amate\" deriva direttamente dalla parola nahuatl. Sia nel XVI secolo che nell'odierna lingua maya yucateca, la parola equivalente \u00e8 \"kopo\" (nell'ortografia moderna scritta anche come \"copo\"). Nella lingua maya classica, lingua predominante nelle iscrizioni in geroglifici maya, l'equivalente sembra essere stato \"huun\" (o \"hun\"), che significava anche \"libro\" o \"corteccia\".\nUsi.\nQuesto tipo di carta veniva usata sia per scopi religiosi che secolari. Poteva essere dipinta con un pennello ed arrotolata o piegata per conservarla. Veniva usata come materiale di costruzione per i libri di molte culture mesoamericane, tra cui i codici maya ed i codici aztechi.\nPapel amate come forma d'arte moderna.\nA partire dall'inizio del XX secolo molte trib\u00f9 messicane di lingua Nahuatl iniziarono a dipingere su carta amate come forma d'arte, soprattutto per motivi commerciali e turistici. Anche oggi questo genere di opere pu\u00f2 essere osservato in Messico sud-occidentale, in particolare negli Stati di Guerrero, Oaxaca e Jalisco, sia sotto forma di stampa che come dipinti.\nCome molte altre forme di arte folcloristica, pochissimi pittori hanno acquisito notoriet\u00e0 grazie a questa tecnica. Tra i pittori pi\u00f9 rappresentativi vi sono Inocencio Jimenez e Felix Jimenez Chino, Marcial, Juan e Felix Camilo Ayala e Roberto ed Abraham Mauricio Salazar."}
{"id": "2096197", "revid": "767487", "url": "https://it.wikipedia.org/wiki?curid=2096197", "title": "Spilla", "text": "Una spilla \u00e8 un oggetto di gioielleria o bigiotteria decorativo disegnato per essere agganciato su un capo dell'abbigliamento come giacche, bluse, camicie o vestiti.\nLe spille sono generalmente realizzate in metallo prezioso come argento o oro, ma a volte anche bronzo o altri materiali meno pregiati. Spesso le spille sono decorate con smalto o pietre preziose. Il loro utilizzo pu\u00f2 essere meramente ornamentale, ma possono anche servire a tenere uniti insieme due capi.\nL'uso delle spille era di moda gi\u00e0 fra gli antichi romani e fra i greci, oltre che fra i celti, tuttavia le spille pi\u00f9 antiche rinvenute in Europa risalgono all'et\u00e0 del bronzo."}
{"id": "2096202", "revid": "38275", "url": "https://it.wikipedia.org/wiki?curid=2096202", "title": "Gruppo (artiglieria)", "text": ""}
{"id": "2096217", "revid": "226458", "url": "https://it.wikipedia.org/wiki?curid=2096217", "title": "Karl Beckson", "text": " \nBiografia.\nFamoso per i suoi scritti su autori importanti del passato come Oscar Wilde, Arthur Symons e Henry Harland. Dopo aver frequentato l'universit\u00e0 di Arizona nel 1949, ha avuto un dottorato di ricerca alla universit\u00e0 di Columbia. Studiando attentamente i personaggi di cura i libri not\u00f2 che in Wilde qualunque fosse l'argomento che trattava vi era nelle sue opere un \"presagire dei tempi\", una sorta di post-modernismo, rendendolo contemporaneo ancora oggi. \nOpere.\nNumerose sono state le sue creazione letterarie, fra le maggiori:"}
{"id": "2096219", "revid": "228587", "url": "https://it.wikipedia.org/wiki?curid=2096219", "title": "Impagliatura delle sedie", "text": ""}
{"id": "2096220", "revid": "767487", "url": "https://it.wikipedia.org/wiki?curid=2096220", "title": "Miss Italia (film)", "text": "Miss Italia \u00e8 un film commedia di produzione italiana, diretto da Duilio Coletti.\nTrama.\nIl giornalista Massimo Lega decide di fare un reportage sulle concorrenti di Miss Italia. Incontra cos\u00ec diverse ragazze ognuna con una sua storia e una sua personalit\u00e0. Al reportage per\u00f2 si sovrappone anche un intrigo poliziesco.\nNote.\nDistribuito nel 1950 (nel 1952 per la televisione USA con il titolo \"My Beautiful Daughter\"). \nSul mercato cinematografico argentino il film - durata 102 minuti - venne vietato ai minori di 13 anni.\nGirato in bianco e nero con il taglio e l'ambientazione del fotoromanzo, diretto dal regista Duilio Coletti e sceneggiato da Vittorio Nino Novarese e Fulvio Palmieri, il film ruota intorno alle vicende del concorso di bellezza di Miss Italia, a quel tempo ancora ai suoi alb\u00f2ri e presenta una ventitreenne Gina Lollobrigida in competizione come \"reginetta di bellezza\", fra Italia e Stati Uniti, con l'avvenente Constance Dowling, attrice che in quegli anni viveva in Italia, dove ebbe una \"liaison\" amorosa con lo scrittore Cesare Pavese.\nPer ragioni di distribuzione commerciale, il \"cast\" annoverava, oltre a Dowling, anche la \"star\" statunitense Richard Ney.\nLa pellicola \u00e8 stata prodotta da Antonio Mambretti e Carlo Ponti; le musiche sono di Felice Montagnini e la fotografia di Mario Bava; montaggio di Mario Serandrei e costumi di Piero Gherardi.\nIl film segn\u00f2 il debutto cinematografico per l'attore Carlo Hintermann.\nIl regista Giuseppe Tornatore ha inserito una scena del film nella sequenza finale di baci in \"Nuovo Cinema Paradiso\"."}
{"id": "2096221", "revid": "287204", "url": "https://it.wikipedia.org/wiki?curid=2096221", "title": "Supremacy", "text": "Supremacy (\"supremazia\" in lingua inglese) pu\u00f2 riferirsi a:"}
{"id": "2096226", "revid": "260676", "url": "https://it.wikipedia.org/wiki?curid=2096226", "title": "Rigutino", "text": "Rigutino \u00e8 una frazione del comune di Arezzo (Toscana), situata nella Valdichiana, alle falde del Monte Lignano.\nGi\u00e0 abitata nella preistoria, nel periodo etrusco vide la nascita di alcune fattorie. Al periodo romano risalgono diverse ville-fattorie fra cui quella della famiglia Briccia, da cui prese il nome che port\u00f2 fino al 1000 (Bricianum). All'et\u00e0 romana risale una statua di Silvano, il dio dei boschi e dei confini, qui ritrovata verso il 1930.\nNel medioevo vi fu costruito un castello, chiamato \"di Briciano\", ma siccome si trovava in localit\u00e0 Ruvetinum (luogo infestato da rovi) in seguito questo toponimo soppiant\u00f2 quello pi\u00f9 antico dando poi origine al nome attuale di Rigutino.\nInteressante l'antica Pieve di San Quirico, in localit\u00e0 La Sassaia, costruita verso l'XI secolo e rimaneggiata nel XV secolo, come attesta un'iscrizione sull'architrave esterno.\nLa Parrocchiale \u00e8 stata costruita nei primi decenni del XX secolo.\nLa Frazione, sede di Circoscrizione del comune di Arezzo, \u00e8 nota per le sue iniziative ricreative e culinarie che si svolgono nei vari periodi dell'anno come ad esempio la sagra della polenta che si tiene agli inizi di ottobre.\nIl 14 maggio 1799 vi si svolse il combattimento fra popolani aretini e soldati polacchi, comandati dal celebre generale Jan Henryk D\u0105browski passato alla storia come Battaglia di Rigutino."}
{"id": "2096233", "revid": "161374", "url": "https://it.wikipedia.org/wiki?curid=2096233", "title": "Impagliatura sedie", "text": ""}
{"id": "2096237", "revid": "4506", "url": "https://it.wikipedia.org/wiki?curid=2096237", "title": "RDF-Schema", "text": ""}
{"id": "2096239", "revid": "228587", "url": "https://it.wikipedia.org/wiki?curid=2096239", "title": "Valutazione integrata", "text": "La valutazione integrata pu\u00f2 essere definita come quel processo decisionale che aiuta ad evidenziare, all'interno di piani o programmi, le \"coerenze interne\" e le \"coerenze esterne\" dello strumento di programmazione, oltre che gli effetti futuri ed attesi che \"ne derivano sul piano ambientale, territoriale, economico, sociale e sulla salute umana considerati nel loro complesso\".\nLa normativa vigente.\nLa valutazione integrata \u00e8 disciplinata:\nLa Direttiva Europea 2001/42/CE.\nObiettivo principale della Direttiva Europea sulla valutazione ambientale strategica (VAS) \u00e8 quello di favorire la tutela dell'ambiente, valutando gli effetti ambientali tutti quei piani e programmi significativi. Le procedure di VAS sono state normate in tutti gli Stati membri dell'Unione europea anche con l'intento di favorire la partecipazione delle persone in relazione agli effetti ambientali che si possono produrre con l'attuazione di un piano o programma. Per la Direttiva Europea la valutazione deve essere applicata a tutti i piani e programmi che vengono redatti nell'ambito \"agricolo, forestale, della pesca, energetico, industriale, dei trasporti, della gestione dei rifiuti e delle acque, delle telecomunicazioni, turistico, della pianificazione territoriale o della destinazione dei suoli e che definiscono il quadro di riferimento per l'autorizzazione dei progetti elencati negli allegati I e II della direttiva 85/337/CE o per i quali, in considerazione dei possibili effetti sui siti si ritiene necessaria una valutazione ai sensi degli artt. 6 e 7 della direttiva 92/43/CEE\" (art. 3 Direttiva Europea 2001/42/CE). La direttiva stabilisce inoltre che nell'ambito di una procedura di VAS deve essere redatto un \"rapporto ambientale\", a supporto della fase di valutazione. Secondo la prassi tecnico-amministrativa tale rapporto ambientale deve comprendere una valutazione integrata della coerenza ambientale interna ed esterna; questa parte mira a definire la coerenza tra gli obiettivi del piano-programma in valutazione e quelli definiti dalle politiche ambientali predefinite; questa analisi serve soprattutto per affrontare preventivamente, e per gestire, eventuali contrasti tra gli attori interessati dal piano, prima che i problemi sfocino in conflitti sociali in materia d'ambiente. \nLa Legge Regione Toscana n. 01/2005.\nCon la Legge Regione Toscana 01/2005 (art. 11, comma 5) si recepisce quanto disposto dalla Direttiva Europea e si cerca di superare i limiti della stessa introducendo il concetto di valutazione integrata, la quale cerca di abbracciare tutto il processo decisionale del piano, andando oltre la sola valutazione ambientale. La valutazione diventa in tal modo una componente effettiva della costruzione del piano e del processo progettuale, con una forte attenzione rivolta al \"controllo della sostenibilit\u00e0\".\nIl DPGR n. 04/R/2007.\nDalle suddette fonti normative, regionale ed europea, deriva il Regolamento regionale Attuativo n. 4/R del 9 febbraio 2007, che disciplina la valutazione integrata. All'interno di tale documento la Regione Toscana individua i criteri, le procedure e le modalit\u00e0 tecniche affinch\u00e9 sia possibile effettuare una \"valutazione integrata\" e le \"relative forme di partecipazione\". Secondo quanto definito all'art. 4 del suddetto regolamento, la valutazione integrata \u00e8 quel processo decisionale che cerca di evidenziare, all'interno di piani o programmi, le \"coerenze interne\" e le \"coerenze esterne\" dello strumento di programmazione, oltre che gli effetti futuri ed attesi che \"ne derivano sul piano ambientale, territoriale, economico, sociale e sulla salute umana considerati nel loro complesso\".\nCaratteristica della valutazione integrata \u00e8 quella di:\nObiettivo della valutazione integrata.\nScopo della valutazione integrata \u00e8 quello di verificare, da un punto di vista tecnico, se le risorse essenziali del territorio (aria, acqua, ecosistemi della fauna e della flora, citt\u00e0 e sistemi di insediamenti, paesaggio e documenti della cultura, sistemi tecnologici e infrastrutturali) sono utilizzate secondo il principio della compatibilit\u00e0. Deve cio\u00e8 verificare che le scelte effettuate siano conformi agli obiettivi generali di pianificazione territoriale e di sostenibilit\u00e0 definiti a livello comunitario, nazionale, regionale e provinciale. In questo modo sar\u00e0 possibile evidenziare l'esistenza di possibili impatti negativi derivanti dalle scelte effettuate e le azioni da intraprendere per \"impedirli, ridurli o compensarli\". \nAmbiti di applicazione della valutazione integrata.\nLa valutazione integrata \u00e8 applicata a:\nFasi della valutazione integrata.\nSecondo quanto disposto dal regolamento di attuazione il processo valutativo pu\u00f2 essere effettuato in pi\u00f9 momenti, in relazione alla complessit\u00e0 del provvedimento da analizzare. Il regolamento definisce cosa appartiene alla fase iniziale e cosa alle fasi intermedie, specificando che trattasi di valutazione ex ante e valutazione in itinere al progetto. \nIl regolamento di attuazione fornisce inoltre le basi metodologiche di consequenzialit\u00e0 valutativa: \nLe verifiche di coerenza.\nComponenti fondamentali della valutazione integrata sono le verifiche di coerenza. Si tratta di analisi e confronti tecnici finalizzati a verificare in modo puntuale che siano garantite le esigenze indicate nel piano o nel programma e la coerenza degli obiettivi, ovvero la possibile esistenza di contraddizioni tra obiettivi e linee di indirizzo del piano e gli obiettivi della \"sostenibilit\u00e0 ambientale\". \nLe verifiche di coerenza si suddividono in verifiche di \"coerenza esterna\" e di coerenza interna. Le prime sono finalizzate a verificare che le scelte indicate negli strumenti di pianificazione o di governo del territorio siano compatibili con i criteri di sostenibilit\u00e0 e le limitazioni imposte dalla tutela delle risorse.\nSi parla di valutazioni di coerenza interna quando l'analisi \u00e8 finalizzata a verificare l'esistenza di coerenza tra \"linee di indirizzo, obiettivi generali e specifici, alternative, azioni e risultati attesi dello strumento di pianificazione territoriale o dell'atto di governo del territorio\".\nLa valutazione degli effetti attesi.\nLa finale rappresentazione del processo valutativo, che sottolinea le possibili ricadute ambientali, territoriali, sociali, economiche e sulla salute umana derivanti dall'attuazione dello strumento di pianificazione territoriale, si definisce valutazione degli effetti attesi. Questa valutazione viene messa in atto attraverso un sistema di monitoraggio. \nI documenti della valutazione.\nLa relazione di sintesi rappresenta il documento principale del processo di valutazione che racchiude al suo interno tutti i passaggi affrontati dalla valutazione integrata: \nSoggetti coinvolti nella valutazione.\nPartecipano al processo della valutazione integrata i soggetti istituzionali (comuni, consorzi di bonifica, province, soprintendenze per i beni ambientali e architettonici, ecc.), le parti sociali e le associazioni ambientaliste (associazioni di categoria, universit\u00e0 ed enti di ricerca, ecc.). La partecipazione di tutti i soggetti coinvolti avviene tramite un confronto. "}
{"id": "2096241", "revid": "198277", "url": "https://it.wikipedia.org/wiki?curid=2096241", "title": "Gianfranco Bellotto", "text": "Carriera.\nGiocatore.\nHa disputato due anni nel Giorgione in Serie D, due alla Solbiatese in Serie C, un campionato con la in Serie B, uno con il Brescia sempre tra i cadetti e tre con il (uno in C e due in B), quattro con l' (uno in cadetteria e tre in Serie A), prima con Giovan Battista Fabbri (con il quale arriv\u00f2 quinto in campionato, poi quarto per via dello Scandalo del Totonero), e successivamente con Carlo Mazzone.\nNel 1981 si \u00e8 trasferito alla Sampdoria dove ha giocato tre campionati (uno in B e due in massima serie), prima di terminare la carriera nei dilettanti.\nHa esordito in Serie A il 1\u00ba ottobre 1978 in Napoli-Ascoli (2-1). In massima categoria ha collezionato complessivamente 126 presenze e 11 reti, mentre fra i cadetti ha messo a referto 203 presenze e 17 reti.\nAllenatore.\nCome tecnico \u00e8 stato il secondo del Pisa, poi ha guidato le giovanili della Mestre e in Interregionale \u00e8 stato l'allenatore del Giorgione. In Serie C2 ha guidato la Pistoiese e in Serie C1 il .\nLa sua prima in Serie B da tecnico l'ha trovata ad Andria con la Fidelis Andria, quindi due anni a e tre a Treviso.\nHa guidato in Serie B anche Cagliari, Sampdoria, . L'unica sua esperienza in Serie A da allenatore \u00e8 stata nella stagione 2003-2004, quando subentra all'esonerato Alberto Malesani alla guida del ; a fine stagione gli emiliani retrocedono in serie B.\nNel gennaio 2007 subentra a Raffaele Novelli alla guida della e nel 2008 assume a campionato in corso la guida del Novara, formazione di Serie C1 con cui conclude la stagione a centro classifica. Successivamente non viene confermato dalla formazione piemontese per la stagione successiva.\nIl 29 agosto 2013 torna in panchina, al Ragusa, squadra siciliana di Serie D subentrando all'esonerato Antonio Germano. La sua avventura dura giusto un mese: il 29 settembre al termine della gara casalinga persa col Citt\u00e0 di Messina .\nL'8 ottobre 2019, dopo ben 6 anni dall'ultima esperienza da allenatore in Sicilia e dopo quasi 20 anni, torna ad allenare il nel frattempo relegato nel campionato di Promozione Veneta subentrando a Francesco Feltrin.\nIl 9 gennaio 2020,si dimette da tecnico dei biancocelesti, con la squadra in zona playoff.\nStatistiche.\nStatistiche da allenatore.\n\"Statistiche aggiornate al 29 settembre 2013. In grassetto le competizioni vinte.\"\nPolitica.\n\u00c8 stato consigliere comunale dal 13 giugno 2004 al 6 giugno 2009 e successivamente assessore allo sport del comune di Camposampiero (Provincia di Padova)."}
{"id": "2096249", "revid": "1805885", "url": "https://it.wikipedia.org/wiki?curid=2096249", "title": "Elezioni presidenziali in Argentina del 2007", "text": "Le elezioni presidenziali in Argentina del 2007 si tennero il 28 ottobre. Esse videro la vittoria di Cristina Fern\u00e1ndez de Kirchner, consorte del Presidente uscente N\u00e9stor Kirchner.\nContesto.\nDefinizione delle candidature.\nIl 2 giugno del 2007 il capo di gabinetto del governo del Presidente N\u00e9stor Carlos Kirchner annuncia che il presidente non si sarebbe candidato alle successive elezioni presidenziali proponendo la candidatura della moglie, nonch\u00e9 \"first lady\" (primera dama).\nIl 19 luglio ottiene l'appoggio del Fronte per la Vittoria, del Partito Giustizialista e di altri movimenti di sinistra e di centro. Settori dell'Unione Civica Radicale di tendenza socialista guidati dal governatore della Provincia di Mendoza Julio Cobos hanno deciso di appoggiare la candidata del governo. Cobos diventa il candidato alla vicepresidenza.\nIntanto nell'opposizione sono state definite le candidature, Elisa Carri\u00f3 del partito Alternativa per una Repubblica Egualitaria (centrosinistra) annuncia la creazione di un'altra forza politica aperta anche a movimenti centristi e radicali. L'11 aprile 2007 la Carri\u00f3 fonda la Coalizione Civica e annuncia l'alleanza con il Partito Socialista creando un'alternativa di un altro centrosinistra diverso da quello dei Kirchner considerato come populista. La leader della CC diventa la candidata ufficiale della coalizione CC-PS e il segretario del PS R\u00faben Giustiniani corre per la vicepresidenza.\nL'Unione Civica Radicale dopo aver perso alcuni settori della sinistra teme di perdere elettori e per questo motivo lo storico leader dell'UCR propone la candidatura di Roberto Lavagna del Partito Giustizialista ed ex ministro dell'Economia di Kirchner che nel 2005 ha abbandonato la carica dopo la polemica con Kirchner per averi rifiutato la firma del Trattato di Libero Scambio con gli Stati Uniti d'America. Lavagna si candida con un programma socialdemocratico e riformista definito come \"centro progressista\".\nL'UCR ha deciso di presentarsi alle elezioni sotto la lista \"Una Nazione Avanzata\" e il leader radicale Gerardo Morales corre per la vicepresidenza. \nTuttavia non tutto il PJ (Partito Giustialista) ha condiviso la politica del Presidente Kirchner ritenuta troppo di sinistra e contraddittorio con la dottrina peronista che \u00e8 considerata come centro solidarista e pragmatico. Per questo motivo il governatore della Provincia di San Luis Alberto Rodr\u00edguez Sa\u00e1 \u00e8 stato candidato per il movimento Frente Justicia, Uni\u00f3n y Libertad di tendenza centrista peronista.\nIntanto nel centrodestra argentino rappresentato dal Proposta Repubblicana capeggiato dal neoeletto sindaco di Buenos Aires Mauricio Macri decise di candidare il leader del partito liberale Ricardo Lopez-Murphy.\nCampagna elettorale.\nIntanto sia l'opposizione di centro-sinistra che quella di centro-destra accusano di nepotismo il Presidente N\u00e9stor Kirchner ma le respinge affermando che la sua decisione di non presentarsi alle elezioni \u00e8 per via di questioni personali e dichiara che la moglie \u00e8 alla altezza dell'incarico. In effetti la Fern\u00e1ndez de Kirchner durante i quattro anni del marito \u00e8 stata una first lady molto influente sulle scelte politiche. Intanto il kirchnerismo ottiene l'appoggio di numerosi partiti sia di Sinistra radicale sia dai partiti di centrosinistra dell'America Latina come il Partito Socialista Cileno e dalla coalizione Concertaci\u00f3n de Partidos por la Democracia (centrosinistra) o il Partito dei Lavoratori di Lula da Silva, Presidente del Brasile. Ottiene l'appoggio dai socialisti spagnoli e da quelli francesi. Per questo motivo durante la campagna elettorale \u00e8 giunto in Argentina Jos\u00e9 Luis Rodr\u00edguez Zapatero, Primo ministro della Spagna e S\u00e9gol\u00e8ne Royal ex candidata alla presidenza francese nel 2007. Michelle Bachelet Presidente del Cile d\u00e0 il suo appoggio alla candidatura kirchnerista.\nL'opposizione di centro-sinistra rappresentata dalla Coalizione Civica e dal Partito Socialista critica in particolare la concentrazione di potere nelle mani di due persone e accusa di corruzione alcuni membri del governo di Kirchner e auspica un ballottaggio. Elisa Carri\u00f3 chiede un dibattito televisivo ma tale proposta \u00e8 stata respinta dalla Kirchner.\nIl centro-destra incalza il governo soprattutto sulle scelte di politica economica considerate troppo di sinistra e populista.\nQueste critiche sono per\u00f2 vane perch\u00e9 gli argentini giudicano molto positivi i risultati ottenuti dal governo specialmente nel campo economico ma anche nella politica estera, adottando una politica pi\u00f9 vicina agli altri paesi dell'America Latina e meno dipendente dagli Stati Uniti. Inoltre Kirchner viene intravisto come un uomo di sinistra e per questo sosatenuto soprattutto dalla classe operaia e dai poveri.\nSondaggi.\nLa totalit\u00e0 dei sondaggi dava per vincitrice la candidata del Fronte per la Vittoria e le sue intenzioni di voto oscillavano tra un 39 ed un 49% quindi fin dall'inizio della campagna elettorale si intuiva che sarebbe stata eletta al primo turno dato che i principali opponenti della Kirchner, Carrio e Lavagna erano molto indietro ed oscillavano tra il 10 e il 20% dei voti.\nEsito.\nI risultati indicano la vittoria al primo turno della candidata peronista che ottiene oltre il 45% dei voti e per questo motivo non sar\u00e0 necessario ricorrere al ballottaggio. Al secondo posto si colloca Elisa Carri\u00f3 che nonostante abbia ottenuto il 23% dei consensi il suo risultato \u00e8 stato imprevisto dai sondaggi che non la davano oltre il 15% e generalmente al 3\u00ba posto dietro all'ex ministro Lavagna che ottiene invece il 17% un risultato importante perch\u00e9 superiore ai sondaggi ma comunque deludente per l'Unione Civica Radicale.\nIl vero sconfitto in queste elezioni \u00e8 il partito di centrodestra Proposta Repubblicana che nonostante avesse conquistato la municipalit\u00e0 di Buenos Aires e ottenuto un discreto successo alle elezioni legislative del 2005 cala notevolmente sia alle presidenziali in cui il suo candidato ha ottenuto solo l'1,5% sia nel rinnovamento parziale del Congresso dove perde gran parte dei suoi parlamentari.\nDa queste elezioni l'area politica di sinistra e centro-sinistra rappresentata dal Kirchnerismo, la Coalizione Civica e l'Unione Civica Radicale ne esce vittoriosa pi\u00f9 che mai dato che complessivamente i candidati che si definiscono \"progressisti\" ottengono complessivamente l'85% dei voti mentre il blocco delle destre poco pi\u00f9 del 9-10%."}
{"id": "2096251", "revid": "161374", "url": "https://it.wikipedia.org/wiki?curid=2096251", "title": "Mutagene", "text": ""}
{"id": "2096259", "revid": "1194709", "url": "https://it.wikipedia.org/wiki?curid=2096259", "title": "Baldassarre Audiberti", "text": "Biografia.\nIl suo vero nome era Balthazar Audibert ed era un prete. Era parroco di Rouainette, nel comune di Ubraye. Nel 1791 dopo aver abiurato al giuramento alla Costituzione Civile del Clero, fugg\u00ec dalla Francia e venne in Italia.\nFu un pellegrino penitente che per circa 60 anni girovag\u00f2 per Toscana, Umbria ed alto Lazio. Alcuni lo ritenevano \"santo\" e gli attribuirono dei miracoli. Nel 1831 il Granduca Leopoldo II lo chiam\u00f2 al capezzale della moglie Nanny (Maria Anna Carolina di Sassonia) per ottenerne la guarigione.\nSua principale attivit\u00e0 fu quella di promuovere la collocazione di croci, con i vari simboli della Passione di Cristo (lancia, spugna, galletto, chiodi, martello ecc.), agli incroci, ai bivi ed in altri punti del territorio. Ancora oggi esistono croci dell'Audiberti sull'Amiata, nel Pistoiese, nei dintorni di Volterra, sul Cetona e nei dintorni di Arezzo.\nFu sepolto nella chiesa di Ottavo, una minuscola frazione del comune di Arezzo, dove per celebrare i 150 anni dalla morte, l'artigiano Roberto Storri realizz\u00f2 due grandi croci in legno (restaurate nel 2016), sull'esempio di quelle piantate dallo stesso Audiberti.\nFu molto amato dalla gente, ma anche da sacerdoti, vescovi, arcivescovi e personalit\u00e0 del Centro Italia. Quando arrivava in un paese, subito una gran folla gli si accalcava intorno e come lui stesso dichiar\u00f2 alla polizia: \"Chi mi chiede la benedizione, chi mi dimanda consiglio per salvare l'anima, chi vuol guarigione nelle malattie, chi direzione negli affari\".\nAd Agliana nel pistoiese Baldassarre suscit\u00f2 nel 1843 un grande movimento, ed innalzer\u00e0 un enorme numero di croci. Invitato dal Curato di San Michele Agliana don Enrico Nesti, vi soggiorn\u00f2 Tra il Marzo e l'Aprile di quell'anno e fu conteso anche ferocemente tra i parroci di San Piero e San Niccol\u00f2 Agliana. Forse il numero delle croci poste nel territorio delle tre parrocchie superava la cinquantina, nella sola parrocchia di San Michele se ne contavano 24 registrate dal meticoloso don Nesti. Messe quasi sempre ai crocicchi delle strade, molte di esse sono scomparse ma alcune sono ancora esistenti e ben conservate.\nSu Baldassarre Audiberti lo studioso di storia locale Santino Gallorini ha scritto nel 2010 il fondamentale volume \"Pellegrino verso il cielo. Baldassarre Audiberti, il santo delle croci.\"\nCroci devozionali.\nQuesto \u00e8 l'elenco delle croci devozionali documentate dell'Audiberti in varie localit\u00e0 dell'Italia centrale."}
{"id": "2096261", "revid": "715366", "url": "https://it.wikipedia.org/wiki?curid=2096261", "title": "Quartetto per archi n. 1 (Schubert)", "text": "Il Quartetto per archi n. 1 D18 fu scritto da Franz Schubert fra il 1811 ed il 1812 nel periodo in cui il compositore era allievo al \"Konvict\" di Vienna.\nNon c'\u00e8 una tonalit\u00e0 principale per la composizione, infatti i quattro movimenti del quartetto sono in tonalit\u00e0 differenti:"}
{"id": "2096263", "revid": "1149807", "url": "https://it.wikipedia.org/wiki?curid=2096263", "title": "Cinerea", "text": ""}
{"id": "2096267", "revid": "28592", "url": "https://it.wikipedia.org/wiki?curid=2096267", "title": "Segretario generale del Partito Comunista dell'Unione Sovietica", "text": ""}
{"id": "2096268", "revid": "1833487", "url": "https://it.wikipedia.org/wiki?curid=2096268", "title": "Ottavo (Arezzo)", "text": " \nOttavo \u00e8 una piccola localit\u00e0 nel comune di Arezzo, situata tra le frazioni di Rigutino e Vitiano.\nDeve il suo nome all'ottavo miglio della strada romana da Arezzo per Roma. Nel medioevo fu sede di una curtis appartenente ai Marchiones che, come ricorda Emanuele Repetti (1775-1852) nel suo Dizionario Geografico Fisico Storico della Toscana, nel 1098 fu donata dalla contessa Sofia alla influente Badia delle Sante Flora e Lucilla di Arezzo, allora situata nella collina di Santa Flora presso Olmo.\nNel 1600 l'illustre famiglia fiorentina dei Serristori acquist\u00f2 il locale palazzo dei Gualtieri di Arezzo e lo trasform\u00f2 in un'importante villa-fattoria, in seguito passata nelle propriet\u00e0 del Collegio Serristori di Castiglion Fiorentino, gi\u00e0 Castiglion Aretino. Una pietra di un muro esterno riporta la data 1641, probabile anno di rimaneggiamento del complesso.\nNella frazione abit\u00f2 negli ultimi anni della sua vita Baldassarre Audiberti,\nil famoso pellegrino penitente, ritenuto un santo taumaturgo, che fu poi sepolto nella locale chiesetta dedicata a Santa Maria Assunta. L'edificio era stato realizzato ai primi dell'Ottocento in sostituzione del precedente, situato pi\u00f9 a monte, in localit\u00e0 Ottavo Vecchio. Nel 1912 la chiesa fu restaurata, come rammenta la data sopra il portale maggiore. Nella parete sinistra, appena entrati, \u00e8 visibile l'epigrafe dedicata a Baldassarre, morto nel 1852, dove si ricordano le sue maggiori virt\u00f9.\nQuesta insolita figura di origine francese arriv\u00f2 in Toscana nel 1791 e gir\u00f2 il territorio per quasi sessant\u2019anni, sistemando le sue famose croci con i simboli della Passione in molte zone del Granducato, dell\u2019Umbria e dell\u2019alto Lazio. Due di queste, riprodotte fedelmente da Roberto Storri, furono collocate a Ottavo nel 2002, nel corso delle celebrazioni per i 150 anni dalla morte dell'Audiberti. Nel settembre 2016 entrambe le croci sono state restaurate dallo stesso autore.\nDa segnalare a Ottavo anche Villa Alberti, edificio di origine duecentesca pi\u00f9 volte rimaneggiato nei secoli, ancora oggi di propriet\u00e0 della nobile famiglia Alberti che dal settembre 2015 \u00e8 stato trasformato in una residenza per anziani."}
{"id": "2096273", "revid": "287204", "url": "https://it.wikipedia.org/wiki?curid=2096273", "title": "Sporting \u00c9toile Club de Bastia 1976-1977", "text": "Questa voce raccoglie le informazioni riguardanti la Sporting \u00c9toile Club de Bastia nelle competizioni ufficiali della stagione 1976-1977.\nStagione.\nDotato di un trio di attaccanti in grado di segnare 57 reti (fra cui D\u017eaji\u0107 e F\u00e9lix, che finiranno entrambi la stagione con 21 marcature), nella prima parte del campionato il Bastia lott\u00f2 per il primato della classifica assieme all' e al , risultando spesso al comando grazie alla miglior differenza reti e comandando la classifica in solitaria alla penultima giornata. Tre sconfitte nelle successive quattro partite relegarono i \"Turchini\" alla lotta per un posto in \"zona UEFA\"; grazie a una serie di sette risultati utili consecutivi nelle giornate conclusive il Bastia pot\u00e9 occupare per diverse giornate la seconda posizione, ottenendo la qualificazione europea con una gara di anticipo. La settimana successiva la squadra, che gi\u00e0 aveva accusato una leggera frenata, cedette definitivamente il secondo posto al Lens.\nMeno degna di nota fu la prestazione dei \"Turchini\" in Coppa di Francia, dalla quale uscirono ai trentaduesimi di finale per mano dell', squadra di Division 2.\nMaglie e sponsor.\nLo sponsor tecnico per la stagione 1976-1977 \u00e8 Adidas, mentre lo sponsor ufficiale \u00e8 Club Mediterran\u00e9e, nelle maglie talvolta reso con tonalit\u00e0 scure come il rosso o il grigio..\nRosa.\n \n \n \n \n \n \n "}
{"id": "2096276", "revid": "838137", "url": "https://it.wikipedia.org/wiki?curid=2096276", "title": "Ljudmila Novak", "text": "Biografia.\nDi professione insegnante di lingua e letteratura tedesca e slovena, inizi\u00f2 la sua carriera politica nel partito Nuova Slovenia nel 2000, mentre dal 2001 al 2004 fu sindaco del comune di Morav\u010de (in prossimit\u00e0 di Lubiana).\nAlle elezioni europee del 2004 fu eletta al Parlamento Europeo nelle file di Nuova Slovenia, nel gruppo del Partito Popolare Europeo. \u00c8 stata un membro della \"Commissione per la cultura e l'istruzione\" e della \"Delegazione all'Assemblea parlamentare paritetica ACP-UE\"; \u00e8 stata inoltre membro sostituto della \"Commissione per lo sviluppo regionale\" e della \"Delegazione per le relazioni con il Mercosur\". \u00c8 nota la sua proposta di usare l'esperanto per risolvere i problemi di comunicazione dell'UE in modo economico.\nNel 2008 \u00e8 successa ad Andrej Bajuk alla guida del partito.\nAlle elezioni del 2009 si \u00e8 ricandidata, ma non \u00e8 risultata eletta.\nAlle elezioni del 4 dicembre 2011 \u00e8 stata eletta al parlamento sloveno e a fine dicembre ne diviene vicepresidente. Il 10 febbraio 2012 diventa ministro degli sloveni all'estero."}
{"id": "2096277", "revid": "1591878", "url": "https://it.wikipedia.org/wiki?curid=2096277", "title": "Palazzo Reale (Monza)", "text": "Il palazzo reale di Monza fu la residenza estiva della corte longobarda a partire dall'ultimo scorcio del VI secolo. L'edificio \u00e8 stato demolito tra il XIII e XIV secolo insieme all'attigua basilica di San Giovanni, per far posto al nuovo duomo di Monza.\nStoria.\nIl palazzo fu costruito per volere della regina Teodolinda alla fine del VI secolo, a partire dal 595 circa. Sorgeva ai limiti dell'abitato di Monza, allora piccolo borgo, in prossimit\u00e0 del fiume Lambro. &lt;br&gt;Paolo Diacono precisa che anche Teodorico il Grande aveva gi\u00e0 eretto in Monza un proprio palazzo, \u00abperch\u00e9 la zona, vicina alle Alpi, \u00e8 temperata d'estate e salubre\u00bb. \nPaolo Diacono ricorda anche che gli interni del palazzo erano affrescati con episodi tratti dalla storia dei Longobardi; tali pitture testimoniavano, fra l'altro, l'abbigliamento e l'acconciatura tradizionale del popolo germanico\nI lavori di costruzione furono eccezionalmente rapidi, tanto da essere conclusi gi\u00e0 nel 602 (al pi\u00f9 tardi, agli inizi del 603), quando vi nacque il figlio di Teodolinda e Agilulfo, il futuro re Adaloaldo. L'erede al trono nel 603 fu battezzato con rito cattolico da Secondo di Non nell'adiacente basilica di San Giovanni, inizialmente cappella palatina della stessa residenza. \n&lt;br&gt;Il palazzo fu utilizzato come residenza estiva dalla coppia reale, che aveva trasferito provvisoriamente la capitale del Regno longobardo da Pavia a Milano.\nUna torre longobarda, alta venti metri, tuttora esistente ed inglobata nel complesso absidale dell'attuale duomo, \u00e8 forse un residuo dell'antico palazzo reale."}
{"id": "2096287", "revid": "767487", "url": "https://it.wikipedia.org/wiki?curid=2096287", "title": "Theory of a Deadman (album)", "text": "Theory of a Deadman \u00e8 un album del gruppo musicale omonimo, pubblicato il 17 settembre 2002.\nL'album identifica immediatamente lo stile del gruppo che non ha subito nel corso degli anni sostanziali svolte artistiche.\nVendette oltre 150\u00a0000 copie in tutto il mondo."}
{"id": "2096288", "revid": "1865216", "url": "https://it.wikipedia.org/wiki?curid=2096288", "title": "Rose Bertin", "text": " Bench\u00e9 universalmente conosciuta come una delle primissime creatrici di moda francesi, tecnicamente non pu\u00f2 essere considerata una stilista, in quanto tale professione nacque solo dopo la rivoluzione francese, cio\u00e8 dopo che furono abolite regole e corporazioni, ed i sarti poterono esprimere liberamente la propria creativit\u00e0.\nBiografia.\nRose Bertin apr\u00ec la propria boutique, \"Le Grand Mogol\", a Parigi nel 1770, ottenendo quasi subito l'apprezzamento delle nobildonne francesi. Il grande merito di Rose Bertin fu l'audacia di giocare con i dettagli in un momento in cui i vestiti da donna avevano tutti la stessa forma e la stessa struttura: panier sotto la gonna, per renderla voluminosa e rigida, e corsetto sulla vita per minimizzare le forme del corpo. La Bertin mantenne le forme tradizionali ma os\u00f2 con i dettagli, con gli accessori come ventagli e ombrellini, con le rifiniture e i pizzi rendendo ogni sua creazione un'opera d'arte che mostrasse qualcosa della sua proprietaria. \nDue anni dopo l'apertura del suo negozio fu presentata alla delfina Maria Antonietta, che la scelse come propria modista personale. Dopo l'incoronazione la nuova regina di Francia inizi\u00f2 ad incontrare Rose Bertin due volte alla settimana per farsi mostrare le sue creazioni. \nRose Bertin cre\u00f2 anche elaborate acconciature, accessori di moda e bambole di cera, legno o porcellana (chiamate \"Pandora\"), che la regina utilizza come regali. Legata alla regina anche da una forte amicizia, la Bertin divent\u00f2 una figura decisamente potente alla corte di Versailles, al punto di essere soprannominata \"ministro della moda\" dai suoi detrattori. Contemporaneamente le sue creazioni cominciarono ad essere esportate a Vienna, Londra, Venezia e San Pietroburgo e Parigi divenne il principale centro della moda europea. \nLa Bertin cre\u00f2 quasi tutti gli abiti della regina fino al 1792, anno in cui Maria Antonietta fu detronizzata. Durante la rivoluzione francese, Rose Bertin emigr\u00f2 a Londra, dove continu\u00f2 a lavorare e servire i suoi vecchi clienti, tramite gli \"\u00e9migr\u00e9s\". Ritorn\u00f2 in patria solo con l'avvento di Napoleone, per scoprire che ormai il suo stile eccessivo non veniva pi\u00f9 apprezzato. Alla fine la Bertin si ritir\u00f2 dall'attivit\u00e0 all'inizio del XIX secolo, lasciando l'attivit\u00e0 ai nipoti. Mor\u00ec nel 1813."}
{"id": "2096289", "revid": "28592", "url": "https://it.wikipedia.org/wiki?curid=2096289", "title": "Asili infantili", "text": ""}
{"id": "2096290", "revid": "767487", "url": "https://it.wikipedia.org/wiki?curid=2096290", "title": "Gasoline (Theory of a Deadman)", "text": "Gasoline \u00e8 il secondo album dei Theory of a Deadman, pubblicato il 29 marzo 2005.\nCuriosit\u00e0.\nBen quattro tracce di questo album (No Way Out, No Surprise, Santa Monica, Say Goodbye) sono state usate nel videogioco Fahrenheit; Santa Monica la si pu\u00f2 sentire durante i titoli di coda e tutte si possono riprodurre nello stereo nell'appartamento di Lucas."}
{"id": "2096291", "revid": "28592", "url": "https://it.wikipedia.org/wiki?curid=2096291", "title": "Tramvie", "text": ""}
{"id": "2096292", "revid": "115459247", "url": "https://it.wikipedia.org/wiki?curid=2096292", "title": "The Illusion of Progress", "text": "The Illusion of Progress \u00e8 il sesto album di inediti del gruppo statunitense Staind uscito il 19 agosto negli USA e l'8 settembre 2008 in Italia e pubblicato dalla Flip/Elektra e Roadrunner. L'album \u00e8 stato anticipato dal singolo \"Believe\", che ha raggiunto il n.1 nella Hot Mainstream Rock Tracks e da \"This Is It\", resa disponibile nello stesso periodo su iTunes. Secondo singolo, \u00e8 stato \"All I Want\", mentre sul mercato europeo \u00e8 uscito come singolo il brano \"The Way I Am\". L'ultimo estratto \u00e8 stato invece \"This Is It\", mandato nelle radio il 4 maggio 2009. L'album ha raggiunto la terza posizione in classifica e ha venduto oltre 370.000 copie negli Stati Uniti, rimanendo per 28 settimane consecutive in classifica."}
{"id": "2096293", "revid": "1226", "url": "https://it.wikipedia.org/wiki?curid=2096293", "title": "Controlli della qualit\u00e0", "text": ""}
{"id": "2096298", "revid": "767487", "url": "https://it.wikipedia.org/wiki?curid=2096298", "title": "Scars &amp; Souvenirs", "text": "Scars &amp; Souvenirs \u00e8 il terzo album dei Theory of a Deadman. Il cantante Connolly dichiara: \"L'obiettivo \u00e8 di creare il miglior album possibile\".\nIl disco.\nL'album ha debuttato alla posizione numero 10 dei migliori album rock della classifica Billboard,alla posizione numero 8 dei migliori album alternative rock della Billboard, alla posizione numero 8 dei migliori album hard rock della Billboard e infine nella posizione numero 26 nella Billboard 200.\nI brani di maggior successo dell'album sono \"So Happy\" \"Bad Girfriend\" \"Hate My Life\" e \"All Or Nothing\". Tracce di hard rock, rock puro, alternative rock rendono quest'album molto completo, vario e con uno stile ben preciso.\nRiscuote finalmente un ottimo successo, e lo sta riscuotendo tuttora; I Theory of a Deadman sono in tour che durer\u00e0 almeno fino a marzo 2009, la loro popolarit\u00e0 \u00e8 aumentata considerevolmente.\nSono stati estratti 5 singoli da questo album: So Happy (11 febbraio 2008),Bad Girfriend (14 maggio 2008),All Or Nothing (2 giugno 2008),Hate my Life (30 ottobre 2008) e Not Meant to Be(novembre 2008).\nAttualmente il successo avuto dall'album \u00e8 notevole tanto che la band parteciper\u00e0 al Motley Crue Tour 2009 a cui prender\u00e0 parte anche la band The Last Vegas il tour inizier\u00e0 appunto nel 2009.\nL'album li ha ormai consacrati al successo.\nSuccesso confermato anche dai numeri, finora le vendite internazionali dell'album superano le 600\u00a0000 copie di cui 398,818 solo in Usa."}
{"id": "2096300", "revid": "28592", "url": "https://it.wikipedia.org/wiki?curid=2096300", "title": "Prefetti", "text": ""}
{"id": "2096302", "revid": "85053", "url": "https://it.wikipedia.org/wiki?curid=2096302", "title": "Gloster", "text": ""}
{"id": "2096303", "revid": "28592", "url": "https://it.wikipedia.org/wiki?curid=2096303", "title": "Penitenziari", "text": ""}
{"id": "2096305", "revid": "339392", "url": "https://it.wikipedia.org/wiki?curid=2096305", "title": "Storia della Francia in et\u00e0 moderna", "text": ""}
{"id": "2096309", "revid": "287204", "url": "https://it.wikipedia.org/wiki?curid=2096309", "title": "Diocesi di Veroli", "text": ""}
{"id": "2096310", "revid": "1573940", "url": "https://it.wikipedia.org/wiki?curid=2096310", "title": "Mandrillus leucophaeus", "text": "Il drillo (Mandrillus leucophaeus ) \u00e8 un primate della famiglia Cercopithecidae.\nDescrizione.\nIl drillo \u00e8 un po' pi\u00f9 piccolo del mandrillo e molto meno variopinto. La lunghezza del corpo \u00e8 in media 70\u00a0cm, quella della coda solo 5\u20137\u00a0cm, il peso massimo circa 20\u00a0kg. Le femmine sono molto pi\u00f9 piccole del maschio, circa la met\u00e0 in peso. Nella parte dorsale il pelo \u00e8 di color bruno oliva, in quella ventrale biancastro. La faccia e i rigonfiamenti mascellari sono di un nero lucente; la barba, che ricopre il mento e le guance, \u00e8 di un bianco smorto, le mani e i piedi sono di color rame, le callosit\u00e0 alle natiche e lo scroto rosso vivo.\nDistribuzione e habitat.\nVive nella Nigeria sudorientale, in Camerun e nell'isola di Bioko della Guinea equatoriale (dove \u00e8 presente la sottospecie \"M. l. poensis\"). L'habitat \u00e8 la foresta pluviale tropicale.\nBiologia.\nL'attivit\u00e0 \u00e8 diurna e si svolge quasi esclusivamente al suolo. Vive in gruppi costituiti da un solo maschio adulto, diverse femmine e giovani per un totale di circa 25 individui. Diversi gruppi formano comunit\u00e0 pi\u00f9 vaste che possono riunire 200 individui. La comunicazione \u00e8 sia vocale sia gestuale.\nLa dieta \u00e8 varia: comprende frutta, funghi, insetti e piccoli vertebrati.\nSi sa poco sulla riproduzione. Si pensa che la gestazione duri tra 6 e 7 mesi e si concluda, come per il mandrillo, con la nascita di un solo cucciolo.\nConservazione.\nLa specie \u00e8 minacciata sia dalla distruzione dell'habitat che dalla caccia. Attualmente \u00e8 uno dei primati pi\u00f9 rari e si stima che non ne esistano pi\u00f9 di 3000 individui. La IUCN considera la specie in pericolo di estinzione (\"Endangered\")."}
{"id": "2096314", "revid": "1305772", "url": "https://it.wikipedia.org/wiki?curid=2096314", "title": "Levitation", "text": "Levitation (levitazione in lingua inglese) pu\u00f2 riferirsi a:"}
{"id": "2096319", "revid": "110157", "url": "https://it.wikipedia.org/wiki?curid=2096319", "title": "Il Crocione", "text": "Il Crocione \u00e8 una localit\u00e0 delle Colline livornesi, nel comune di Livorno, posta a 190 metri d'altezza, situata presso il passetto che collega il Poggio Corbolone al Monte \"La Poggia\". Vi nasce il Botro dell'Arme, affluente del Torrente Ugione.\nGeografia e conformazione del territorio.\nLa localit\u00e0 si trova all'interno del Parco Naturale dei Monti Livornesi, ed \u00e8 un punto di ritrovo per il C.A.I. di Livorno, essendo situato in una posizione favorevole e facilmente raggiungibile. Vi si trovano panche per i picnic e numerosi cartelli naturalistici per l'identificazione delle specie floreali.\nNelle vicinanze vi si trovano due edifici: uno abitato e un altro, pi\u00f9 spostato nei pressi della Sambuca, adibito alle riunioni C.A.I. e dei boy scout.\nCome raggiungere la localit\u00e0.\nIl Crocione \u00e8 facilmente raggiungibile dalle seguenti localit\u00e0:"}
{"id": "2096320", "revid": "92723", "url": "https://it.wikipedia.org/wiki?curid=2096320", "title": "Basilica di San Giovanni Battista (Monza)", "text": "La basilica di San Giovanni Battista era una chiesa di Monza, fondata dai Longobardi alla fine del VI secolo. \n&lt;br&gt;Di essa rimangono pochi resti archeologici e soprattutto la descrizione tramite alcune fonti scritte; al suo posto \u00e8 stato eretto, tra il XIII ed il XIV secolo, l'attuale Duomo di Monza.\nStoria.\nLa chiesa fu fondata intorno al 595 dalla regina Teodolinda come cappella palatina del suo Palazzo Reale monzese, residenza estiva della corte longobarda. \n&lt;br&gt;Secondo Paolo Diacono, la regina scelse Monza, gi\u00e0 sede di un palazzo di Teodorico, perch\u00e9 attratta dal clima e dalla salubrit\u00e0 del borgo; vi consacr\u00f2 quindi l'edificio, che dot\u00f2 di \u00abmolti oggetti d'oro e d'argento\u00bb e \u00abdi terre\u00bb. \n&lt;br&gt;La basilica era certamente gi\u00e0 consacrata nel 603, quando l'abate Secondo di Non vi celebr\u00f2 il battesimo di Adaloaldo, figlio di Teodolinda e Agilulfo.\nNella Basilica monzese furono sepolti sia Adaloaldo nel 626, sia Teodolinda nel 628, e forse Agilulfo nel 616 e Rotari nel 652, anche se pi\u00f9 recenti ricerche sostengono che il sovrano venne tumulato nella chiesa di San Giovanni Domnarum (fondata dalla moglie Gundeperga) o nella chiesa di San Giovanni in Borgo a Pavia, in assenza di ulteriori scoperte il quesito resta aperto.&lt;br&gt;In effetti tre tombe decorate di datazione altomedievale, di cui una doppia, sono state ritrovate al centro della navata sinistra dell'attuale Duomo, dove sono visibili attraverso una lastra di vetro nel pavimento. \n&lt;br&gt;Una delle tombe, ancora sigillata, conteneva uno scheletro privo di ornamenti. Lo scheletro, ancora da datare, potrebbe essere di Rotari\nI resti della regina e quelli di suo figlio Adaloaldo furono trasferiti nel 1308 nel sarcofago della Cappella di Teodolinda.\nLa basilica rivest\u00ec anche un importante ruolo simbolico e sacro nell'immaginario longobardo, legata a diverse leggende. Paolo Diacono riferisce di una visione avuta dal figlio e successore di Rotari, Rodoaldo: a causa della sua empiet\u00e0 - aveva profanato la tomba del padre per invidia e per sottrarne i tesori fu visitato in sogno da Giovanni Battista in persona, che gli interdisse l'ingresso nella basilica. Da allora, ogni volta che Rodoaldo tent\u00f2 di varcare la soglia della chiesa, una forza misteriosa lo colp\u00ec alla gola e lo rigett\u00f2 indietro. \n&lt;br&gt;La basilica venne anche ricordata nella profezia comunicata, ai tempi di Grimoaldo, da un eremita all'imperatore bizantino Costante II, che mirava alla riconquista dell'Italia: il monaco lo inform\u00f2 infatti che i Longobardi erano invincibili poich\u00e9 protetti da san Giovanni, proprio grazie alla decisione di Teodolinda di costruire la basilica in suo onore.\n&lt;br&gt;La medesima profezia prediceva la rovina dei Longobardi, quando la devozione verso il santo e la sua basilica sarebbe venuta meno. E infatti Paolo Diacono, che compose la sua \"Historia Langobardorum\" dopo la caduta del Regno longobardo, constat\u00f2:\nL'edificio \u00e8 stato demolito tra il XIII e il XIV secolo insieme all'attiguo Palazzo Reale, per far posto all'attuale Duomo di Monza.\nArchitettura.\nLe antiche fonti scritte testimoniano che la Basilica era a tre navate ed era preceduta da un atrio quadriportico..\n&lt;br&gt;Scavi archeologici sembrano confermare che l'antica basilica longobarda fosse nella met\u00e0 orientale dell'attuale Duomo, con probabile pianta triabsidata cruciforme\nDella costruzione longobarda sono rimasti soltanto pochi materiali edilizi.\n&lt;br&gt;Il resto pi\u00f9 importante dell'antica basilica, o forse del palazzo reale di Teodolinda, \u00e8 costituito dalla torre ad est dell'attuale sacrestia, alta pi\u00f9 di venti metri e che fu usata come campanile fino al 1606. \n&lt;br&gt;Della Basilica longobarda sono inoltre tuttora visibili due lastre marmoree incastrate nella facciata alla sinistra dell'attuale protiro, decorate a graffito e raffiguranti croci votive. \n&lt;br&gt;Nel Museo del Duomo sono anche conservate tegole del tempio.\nLavori eseguiti nel 1988 ai piedi della \"Cappella di San Giovanni decollato\" hanno consentito di ritrovare una lastra marmorea riutilizzata per il pavimento. La lastra era probabilmente la base o il piano di un altare alto medievale e presenta cinque incavi con residui di piombo fuso: ai quattro angoli erano le sedi di pilastrini di sostegno, mentre l'incavo centrale conteneva forse un reliquiario. \u00c8 probabile che la lastra, oggi conservata nel chiostrino del Museo del Duomo, appartenesse all'altar maggiore dell\"'Oraculum\" di Teodolinda.\nRito romano.\nPur facendo parte dell'Arcidiocesi di Milano, Monza celebra la liturgia in rito romano. Gi\u00e0 ai tempi della regina Teodolinda si celebrava in rito aquileiese o patriarchino. Soppresso tale rito nel 1596 dal patriarca Francesco Barbaro, nel sinodo di Udine, e sostituito col rito romano anche a Monza si adott\u00f2 il rito romano."}
{"id": "2096322", "revid": "599013", "url": "https://it.wikipedia.org/wiki?curid=2096322", "title": "Arzu", "text": "Carriera.\nProdotto del vivaio del Betis, esord\u00ec nella stagione 2000-2001, giocando 16 partite (con 2 gol) in Segunda Divisi\u00f3n. Il Betis quell'anno fu promosso, ma lui rest\u00f2 nella seconda serie poich\u00e9 venne prestato al C\u00f3rdoba.\nNella sua prima stagione in Primera Divisi\u00f3n collezion\u00f2 35 partite e 4 reti.\nNella stagione 2005-2006 ha collezionato 8 presenze nelle Coppe Europee, distribuite equamente tra UEFA Champions League e Coppa UEFA. L'11 giugno 2005 ha vinto la Coppa del Re in finale contro l'Osasuna (2-1).\nDopo aver disputato diverse stagioni nel campionato iberico di massima serie, e dopo una breve parentesi nel Gimn\u00e0stic de Tarragona, si \u00e8 trasferito in Thailandia, firmando un contratto con il BEC Tero Sasana Football Club, una societ\u00e0 calcistica con sede a Bangkok."}
{"id": "2096323", "revid": "701660", "url": "https://it.wikipedia.org/wiki?curid=2096323", "title": "Dieci comandamenti", "text": "I Dieci comandamenti, detti anche decalogo (, \"ass\u00e8ret hadibrot\", 'le dieci enunciazioni'), sono delle leggi che secondo la Bibbia furono date da Dio a Mos\u00e8 sul monte Sinai. Sono un punto fondamentale dell'Antico Testamento per l'ebraismo e per il cristianesimo. Secondo la Bibbia le leggi sarebbero state scritte su due tavole di pietra \u00abdal dito stesso di Dio\u00bb oppure, secondo un'altra tradizione biblica, dallo stesso Mos\u00e8. Desroches Noblecourt ha dichiarato che esiste una stretta connessione tra i dieci comandamenti e il tempo delle piramidi. Il terzo e gli ultimi cinque (il primo, il secondo e il quarto sono i comandamenti ebraici monoteisti) si trovano infatti nella confessione negativa dei Testi delle Piramidi, mille anni prima di Mos\u00e8.\nL'ebraismo annualmente ricorda e festeggia l'evento in cui gli sono state consegnate le tavole in occasione della festa di \"Shavuot.\"\nNarrazione biblica.\nLa narrazione biblica della rivelazione al Sinai ha inizio in Esodo 19 dopo l'arrivo dei figli d'Israele al Monte Sinai (chiamato anche Horeb). La mattina del terzo giorno del loro accampamento, \"vi furono tuoni e fulmini e la cima del monte era ricoperta da nubi. e si ud\u00ec il suono di trombe\", e le persone si radunarono alla base del monte. Il Signore si manifest\u00f2 sul monte Sinai e Mos\u00e9, che si era portato sulla sua cima per verificare cosa stesse accadendo, ne torn\u00f2 ai piedi con le tavole della Legge che mostr\u00f2 ai presenti. I moderni bibliologi discutono ancora oggi se Dio abbia comunicato i suoi dieci comandamenti direttamente al popolo d'Israele o se la notizia sia stata portata direttamente al popolo da Mos\u00e9.\nLa Bibbia dice che il popolo ebbe paura, ma Mos\u00e8 li rassicur\u00f2. e la mattina successiva tutti furono concordi e obbedienti alla parola del Signore. Mos\u00e8 guid\u00f2 personalmente un gruppo selezionato composto da Aronne, Nadab e Abihu e settanta altri anziani d'Israele al luogo nel monte dove era avvenuta \"l'alleanza\" tra Dio e il suo popolo e questi \"videro il Dio d'Israele\" su un trono di zaffiro.\nIl monte era coperto di nubi e rimase tale per sei giorni consecutivi, ed il settimo Mos\u00e8 si port\u00f2 tra di esse e vi rimase per quaranta giorni e quaranta notti. E Mos\u00e9, tornato tra i suoi, disse \"il Signore mi diede le due tavole di pietra, scritte dal dito di Dio, sulle quali stavano tutte le parole che il Signore vi aveva dette sul monte, in mezzo al fuoco, il giorno dell'assemblea.\" Prima della fine dei quaranta giorni, ad ogni modo, il popolo d'Israele pens\u00f2 che qualcosa doveva essere accaduto a Mos\u00e8 se questi non era ancora tornato e pertanto costrinse Aronne a fabbricare un vitello d'oro e un altare per adorarlo, cosa che il popolo fece.\nDopo trascorsi i quaranta giorni, Mos\u00e8 e Giosu\u00e8 scesero dal monte con le tavole di pietra: \"Come fu vicino all'accampamento, vide il vitello e le danze; allora l'ira di Mos\u00e8 si accese ed egli gett\u00f2 dalle mani le tavole e le spezz\u00f2 ai piedi del monte.\" Dopo gli eventi contenuti nei capitoli 32 e 33, il Signore disse a Mos\u00e8, \"Taglia due tavole di pietra come le prime. Io scriver\u00f2 su queste tavole le parole che erano sulle tavole di prima, che hai spezzate.\" \"Il Signore scrisse su quelle tavole la stessa iscrizione di prima, cio\u00e8 i dieci comandamenti che il Signore aveva promulgati per voi sul monte, in mezzo al fuoco, il giorno dell'assemblea. Il Signore me li consegn\u00f2.\" Queste tavole vennero quindi poste nell'arca dell'alleanza.\nIl testo originale.\n\u00c8 la traduzione greca dei \"Settanta\" che riporta l'espressione \"d\u00e8ka l\u00f2goi\" ('dieci parole'), da cui deriva il termine \"Decalogo\". In realt\u00e0 le ingiunzioni sono pi\u00f9 di dieci: il testo \u00e8 presente in due libri della Bibbia - nell'Esodo e nel Deuteronomio -, le due versioni sono in parte diverse e ci\u00f2 ha portato a differenze nella scansione dei dieci precetti. \nIn merito all'evoluzione redazionale del testo, il decalogo \u00e8 conservato sotto due forme differenti. All'inizio comprendeva probabilmente formule assai brevi; ma esse hanno ricevuto sviluppi vari, donde le divergenze dei due testi.\nSebbene l'originale ebraico sia alla base dei Comandamenti per le tre grandi religioni monoteiste, ognuna di esse li ha diversamente interpretati, con differenze anche all'interno di ciascuna religione. Di seguito vengono riportate le diverse versioni. Si noti che il testo biblico non riporta la numerazione dei comandamenti, e l'originale ebraico non conosce punteggiatura n\u00e9 \u00e8 diviso in capoversi. Qui si \u00e8 inserita la punteggiatura, ma non appartiene al testo biblico originario; inoltre la suddivisione in versetti non \u00e8 nel testo originale, ma \u00e8 stata formulata nel secondo millennio cristiano per facilitare il lavoro di individuare le citazioni bibliche; essa \u00e8 quindi puramente redazionale.\n\"Esodo\" e \"Deuteronomio\".\nTroviamo il testo del decalogo in \"Esodo\" e in \"Deuteronomio\" \nInterpretazioni dei dieci comandamenti nell'esegesi ebraica.\nI comandamenti si iscrivono nella teologia dell'alleanza che Dio fa con il popolo d'Israele secondo la quale nelle due Tavole della legge scritte da Dio e presentate a Mos\u00e8 essi sono scritti cinque in una, quella che concerne il rapporto che l'Ebreo ha con Dio, e cinque nella seconda, dove sono iscritti quelli riguardanti il rapporto tra l'uomo ed il suo prossimo; l'esegesi ebraica afferma che i primi cinque corrispondono agli altri cinque spiegandone le analogie; ad esempio il quinto viene a costituire la fede in Dio poich\u00e9 i genitori sono da Lui assistiti per la discendenza: secondo la Qabbalah essi sono anche ispirati per la scelta dei nomi dei figli. I primi due comandamenti furono ascoltati dal popolo ebraico direttamente dalla \"bocca\" di Dio mentre gli altri vennero poi trasmessi da Mos\u00e8: infatti mentre nei primi due il comando \u00e8 indirizzato utilizzando la seconda persona nei successivi invece ci si riferisce a Dio utilizzando la terza persona proprio ad indicare la trasmissione degli stessi tramite Mos\u00e8.Trasmessa a Mos\u00e8, la \"Torah\" riporta due versioni dei Dieci comandamenti ricevuti dal capo dei profeti ed impartiti a tutto il popolo d'Israele.I Dieci Comandamenti sono la sintesi e l'essenza di tutti i 613 precetti: il numero delle lettere ebraiche dei Dieci Comandamenti \u00e8 infatti 620, numero che include i 613 precetti della \"Torah\" ed i \"Sette precetti Noachici\". Sia le seconde tavole che le prime, queste ultime rotte da Mos\u00e8, sono contenute nell'Arca dell'alleanza.\nSuddivisione secondo le confessioni religiose.\nC'\u00e8 una differenza tra le varie tradizioni religiose riguardo alla suddivisione dei comandamenti: tale differenza sta nella suddivisione tra primo e secondo e tra nono e decimo comandamento.\nSia per l'ebraismo che per la chiesa ortodossa, per le chiese evangeliche, escluse quelle luterane, il divieto di fare immagini di Dio e di prostrarsi di fronte ad esse o adorarle \u00e8 separato dal primo comandamento costituendone il secondo. Mentre il decimo comandamento di non desiderare la donna del prossimo fa un tutt'uno con il divieto di non desiderarne le cose o gli animali.\nLa Chiesa latina e, successivamente, il luteranesimo, seguendo la tradizione agostiniana e il testo del Deuteronomio invece che dell'Esodo, considerano la prescrizione contro le immagini come parte del primo comandamento, mentre scindono il divieto di desiderare la moglie altrui per valorizzare la donna rispetto alle altre \"propriet\u00e0\" del prossimo. Inoltre, come nella versione ebraica, pure in quella protestante il primo comandamento comprende anche la premessa dei comandamenti cattolici, su Dio quale liberatore del popolo ebreo dalla cattivit\u00e0 egizia.\nQuindi la suddivisione risulta in parte diversa sia tra le due Chiese ortodosse sia tra quelle riformate.\nSecondo gli esegeti dell'interconfessionale Bibbia TOB, tra i modi di suddividere il decalogo, il conteggio dei versetti: \"3; 4-6; 7; 8-11; 12; 13; 14; 15; 16; 17\" \u00e8 \"quello probabilmente pi\u00f9 fedele all'originale, in uso presso gli ortodossi e i riformati\".\nInterpretazioni dei dieci comandamenti nel cristianesimo.\nDiversamente dall'intera legge mosaica (613 precetti o \u201cmitzv\u00f2t\u201d), che non \u00e8 osservata in ambito cristiano, i 10 comandamenti son stati ritenuti fondamentali anche nel Cristianesimo, e perch\u00e9 dati direttamente da Dio e per il loro valore morale, bench\u00e9 spesso interpretati in modo diverso, cio\u00e8 non alla lettera dell'epoca ma alla luce dell'aggiornamento evangelico.\nAd esempio non \u00e8 tradotta tanto la proibizione delle immagini quanto degli idoli. Ragion per cui il 2\u00b0 vien unito al 1\u00b0comandamento. Su questo nel VII secolo sorsero dibattiti nella Chiesa orientale (con l'affermarsi nel vicino Oriente dell'islamismo) e la controversia iconoclasta: cio\u00e8 se fosse lecito costruire o tenere immagini dei santi nelle chiese e soprattutto la loro venerazione. La disputa venne risolta affermativamente dalla Chiesa nell'VIII secolo (con diverse sfumature fra Oriente e Occidente), ma risorse poi nel XVI secolo in quella occidentale con la Riforma protestante per la diversa lettura (letterale e senza aggiornamenti) del 2\u00b0 comandamento.\nInoltre come 7\u00ba giorno e quindi festivo non \u00e8 indicato il sabato ma la domenica, salvo per alcune congregazioni riformate (sabatiste).\nAnche il 9\u00b0 comandamento, se distaccato dal 10\u00b0 per i motivi suesposti, assume diverso significato dal vecchio contesto.\nIn ogni caso, per la dottrina ortodossa/cattolica, i 10 comandamenti restano vincolanti \"semper et pro semper\", sempre e in ogni occasione. Pertanto la persona che, con piena avvertenza e deliberato consenso, violi uno di questi comandamenti, commette peccato mortale.\nNei Vangeli i dieci comandamenti, peraltro citati da Cristo (Mc 10,19), vengono riassunti in solo due: l'amore totale verso Dio e l'amore del prossimo come s\u00e9 stessi, oltrech\u00e9 rielaborati nelle beatitudini evangeliche.\nVersione diffusa nel mondo cattolico.\nSebbene l'originale ebraico compaia nelle Bibbie cristiane, in ambito cattolico ne esistono diverse versioni, tra le quali una ridotta, il cui scopo \u00e8 quello di facilitare la memorizzazione per il destinatario della catechesi. La pi\u00f9 diffusa \u00e8 la seguente:\nNel \"Corano\".\nL'Islam non ha il testo dei comandamenti della \"Bibbia\" ebraica, bench\u00e9 ad essa faccia riferimento anche se a modo suo. \u00c8 possibile per\u00f2 ritrovare nel \"Corano\" alcune affinit\u00e0 con alcune ingiunzioni del Decalogo mosaico. In particolare circa il comandamento su immagini o idoli, sul quale pure influenz\u00f2 l'impero bizantino (lotta iconoclasta)."}
{"id": "2096324", "revid": "287204", "url": "https://it.wikipedia.org/wiki?curid=2096324", "title": "Levitation (album)", "text": ""}
{"id": "2096325", "revid": "62748", "url": "https://it.wikipedia.org/wiki?curid=2096325", "title": "Audiberti", "text": ""}
{"id": "2096326", "revid": "287204", "url": "https://it.wikipedia.org/wiki?curid=2096326", "title": "Associazione Lugano Basket Tigers 2007-2008", "text": "Questa voce raccoglie le informazioni riguardanti l'Associazione Lugano Basket Tigers nelle competizioni ufficiali della stagione 2007-2008."}
{"id": "2096331", "revid": "767487", "url": "https://it.wikipedia.org/wiki?curid=2096331", "title": "Dead Space - La forza oscura", "text": "Dead Space - La forza oscura (\"Dead Space: Downfall\") \u00e8 un film Anime nel quale sono narrati gli eventi precedenti a quelli presentati nel videogioco \"Dead Space\".\nIl DVD, inizialmente allegato alla edizione limitata del gioco (\"Dead Space Ultra Limited Edition\") \u00e8 successivamente uscito anche in formato Blu-ray e DVD per la vendita singola. In Italia \u00e8 disponibile dal 5 dicembre 2008, col titolo \"Dead Space: La Forza Oscura\"\nDifferenze con il videogioco.\nTra \"Dead Space: Downfall\" ed il videogioco \"Dead Space\" sono molte le differenze:"}
{"id": "2096338", "revid": "2227234", "url": "https://it.wikipedia.org/wiki?curid=2096338", "title": "Sovrano Militare Ordine di Malta", "text": "Il Sovrano Militare Ordine Ospedaliero di San Giovanni di Gerusalemme, di Rodi e di Malta (in latino: \"Supremus Militaris Ordo Hospitalarius Sancti Ioannis Hierosolymitani Rhodiensis et Melitensis\"), comunemente abbreviato in Sovrano Militare Ordine di Malta (in sigla SMOM), Ordine Gerosolimitano, o anche semplicemente Ordine di Malta , \u00e8 un ordine religioso cavalleresco canonicamente dipendente dalla Santa Sede, con finalit\u00e0 assistenziali.\n\u00c8 riconosciuto da una parte della dottrina, seguita dalla giurisprudenza italiana e da gran parte della comunit\u00e0 internazionale come soggetto di diritto internazionale, pur essendo ormai totalmente privo del requisito di territorialit\u00e0. In effetti l'Ordine ha come suo unico collegamento con la comunit\u00e0 internazionale il fatto di aver governato per oltre due secoli l'isola greca di Rodi (1309-1522) e poi, dal 1530 al 1798 le Isole maltesi e, in virt\u00f9 di tutto questo detiene un seggio come Osservatore presso l'Assemblea generale delle Nazioni Unite dal 1994.\nAbbreviato in SMOM, l'Ordine \u00e8 di fatto l'erede dell'antico Ordine degli Ospitalieri di San Giovanni di Gerusalemme, fondato intorno al 1080 e reso sovrano il 15 febbraio 1113 da papa Pasquale II.\nDallo SMOM dipendono 6 Gran Priorati e 48 Associazioni nazionali che riuniscono i cavalieri e le dame a seconda del loro paese di residenza. In Italia sono i tre Gran Priorati Italiani (Lombardia e Venezia, Roma, Napoli e Sicilia) a riunire i membri dell'Ordine. L'Associazione dei cavalieri italiani del sovrano militare ordine di Malta gestisce le attivit\u00e0 sanitarie dell'Ordine di Malta in Italia. Da questa dipende il corpo militare ausiliario comandato da un generale dell'Esercito Italiano (Corpo militare dell'ACISMOM). Dal 1970 il Corpo italiano di soccorso dell'Ordine di Malta opera nel campo della protezione civile. Ha prestato assistenza alle popolazioni in tutti i maggiori disastri naturali che hanno colpito il Paese.\nDal 1834 l'Ordine ha sede a Roma in via dei Condotti, presso piazza di Spagna; \u00e8 presente in oltre 120 paesi con iniziative a carattere benefico e assistenziale. Si qualifica come ente sovrano e in base al riconoscimento dello Stato italiano la sua sede \u2013 il Palazzo Magistrale \u2013 e la villa di Santa Maria del Priorato sull'Aventino godono dello \"status\" di extraterritorialit\u00e0.\nDal 2 maggio 2018 al 29 aprile 2020 il principe e gran maestro \u00e8 stato fra' Giacomo Dalla Torre del Tempio di Sanguinetto, che in precedenza era stato Luogotenente interinale (2008) e Luogotenente di gran maestro (tra il 2017 e il 2018). L'attuale Luogotenente di gran maestro \u00e8 fra' Marco Luzzago (2020).\nIl motto dello SMOM \u00e8 \"Tuitio Fidei et Obsequium Pauperum\" (traduzione dal latino: \"difesa della fede e servizio ai poveri\").\nL'Ordine emette francobolli e ha una moneta numismatica, lo scudo maltese, immatricola veicoli con targa SMOM concessa dal ministero della Difesa italiano, emette i suoi passaporti diplomatici e celebra la sua festivit\u00e0 nazionale il 24 giugno, solennit\u00e0 della Nativit\u00e0 di san Giovanni Battista Patrono Principale dell' Ordine, un'altra importante ricorrenza viene celebrata l'8 Settembre, festa della Madonna del Fileremo, Protettrice dell'Ordine, nella solennit\u00e0 della Nativit\u00e0 di Maria Santissima.\nStoria.\nLa fondazione dell'Ordine.\nIl Sovrano militare ordine di Malta trae le sue origini dall'antica confraternita di monaci che, sotto la guida di Gerardo Sasso di Scala (localit\u00e0 vicina ad Amalfi) ospitavano i pellegrini che giungevano a Gerusalemme. Tale attivit\u00e0 ebbe inizio attorno al 1050, probabilmente finanziata da mercanti di Amalfi, con la costruzione a Gerusalemme di un ospizio (detto ospedale nel significato originario della parola, cio\u00e8 luogo di ospitalit\u00e0, pi\u00f9 simile al concetto attuale di ostello) per i pellegrini di ogni fede e razza, con attigua chiesa e convento. L'istituzione prese il nome di Ordine degli ospitalieri di San Giovanni di Gerusalemme, in onore di San Giovanni l'Elemosiniere e prosper\u00f2 come comunit\u00e0 indipendente proprio sotto la guida del suo fondatore.\nDivenuto ordine religioso militare in seguito alla prima crociata, il 15 febbraio 1113, mediante la bolla papale \"Pie postulatio voluntatis\" il Papa Pasquale II riconosceva l'ospedale di Gerusalemme come istituzione dipendente direttamente dal Papato con la facolt\u00e0 di nominare al suo interno il proprio capo (definito Gran Maestro), senza alcuna interferenza da parte di altre autorit\u00e0 secolari o religiose. In virt\u00f9 di questa stessa bolla papale, l'ospedale venne esentato dal controllo della chiesa locale. Venne per\u00f2 imposto che tutti i cavalieri appartenenti all'ordine fossero necessariamente dei religiosi, legati al rispetto dei tre voti monastici di povert\u00e0, castit\u00e0 e obbedienza. \u00c8 a questo periodo inoltre che si fa risalire l'adozione da parte dell'ordine della croce a otto punte che ancora oggi ne \u00e8 il simbolo: la croce \u00e8 il simbolo di Cristo mentre le sue otto punte indicano le otto beatitudini pronunciate da Ges\u00f9 nel discorso della montagna e ricordate nei Vangeli.\nIl Beato Raymon du Puy de Provence, primo successore del Beato Gerardo organizz\u00f2 l'istituzione militarmente ottenendo il riconoscimento papale come Ordine Cavalleresco religioso per difendere i pellegrini e i propri ospedali in Terrasanta e istitu\u00ec anche la prima infermeria confermando la funzione assistenziale ospedaliera. \nA Rodi.\nIn questo modo, oltre al riconoscimento formale, acquis\u00ec anche un territorio e una forza armata, configurandosi come vero e proprio Stato quando occup\u00f2 Rodi nel 1309 sottraendola ai Turchi. Gli ospitalieri nel 1291 avevano gi\u00e0 lasciato la Terrasanta, cercando rifugio a Cipro.\nDurante i secoli perse alcuni territori e dovette acquisirne altri, mantenendo comunque una territorialit\u00e0, tranne un breve periodo di esilio fra la perdita dei territori in Terrasanta e lo spostamento a Rodi. \nA Rodi la sovranit\u00e0 internazionale e l'indipendenza dell'Ordine crebbero ancora, cos\u00ec come la flotta navale divenne ancor pi\u00f9 temibile. Per tutto il XIV secolo l'Ordine si suddivise in Gran Priorati, Baliaggi e Commende in base alla lingua parlata dai cavalieri. Inizialmente le lingue erano quelle parlate in sette territori: Francia, Italia, Germania, Provenza, Alvernia, Inghilterra (con la Scozia e l'Irlanda) e Aragona (Navarra). Nel 1492 venne costituita l'ottava lingua, ovvero quella di Castiglia e Portogallo.\nNell'anno 1457, essendo Pontefice Nicolo V e Vescovo di Catanzaro Palamede, alcuni cavalieri giovanniti di ritorno dalla terra Santa, per manifestare la passione del Cristo e la difesa dei luoghi santi, diedero inizio alla fabbrica di una chiesa dedicata a San Giovanni, utilizzando i materiali tratti dalle rovine del distrutto castello del Conte Centelles. Ancora oggi la confraternita melitense, di tradizione cavalleresca, \u00e8 il pi\u00f9 antico sodalizio melitense ininterrottamente attivo a Catanzaro dal 1457.\nNel 1489, papa Innocenzo VIII decise la soppressione dell'Ordine dei Canonici regolari del Santo Sepolcro di Gerusalemme e la sua incorporazione nell'Ordine di San Giovanni di Gerusalemme. \n\u00c8 inoltre il solo sodalizio melitense a potersi fregiare del triregno papale nelle decorazioni, da quando Papa Alessandro VI (Rodrigo de Borgia) con la Bolla del 28 aprile del 1502 concesse ai cavalieri Melitensi di Catanzaro l'emblema araldico del Triregno e delle Sacre Chiavi: emblema stesso dei Romani Pontefici Vicari di Cristo. Tale altissimo privilegio \u00e8 stato poi seguito dal diritto all'uso del titolo di cavalieri di Malta \"ad Honorem\", concesso con decreto reale di Carlo III di Borbone nel 1735, ospite a Catanzaro del marchese De Riso, Priore della Confraternita. Non a caso questi avvenimenti storici sono araldicamente riportati nella decorazione che i cavalieri utilizzano durante le cerimonie pubbliche, che \u00e8 infatti composta dal triregno, la corona reale di Carlo III, e la croce melitense.\nL'Ordine a Malta (Regno di Sicilia).\nDopo aver respinto gli ottomani nel 1480, nel 1523, dopo sei mesi di assedio e fieri combattimenti contro la flotta e l'esercito del sultano Solimano il Magnifico, i cavalieri di San Giovanni vennero costretti ad arrendersi e lasciarono Rodi coi pieni onori militari. L'ordine rimase senza un dominio territoriale proprio sino al 1530, quando il gran maestro fra' Philippe de Villiers de l'Isle Adam prese ufficialmente possesso dell'isola di Malta, garantitagli dall'imperatore Carlo V del Sacro Romano Impero e da sua madre, la regina Giovanna di Castiglia in quanto monarchi del Regno di Sicilia, con l'approvazione di papa Clemente VIII.\nLa riforma protestante.\nLa Riforma protestante, che spacc\u00f2 l'occidente europeo tra protestanti e cattolici romani interess\u00f2 anche i cavalieri di Malta. In diversi paesi, tra cui Inghilterra, Scozia e Svezia, l'ordine venne ufficialmente sciolto. In altri, tra cui i Paesi Bassi e la Germania, interi baliaggi o commende (divisioni amministrative dell'ordine) si convertirono al protestantesimo; questi andarono a costituire i cosiddetti \"ordini giovanniti\" che ancora oggi sopravvivono in Germania, Paesi Bassi, Svezia e altri paesi come gli Stati Uniti o il Sud Africa. Venne comunque stabilito dal gran maestro che l'ordine dovesse mantenersi neutrale nella guerra tra nazioni fondamentalmente cristiane.\nIl grande assedio di Malta.\nNel 1565, i cavalieri, guidati dal gran maestro fra' Jean de Vallette (da cui il nome della capitale di Malta, Valletta), difesero l'isola da un tentativo di assedio di notevoli dimensioni perpetrato da un esercito di 48.000 ottomani.\nLa strenua difesa dei cavalieri e dei Maltesi obblig\u00f2 gli Ottomani a desistere dopo quasi quattro mesi.\nLa battaglia di Lepanto.\nLa flotta dell'ordine diede un contributo significativo alla distruzione della potenza navale ottomana nella Battaglia di Lepanto del 1571, sotto la guida di Giovanni d'Austria, fratellastro di re Filippo II di Spagna.\nLe colonie nei Caraibi.\nDal 1651 al 1665, l'Ordine di Malta ebbe il governo anche di quattro isole nei Caraibi. Il 21 maggio 1651, l'Ordine acquist\u00f2 le isole di Saint Barth\u00e9lemy, Saint Christopher, Saint Croix e Saint Martin. Queste vennero acquistate dalla Compagnie des \u00celes de l'Am\u00e9rique francese che era da poco stata dissolta. Nel 1665, le quattro isole vennero vendute alla Compagnia francese delle Indie Occidentali.\nL'occupazione francese di Malta.\nNel 1798 Napoleone nel corso della Campagna d'Egitto, occup\u00f2 l'isola di Malta, su cui l'Ordine cavalleresco governava dal 1530 con diritti feudali concessi dal Regno di Sicilia: i cavalieri ospitalieri, secondo la loro legge che proibiva di opporsi con le armi ad altri cristiani, non opposero resistenza. Tale episodio \u00e8 generalmente considerato quale epilogo della funzione militare dell'Ordine.\nIl gran maestro fra' Ferdinand von Hompesch zu Bolheim il 12 giugno 1798 accett\u00f2 in un trattato di cedere Malta, Gozo e Comino ai Francesi e il 18 giugno s'imbarc\u00f2 per Trieste. Il bal\u00ec Frisari, uno dei deputati alla firma del trattato, espresse in una nota le riserve circa i diritti di sovranit\u00e0 del suo sovrano borbonico, il re di Sicilia, al quale Malta apparteneva come territorio concesso in feudo ai cavalieri.\nI Francesi tennero Malta solo due anni; il 4 settembre 1800 il presidio francese s'arrese al generale Pigot, comandante delle truppe inglesi che, insieme con i Maltesi insorti, avevano stretto d'assedio La Valletta.\nPeregrinazione e sede a Roma.\nIl gran maestro Hompesch, sbarcando a Trieste, aveva pubblicato un manifesto contro la cessione impostagli con la forza dai francesi. Subito dopo i cavalieri dissidenti disconobbero l'autorit\u00e0 dello Hompesch e nominarono gran maestro l'imperatore Paolo I di Russia; Hompesch si dimise l'anno successivo (1799). Dopo l'uccisione di Paolo I (1801), il nuovo imperatore Alessandro I rinunci\u00f2 ad assumere la carica di gran maestro, nominando luogotenente dell'Ordine il primo ministro russo Nikolay Saltykov finch\u00e9 non fosse stato eletto un nuovo gran maestro. Nel 1802 fu designato fra' Bartolomeo Ruspoli (figlio del principe Alessandro Ruspoli), che rinunci\u00f2 alla carica, pertanto nel 1803 venne eletto fra' Giovanni Battista Tommasi; anche Alessandro I riconobbe l'elezione, inviandogli le insegne di gran maestro che erano state detenute da Paolo I.\nTommasi stabil\u00ec la sede dell'Ordine a Messina (1803) e poi a Catania (1804): fu scelta la Sicilia perch\u00e9 si sperava che l'Ordine riavesse Malta, come era stato previsto nell'articolo X del trattato di Amiens del 1802; tuttavia l'ostilit\u00e0 inglese e il riaprirsi del conflitto anglo-francese fecero cadere ogni speranza e nel 1814 a Parigi e nel 1815 con il congresso di Vienna fu confermata la sovranit\u00e0 inglese su Malta.\nL'Ordine cerc\u00f2 di avere altre sedi nel Levante e sul mare e tratt\u00f2 nel 1823 con gli insorti greci per collaborare con loro nella lotta contro i Turchi e avere in compenso le isole a sud della Morea e possibilmente Rodi.\nNel 1826 l'Ordine si trasfer\u00ec a Ferrara e nel 1834 a Roma, in territorio pontificio: il nuovo luogotenente stabil\u00ec la sede dell'ordine nella sua attuale sede sull'Aventino, dove ancora oggi risiede. Nel 1844 alla sede fu riconosciuto il diritto di extraterritorialit\u00e0.\nDopo il 1870 e la presa di Roma, divenne ospite dello Stato italiano. Nel 1879 il papa Leone XIII ripristin\u00f2 la carica di Gran Maestro dell'Ordine, che nel 1805 il papa Pio VII aveva sostituito con quella di Luogotenente.\nL'Ordine, non dovendo ulteriormente difendere interessi territoriali, diede prevalentemente impulso alle attivit\u00e0 assistenziali e ospedaliere, sia in Italia sia in Europa, in Asia, in Africa e in America, ottemperando alle direttive impartite dal gran magistero, stabilito in Roma nei suoi due palazzi di via dei Condotti e dell'Aventino, godenti per concessione dello Stato italiano delle prerogative immunitarie proprie delle sedi diplomatiche degli stati esteri.\nSituazione attuale.\nIl Sovrano militare ordine di Malta \u00e8 un ordine cattolico e cavalleresco, istituzione di diritto internazionale pubblico (di cui si discute la natura sovrana) con sede a Roma. Svolge attivit\u00e0 mediche ed umanitarie in oltre 120 paesi del mondo gestite dai priorati, dalle associazioni nazionali e dall'agenzia internazionale Malteser International. Ha relazioni diplomatiche con 108 Paesi, fra cui Paesi non cattolici e non cristiani.\nL'Associazione dei cavalieri italiani dell'Ordine ha un proprio corpo militare speciale ausiliario dell'Esercito Italiano, il Corpo militare EI-SMOM, che svolge attivit\u00e0 mediche, in particolare a seguito di calamit\u00e0 naturali e durante le missioni di \"peacekeeping\".\nDagli anni 2000.\nTramite un accordo con il governo maltese nel 2001 l'Ordine \u00e8 tornato a Malta con l'uso, e limitata extraterritorialit\u00e0, di parte del Forte Sant'Angelo nella citt\u00e0 di Birgu.\nIl Sovrano militare ordine di Malta, che fino al 2004 ha emesso francobolli propri con il valore facciale in grani, tar\u00ec e scudi, li emette dal 1 gennaio 2005 in euro. La corrispondenza affrancata con i francobolli del Sovrano Ordine di Malta pu\u00f2 essere spedita nei paesi con i quali l'Ordine ha stipulato convenzioni postali, a condizione di essere imbucata presso la sede delle Poste Magistrali, in via Bocca di Leone 73, a Roma.\nTra la fine del 2016 e l'inizio del 2017 una crisi nei rapporti tra la Santa Sede e i vertici dell'ordine ha portato alle dimissioni del gran maestro Matthew Festing.\n\"Status\".\nL'Ordine di Malta \u00e8 un'istituzione riconosciuta internazionalmente: possiede una propria bandiera, una costituzione, un capo di stato, organi esecutivi e giuridici, ed emette passaporti e francobolli, intrattenendo anche autonome relazioni diplomatiche con oltre cento nazioni e con le organizzazioni internazionali. Conclude accordi con altri soggetti di diritto internazionale (stati, organizzazioni internazionali, Chiesa cattolica) lavorando in stretto rapporto con essi per svolgere i compiti di assistenza ai poveri e agli ammalati in diversi paesi del mondo e di difesa della fede cristiana.\nEsistono anche pareri contrari al riconoscimento dell'Ordine come entit\u00e0 sovrana: gli esperti tedeschi Helmut Steinberger e Wilhelm Wengler e l'internazionalista inglese Ian Brownlie concordano sul fatto che il riconoscimento di alcune nazioni non implica automaticamente il possesso dello \"status\" di soggetto di diritto internazionale. A prova di ci\u00f2 l'Unione Internazionale delle Telecomunicazioni non prevede per l'Ordine di Malta un prefisso identificativo radio proprio, come avviene invece per la Santa Sede e l'Autorit\u00e0 Nazionale Palestinese.\nTuttavia, tradizionalmente, nessun altro soggetto di diritto internazionale ha messo in dubbio la soggettivit\u00e0 internazionale del SMOM. E su questo dato di fatto, sempre tradizionalmente, e pur con tutti i distinguo, nei manuali di diritto internazionale il SMOM \u00e8 indicato tra i soggetti di diritto internazionale, assieme agli stati, alla Santa Sede (distinta, in questo senso, dallo Stato del Vaticano), all'ONU, alla UE e alle altre organizzazioni internazionali.\nRelazioni diplomatiche.\nLa sua rete diplomatica rafforza le relazioni dell\u2019Ordine con i governi dei paesi nei quali \u00e8 operativo. \u00c8 presente con proprie ambasciate in 110 Stati. In campo politico-internazionale lo SMOM \u00e8 neutrale, imparziale e apolitico.\nRelazioni con la Repubblica Italiana.\nIn Italia, lo SMOM gode del diritto all'extraterritorialit\u00e0 e i rapporti tra l'ente e lo Stato italiano sono gestiti dalle rispettive ambasciate.\nI Ministeri della Difesa e dell'Interno italiani gestiscono l'organizzazione delle targhe automobilistiche del servizio militare dei Cavalieri italiani dell'Ordine di Malta, costituito in prevalenza da ambulanze e mezzi di soccorso; le targhe dell'Ordine possiedono la comune immatricolazione per le targhe diplomatiche; nel caso dell'Ordine di Malta, le targhe terminano con le lettere \"XA\".\nAttualmente i francobolli dell'Ordine, per le \"Poste magistrali\", vengono stampati in Francia e hanno corso legale anche in Italia.\nLa coniazione delle monete (scudo maltese) venne realizzata a Roma (1961), Parigi (1962) e Arezzo (1963), dal 1964 \u00e8 affidata alla zecca dell'Ordine di Malta.\nL'uso delle onorificenze e decorazioni conferite dallo SMOM non prevede in Italia l'obbligo di alcuna autorizzazione (a differenza degli altri ordini cavallereschi), dato che lo SMOM \u00e8 riconosciuto come soggetto di diritto internazionale.\nAttivit\u00e0 in Italia.\nI campi principali sono l'attivit\u00e0 sanitaria, l'assistenza sociale e gli interventi in caso di crisi umanitarie.\nGestisce un ospedale a Betlemme e uno a Roma, l'Ospedale San Giovanni Battista, con 240 posti letto, e inoltre poliambulatori a Roma, Napoli e Pozzuoli, istituti per anziani e disabili, corpi di soccorso e servizi di ambulanze. Gestisce inoltre la Scuola Materna \u201cVittorio Emanuele II\u201d di Torino, che fu il primo \u201casilo infantile\u201d di tutto il Piemonte.\nDall'Associazione dei cavalieri italiani dipende il Corpo militare dell'ACISMOM, \"corpo militare volontario speciale ausiliario dell'Esercito Italiano\", dedito all'assistenza sanitaria e umanitaria, cui fa parte anche il Corpo delle infermiere volontarie dell'ACISMOM.\nSempre in Italia il Corpo italiano di soccorso dell'Ordine di Malta (acronimo CISOM) fondato nel 1970, presta soccorso in occasione di calamit\u00e0, operando in stretta collaborazione con il dipartimento italiano della protezione civile.\nL'Associazione dei cavalieri italiani (ACISMOM) per mobilit\u00e0 sanitaria riceve annualmente una quota del Fondo Sanitario Nazionale (FSN). \nIn merito invece ai titoli nobiliari riconosciuti dall'Ordine di Malta a cittadini con passaporto italiano, essi non hanno alcuna validit\u00e0 per lo stato italiano, dato che per l'Italia l'Ordine di Malta \u00e8 uno stato estero, e che la Repubblica Italiana oggi non riconosce titoli nobiliari, se non come cognome, ai sensi del secondo comma della XIV disposizione transitoria dell\u2019attuale costituzione Repubblicana, per la quale i predicati nobiliari esistenti prima del 28 ottobre 1922 vanno come parte del nome.\nRelazioni con la Repubblica di Malta.\nNel corso degli anni sono stati condotti da parte dell'Ordine due trattati bilaterali con la Repubblica di Malta. Il primo \u00e8 datato al 21 giugno 1991, il secondo trattato, sostitutivo del precedente, \u00e8 invece stato siglato il 5 dicembre 1998 e ratificato il 1\u00ba novembre 2001.\nQuesti accordi hanno garantito all'Ordine l'uso con limitata extraterritorialit\u00e0 della parte superiore di Forte Sant'Angelo nella citt\u00e0 maltese di Vittoriosa. Tale atto si \u00e8 generato dal proposito di \"dare all'ordine l'opportunit\u00e0 di poter meglio espletare le proprie attivit\u00e0 umanitarie da Sant'Angelo, come pure di definire lo status legale del forte tra Repubblica di Malta e Ordine di Malta\".\nL'accordo ha una durata di 99 anni ma i documenti permettono al governo maltese di recedervi anche dopo 50 anni. Nei termini di questo accordo, la bandiera di Malta viene disposta insieme a quella dell'Ordine su Forte Sant'Angelo ma l'Ordine non pu\u00f2 applicare le proprie leggi in quest'area, prevalendo la legislazione maltese.\nRelazioni con l'Organizzazione delle Nazioni Unite.\nPresso l'Organizzazione delle Nazioni Unite l'Ordine ha ottenuto lo \"status\" di \"membro osservatore\" all'Assemblea Generale dell'assemblea generale il 24 agosto 1994, similmente ad altre organizzazioni internazionali: ha la possibilit\u00e0 di prendere parte alle organizzazioni e alle agenzie, presentare proposte e documenti, ma non pu\u00f2 prendere parte alle votazioni sulle risoluzioni.\nRelazioni con lo Stato della Citt\u00e0 del Vaticano e la Santa Sede.\nPur essendo ente primario di diritto internazionale, come ordine religioso fin dal 1113, \u00e8 legato alla Santa Sede, e al Gran maestro la Chiesa attribuisce il rango di cardinale.\nIl Vaticano nel 1953 ha affermato che l'Ordine ha una sovranit\u00e0 solo funzionale, poich\u00e9 privo di territorio (come da nota ufficiale gi\u00e0 emanata due anni prima).\nInterrogata riguardo al proprio atteggiamento nei confronti di ordini equestri dedicati a santi o aventi intitolazioni sacre, ha confermato nel 2002 con una nota autorizzata dalla segreteria di Stato che: \"La Santa Sede, oltre i propri ordini equestri, riconosce e tutela solo due ordini cavallereschi: il Sovrano militare ordine di Malta \u2013 ovvero Sovrano militare ordine ospedaliero di San Giovanni di Gerusalemme, di Rodi e di Malta \u2013 e l'Ordine equestre del Santo Sepolcro di Gerusalemme\".\nLa precisazione non si esprime sulla precedenza tra i due ordini, pur citando per primo l'Ordine di Malta. La questione della precedenza tra queste due istituzioni \u00e8 oggetto di una lunga controversia: \nLa regola per lo pi\u00f9 seguita, almeno su base consuetudinaria, vede la precedenza dell'Ordine di Malta. Il cerimoniale della Repubblica Italiana d\u00e0 la precedenza alle insegne dell'Ordine di Malta anche rispetto a quelle degli ordini della Santa Sede.\nPer la chiesa cattolica, lo SMOM, secondo il Diritto canonico \u00e8 un Ordine religioso laicale.\nLa Santa Sede non riconosce sul suo territorio i titoli nobiliari emanati dall'Ordine di Malta, dato che la Santa Sede (stato monarchico assoluto) per la materia nobiliare ha i suoi Tribunali ecclesiastici.\nRelazioni nel mondo ortodosso.\nIl 24 novembre 2020 l'ambasciatore Aimone di Savoia Aosta ha presentato le credenziali quale rappresentante dell'Ordine di Malta presso la Federazione Russa sostituendo il diplomatico Gianfranco Facco-Bonetti. Nel 2020 l'ambasciatore di Savoia-Aosta ha incontrato i rappresentati della Chiesa ortodossa al fine di mantenere alto il livello di cooperazione tra l'Ordine e la Chiesa russa..\nSimboli.\nIn base al sesto articolo della carta costituzionale, la bandiera dell'Ordine reca una croce latina bianca in campo rosso, mentre lo stemma dell'Ordine riporta la stessa croce latina in campo ovale rosso contornata da un rosario ed \u00e8 sovrastato dal manto principesco sostenuto da una corona. A sua volta, in base all'articolo 242 del codice melitense, l'emblema per le attivit\u00e0 ospedaliere \u00e8 costituito dalla croce bianca a otto punte su scudo rosso, il simbolo popolarmente pi\u00f9 conosciuto come Croce di Malta.\nSedi.\nSede ufficiale.\nLa sede governativa dell'Ordine \u00e8 nel Palazzo Magistrale a Roma, in via dei Condotti, residenza del gran maestro. \nAltre sedi in Italia.\nIn Italia l'Ordine \u00e8 sede del: \nTutte le sedi godono del diritto di extraterritorialit\u00e0: non si tratta di territorio appartenente all'Ordine, ma affidato senza vincoli dallo Stato, come avviene normalmente per le ambasciate.\nLa sede del Corpo militare dell'ACISMOM \u00e8 alla caserma \"Artale\" nella citt\u00e0 militare della Cecchignola di Roma.\nVi sono poi delegazioni in numerose citt\u00e0 italiane.\nMembri.\nL'Ordine di Malta, pur non esercitando sovranit\u00e0 territoriale ma extraterritoriale, ha tuttavia, in certo senso, una propria \"popolazione\" formata da circa tra cavalieri e dame, cio\u00e8 persone dedite a curare i poveri e a testimoniare la fede cristiana in stretta collaborazione con la Chiesa cattolica.\nL'Ordine svolge oggi la propria azione umanitaria in 120 paesi del Mondo attraverso l'opera dei suoi membri, non solo religiosi, oltre a esperti volontari e dipendenti, molti dei quali medici o paramedici.\nSuddivisione precedente al 1997.\nIn base alla carta costituzionale promulgata il 27 giugno 1961, nel testo precedente alla riforma del 28-30 aprile 1997, la suddivisione delle classi dell'Ordine era differente. I membri erano infatti suddivisi in due classi: gli ammessi mediante presentazione di prove nobiliari e gli ammessi con prove nobiliari ridotte o senza prove per benemerenze speciali.\nLa prima classe era a sua volta suddivisa in due categorie: \nGli ammessi con prove nobiliari ridotte o senza prove nobiliari, ma per speciali benemerenze, erano distribuiti in tre categorie: \nSuddivisione successiva al 1997.\nI membri dello SMOM, successivamente al 28-30 aprile 1997 con la nuova carta costituzionale dell'Ordine, si dividono in tre \"ceti\"; tutti devono conformarsi agli insegnamenti dettati dalla Chiesa e partecipare alle attivit\u00e0 assistenziali dell'Ordine.\nLe due categorie che esigono la presentazione delle prove nobiliari, particolarmente nel ramo paterno, sono quelle \"di onore e devozione\" e di \"grazia e devozione\".\nLa nuova carta costituzionale dell'Ordine, promulgata nel 30 aprile 1997, prevede che tutte le alte cariche dell'Ordine (il suo \"governo\", sia centrale che periferico) sono \"preferibilmente\" occupate da cavalieri professi (per i quali non \u00e8 pi\u00f9 richiesta necessariamente la presentazione delle prove nobiliari), tuttavia le cariche principali e la maggioranza delle cariche di governo a livello centrale continuano a essere riservate ai membri del primo ceto in possesso delle prerogative per l'ingresso nella categoria di onore e devozione o di grazia e devozione. \nOggi la maggioranza dei cavalieri e delle dame dell'Ordine appartiene comunque a ceti non nobili.\nEcco i nastri principali: \nPer gli altri nastri si rimanda alla voce: Medaglie, decorazioni e ordini cavallereschi melitensi.\nPer i non membri dello SMOM vi \u00e8 un apposito Ordine pro merito melitensi.\nIstituzioni dello SMOM.\nLe azioni dell'Ordine sono governate dalla sua carta costituzionale e dal codice. L'Ordine, presente direttamente in 54 paesi del mondo, si compone di 6 gran priorati, 6 sottopriorati e 48 associazioni nazionali, eredi delle antiche \"venerande lingue\".\nI Priorati.\nI priorati sono retti dal priore, che \u00e8 assistito da un Consiglio ristretto e dal Capitolo. Sono eletti per la durata di sei anni.\nSono guidati dal Reggente, eletto dal capitolo.\nLe 48 associazioni nazionali, approvate dal Gran maestro, e i loro statuti sono redatti tenendo conto della legislazione interna degli Stati in cui hanno sede.\nOrgani di governo.\nIl gran maestro.\nIl capo supremo dell'Ordine \u00e8 il Gran maestro che ha la duplice veste di capo di Stato e di capo dell'ordine religioso laico (con rango di cardinale).\n\u00c8 eletto a vita dal consiglio comp\u00ecto di Stato. I votanti del consiglio comprendono i membri del sovrano consiglio, altri funzionari e rappresentanti dei membri dell'Ordine. Il gran maestro nell'esercizio del potere esecutivo \u00e8 assistito dal sovrano consiglio, il governo dell'Ordine.\nIl 29 aprile 2017, Fra' Giacomo Dalla Torre viene eletto Gran Maestro dell'Ordine, carica che assume a vita il 2 maggio 2018, affermando contestualmente di voler proseguire l'opera riformatrice avviata nel 2017.\nDopo il decesso dell\u201980\u00aa Gran Maestro Fra\u2019 Giacomo dalla Torre nell'aprile 2020, ha assunto le funzioni di Luogotenente Interinale Ruy Gon\u00e7alo do Valle Peixoto de Villas Boas, a capo del Sovrano Ordine di Malta fino all\u2019elezione del nuovo Gran Maestro.\nIl capitolo generale.\nIl capitolo generale, \u00e8 il corpo legislativo dell'Ordine, si riunisce ogni cinque anni ed elegge il sovrano consiglio e il consiglio di governo.\nIl Sovrano consiglio.\nIl sovrano consiglio comprende sei membri e quattro ministri: il gran commendatore, il gran cancelliere, il grande ospedaliere ed il ricevitore del comun tesoro.\n\u00c8 organo consultivo del Sovrano consiglio e del Consiglio Comp\u00ecto di Stato in materie politiche, religiose, ospedaliere e internazionali.\nCamera dei conti.\nLe finanze dell'Ordine sono controllate dalla camera dei conti, che \u00e8 composta da un presidente e quattro consiglieri titolari, tutti eletti dal capitolo generale. Vigila sulle spese e sul patrimonio dell'ordine.\nIl cardinale patrono.\nInfine, vi \u00e8 la figura del cardinale patrono, nominato dal papa, incaricato di promuovere gli interessi spirituali dell'Ordine e dei suoi membri, e delle relazioni tra la Santa Sede e l'Ordine di Malta. \u00c8 coadiuvato da un vescovo, chiamato prelato, superiore ecclesiastico dei chierici dell'Ordine. \nLa carica di patrono \u00e8 stata occupata, dall'8 maggio 1993 al 10 gennaio 2009, dal forlivese Pio Laghi. Il 30 novembre 2010, il papa Benedetto XVI ha nominato patrono del Sovrano ordine militare di Malta il cardinale Paolo Sardi. Il rappresentante papale presso l'Ordine di Malta era stato creato cardinale il 20 novembre 2010, durante l'ultimo concistoro. Dall'8 novembre 2014 il cardinale Sardi, dimissionario per raggiunti limiti di et\u00e0, \u00e8 sostituito dallo statunitense Raymond Leo Burke, nominato da papa Francesco come cardinale Patrono dell'Ordine.\nIl 4 febbraio 2017, il papa ha nominato l'arcivescovo Giovanni Angelo Becciu \"delegato speciale\", quale suo unico portavoce nei rapporti con la Sede Apostolica, conferendogli il mandato di preparare il capitolo straordinario, e di riformare la Carta Costituzionale e lo Statuto Melitense, seppur il cardinale Burke sia rimasto formalmente patrono. Dal 1\u00ba novembre 2020 l'incarico di delegato speciale \u00e8 ricoperto dal cardinale Silvano Maria Tomasi.\nElenco dei Gran Maestri.\nIl mandato del Gran Maestro dura a vita, ed \u00e8 eletto dal Consiglio Comp\u00ecto di Stato del Sovrano Militare Ordine di Malta.\nIn particolari circostanze (per esempio per decesso o dimissioni), prima della nomina del suo successore, viene sostituito da un Luogotenente di Gran Maestro, il cui mandato dura un anno ed \u00e8 rinnovabile.\nSede dell'Ordine in Terrasanta.\n1. Gerardo Sasso (1099-1120)\n2. Raymond du Puy de Provence (1120-1160)\n3. Auger de Balben (1160-1163)\n4. Arnaud de Comps (1162-1163)\n5. Gilbert d'Aissailly (1163-1170)\n6. Gastone de Murols (c. 1170-1172)\n7. Gilberto di Siria (1172-1177)\n8. Roger de Moulins (1177-1187)\n9. Hermangard d'Asp (1187-1190)\n10. Garnier de Naplouse (1190-1192)\n11. Geoffroy de Donjon (1193-1202)\n12. Alfonso del Portogallo (1203-1206)\n13. Geoffrey le Rat (1206-1207)\n14. Guerin de Montaigu (1207-1228)\n15. Bertrand de Thessy (1228-1231)\n16. Guerin de Montaigu (1231-1236) (secondo periodo)\n17. Bertrand de Comps (1236-1240)\n18. Pierre de Vielle-Bride (1240-1242)\n19. Guillaume de Chateauneuf (1242-1258)\n20. Hugues de Revel (1258-1277)\n21. Nicolas de Lorgne (1277-1284)\nSede dell'Ordine a Cipro.\n22. Jean de Villiers (1284-1294)\n23. Odon de Pins (1294-1296)\n24. Guillaume de Villaret (1296-1305)\nSede dell'Ordine a Rodi.\n25. Foulques de Villaret (1305-1319)\n26. Helion de Villeneuve (1319-1346)\n27. Dieudonn\u00e9 de Gozon (1346-1353)\n28. Pierre de Corneillan (1353-1355)\n29. Roger de Pins (1355-1365)\n30. Raymond Berenger (1365-1374)\n31. Robert de Juliac (1374-1376)\n32. Juan Fern\u00e1ndez de Heredia (1376-1396)\n33. Riccardo Caracciolo (1383-1395) (gran maestro rivale a Roma, riconosciuto ufficialmente)\n34. Philibert de Naillac (1396-1421)\n35. Antonio Fluvian de Riviere (1421-1437)\n36. Jean de Lastic (1437-1454)\n37. Jacques de Milly (1454-1461)\n38. Pietro Raimondo Zacosta (1461-1467)\n39. Giovanni Battista Orsini (1467-1476)\n40. Pierre d'Aubusson (1476-1503)\n41. Emery d'Amboise (1503-1512)\n42. Guy de Blanchefort (1512-1513)\n43. Fabrizio del Carretto (1513-1521)\n44. Philippe Villiers de L'Isle-Adam (1521-1534)\nGrandi maestri del Sovrano Militare Ordine di Malta.\nSede dell'ordine a Malta (Regno di Sicilia).\n45. Piero de Ponte (1534-1535)\n46. Didier de Saint-Jaille (1535-1536)\n47. Juan de Homedes (1536-1553)\n48. Claude de la Sengle (1553-1557)\n49. Jean de la Valette (1557-1568)\n50. Pietro del Monte (1568-1572)\n51. Jean de la Cassiere (1572-1581)\n52. Hugues Loubenx de Verdalle (1581-1595)\n53. Martin Garzez (1595-1601)\n54. Alof de Wignacourt (1601-1622)\n55. Luis Mendez de Vasconcellos (1622-1623)\n56. Antoine de Paule (1623-1636)\n57. Jean Baptiste de Lascaris de Castellar (1636-1657)\n58. Martin de Redin (1657-1660)\n59. Annet de Clermont-Gessant (1660)\n60. Raphael Cotoner (1660-1663)\n61. Nicolas Cotoner (1663-1680)\n62. Gregorio Carafa (1680-1690)\n63. Adrien de Wignacourt (1690-1697)\n64. Ramon Perellos y Roccaful (1697-1720)\n65. Marc'Antonio Zondadari (1720-1722)\n66. Ant\u00f3nio Manoel de Vilhena (1722-1736)\n67. Ramon Despuig (1736-1741)\n68. Manuel Pinto de Fonseca (1741-1773)\n69. Francisco Ximenes de Texada (1773-1775)\n70. Emmanuel de Rohan-Polduc (1775-1797)\n71. Ferdinand von Hompesch zu Bolheim (1797-1799)\nSede dell'Ordine a Pietroburgo.\n72. Paolo I di Russia (1798-1801) (de facto, riconosciuto ufficialmente)\nSede dell'Ordine a Messina, a Catania e a Ferrara.\n73. Giovanni Battista Tommasi (1803-1805)\nSede dell'Ordine a Roma.\n74. Giovanni Battista Ceschi a Santa Croce (1879-1905)\n75. Galeazzo von Thun und Hohenstein (1905-1931)\n76. Ludovico Chigi Albani della Rovere (1931-1951)\n77. Angelo de Mojana di Cologna (1962-1988)\n78. Andrew Willoughby Ninian Bertie (1988-2008)\n79. Matthew Festing (2008-2017) - dimesso\n80. Giacomo Dalla Torre del Tempio di Sanguinetto (2018-2020)\nAlleanza dei Cavalieri ospedalieri di San Giovanni di Gerusalemme.\nIl Venerabile Ordine dell'Ospedale di San Giovanni di Gerusalemme nel Regno Unito, l'Ordine di San Giovanni del Baliaggio di Brandeburgo (o Johanniterorden), derivante dall'antico baliaggio di Brandeburgo, e i due ordini giovanniti di Svezia e dei Paesi Bassi nel 1961 hanno formato l'Alleanza degli ordini di San Giovanni di Gerusalemme, cui nel 1963 ha aderito anche il Sovrano Militare Ordine di Malta.\nOrganizzazioni imitatrici.\nDiverse organizzazioni imitatrici vantano un'origine dalla tradizione cavalieri ospitalieri, come coloro che sostengono che l'abolizione dell'Ordine di San Giovanni di Gerusalemme in Russia, decretata da Alessandro I nel 1817, non abbia formalmente soppresso il Priorato ortodosso fondato dallo zar Paolo I nel 1798.\nAltri organizzazioni simili sono stati fondati negli USA e in Australia, ma non spiegano come abbiano avuto origine dall'Ordine di San Giovanni.\nPer queste ragioni lo SMOM ha registrato nel mondo oltre 160 diverse denominazioni che si rifanno all'ordine dei cavalieri ospitalieri di San Giovanni.\nSecondo il \"False Orders Committee\", creato dallo SMOM e dagli altri quattro Ordini riconosciuti e riuniti nell'Alleanza degli ordini di San Giovanni, le organizzazioni e associazioni imitatrici dell'Ordine dei cavalieri di Malta sarebbero pi\u00f9 di trenta."}
{"id": "2096342", "revid": "93556", "url": "https://it.wikipedia.org/wiki?curid=2096342", "title": "NBA All-Star Weekend 1987", "text": "L'NBA All-Star Weekend 1987, svoltosi a Seattle, vide la vittoria finale della Western Conference sulla Eastern Conference per 154 a 149 dopo i tempi supplementari.\nTom Chambers, dei Seattle SuperSonics, fu nominato MVP della partita. Michael Jordan, dei Chicago Bulls, si aggiudic\u00f2 l'NBA Slam Dunk Contest. Larry Bird, dei Boston Celtics, per il secondo anno consecutivo vinse l'NBA Three-point Shootout."}
{"id": "2096343", "revid": "287204", "url": "https://it.wikipedia.org/wiki?curid=2096343", "title": "Semnopithecus dussumieri", "text": "L'entello delle pianure meridionali (\"Semnopithecus dussumieri\") \u00e8 un primate catarrino della famiglia dei cercopitecidi: per la precisione, appartiene alla sottofamiglia dei Colobinae ed alla trib\u00f9 dei Presbytini, cui appartiene l'ala asiatica di tale sottofamiglia.\nVive in India sud-occidentale e centro-occidentale.\nUn tempo considerata una sottospecie di \"Semnopithecus entellus\", per tale motivo mancano studi esaurienti sulle sue modalit\u00e0 di vita: gli studi esaurienti fatti dagli studiosi, infatti, si limitavano a descrivere la specie nel suo complesso, non soffermandosi sulle singole sottospecie. In tal modo, mancano informazioni sufficienti a tracciare un resoconto sufficiente su molte delle specie di entello oltre a questa.\nIn generale, tuttavia, si ritiene che le sue abitudini non si discostino eccessivamente da quelle dei congeneri: si tratterebbe dunque di animali diurni, tanto arboricoli quanto terricoli, che hanno dimora nella foresta pluviale, ma che tuttavia sono assai versatili e si adattano tanto a quest'ultima, quando ad aree di boscaglia ai confini con la foresta, o ad aree antropizzate.\nVivono in gruppi a composizione mista, coi maschi che tuttavia tendono a crearsi dei propri \"harem\": ciascun gruppo occupa un proprio territorio, che difende gelosamente da eventuali gruppi intrusi.\nSi nutrono prevalentemente di materiale vegetale, come foglie, frutti e fiori: non esitano a razziare frequentemente le case nelle zone in cui coabitano con l'uomo.\nCome tutte le altre specie entello, vive in grandi trib\u00f9 sugli alberi per difendersi dai suoi pi\u00f9 grandi nemici, la tigre e il leopardo. Tuttavia, siccome il leopardo sa arrampicarsi, per le scimmie \u00e8 pi\u00f9 difficile sfuggirgli."}
{"id": "2096344", "revid": "125418997", "url": "https://it.wikipedia.org/wiki?curid=2096344", "title": "Gianni Bersanetti", "text": "Carriera.\n\u00c8 noto per aver doppiato l'attore David Duchovny nel ruolo di Fox Mulder in \"X-Files\" e nei film dedicati alla serie. Bersanetti ha prestato la voce all'attore anche in molti altri lavori fra cui la serie tv \"Californication\". Ha anche prestato la voce a Mark Greene in \"ER\", a Julian Bashir in ' e a Malcolm Reed in '. Tra i suoi lavori spicca anche il doppiaggio in Digimon Adventure e in Digimon Adventure 02, nei quali \u00e8 la voce narrante, ovvero quella di TK Takaishi da adulto.\nHa diretto il doppiaggio delle serie \"Law &amp; Order\", \"Oz\", \"Zoey 101\" e altre. Ha lavorato per alcuni anni come annunciatore e lettore di testi radiofonici per la radio Rai."}
{"id": "2096345", "revid": "2064103", "url": "https://it.wikipedia.org/wiki?curid=2096345", "title": "Izabel Goulart", "text": "Carriera.\nIzabel Goulart viene notata all'et\u00e0 di quattordici anni da un hairstylist, che le sugger\u00ec di diventare una modella. La Goulart si trasfer\u00ec nella capitale San Paolo dove cominci\u00f2 la propria carriera. In breve tempo la Goulart viene scelta per le sfilate di numerosi stilisti come Bill Blass, Balenciaga, Bottega Veneta, Oscar de la Renta, Valentino, Jill Sander, Chanel, Michael Kors, Ralph Lauren e Stella McCartney.\nNel 2005 viene scelta per essere uno degli \"angeli\" di Victoria's Secret, a cui deve gran parte della sua popolarit\u00e0. Nel 2007, insieme agli altri angeli, riceve una stella sulla \"Hollywood Walk of Fame\" di Los Angeles. L'anno successivo non le viene rinnovato il contratto da angelo, ma continua a sfilare ininterrottamente per il marchio fino al 2016, prendendo parte a 12 show. In seguito \u00e8 stata la testimonial di alcune campagne pubblicitarie internazionali di Armani. Nel 2008 \u00e8 apparsa sulla copertina di \"GQ\" e di \"Esquire\".\nApparir\u00e0 nella campagna pubblicitaria di Dolce &amp; Gabbana per la collezione primavera/estate 2011, ispirata alla tradizione femminile siciliana, con le colleghe Alessandra Ambrosio, Isabeli Fontana e Maryna Linchuk.\nIzabel Goulart \u00e8 spesso stata ospite della trasmissione \"Late Night with Conan O'Brien\" ed \u00e8 comparsa in un episodio di \"Due uomini e mezzo\" e di \"Entourage\", insieme alla collega Alessandra Ambrosio. Nel 2017 prende parte ad un piccolo ruolo nella pellicola \"Baywatch\".\nVita privata.\nDopo una serie di anni passati con l'imprenditore Marcelo Costa, nel 2016 \u00e8 diventata la compagna del calciatore e portiere del Eintracht Francoforte Kevin Trapp."}
{"id": "2096346", "revid": "4711", "url": "https://it.wikipedia.org/wiki?curid=2096346", "title": "NBA All-Star Game 1987", "text": ""}
{"id": "2096350", "revid": "1684799", "url": "https://it.wikipedia.org/wiki?curid=2096350", "title": "Take Me to Your Leader", "text": "Take Me to Your Leader (\"portami/portatemi dal tuo/vostro capo\" in lingua inglese) pu\u00f2 riferirsi a:"}
{"id": "2096354", "revid": "287204", "url": "https://it.wikipedia.org/wiki?curid=2096354", "title": "Semnopithecus hector", "text": "L'entello del Tarai (\"Semnopithecus hector\" ) \u00e8 un primate catarrino della famiglia dei cercopitecidi, per la precisione appartenente alla trib\u00f9 dei Presbytini, nell'ambito della sottofamiglia dei Colobinae.\nOccupa un areale che va dal Kumaun, in India settentrionale, al Distretto di Hazaria, in Nepal. Predilige le zone di foresta pluviale, ma lo si trova con facilit\u00e0 in una variet\u00e0 di ambienti, dalla boscaglia al limitare dei boschi alle aree antropizzate, dove approfitta della sacralit\u00e0 conferitagli dalla religione induista per compiere scorribande e razziare le case alla ricerca di cibo.\n\u00c8 una delle tre specie di entello (insieme a \"Semnopithecus ajax\" e \"Semnopithecus priam\"), a prendere il nome dai personaggi dell'\"Iliade\".\nPoco o niente si sa delle abitudini di questi animali, essendo stati a lungo considerati una sottospecie di \"Semnopithecus entellus\" e per questo motivo tralasciati a favore di studi che contemplassero l'intera specie, piuttosto che le sue varianti locali. Tuttavia, si ritiene che le sue abitudini non si differenzino molto da quelle delle specie congeneri, che hanno abitudini diurne, vivono in gruppi a composizione mista (sia pure con tendenza da parte dei maschi a formare degli \"harem\") e passano pi\u00f9 o meno lo stesso tempo a terra e fra gli alberi.\nSi nutrono principalmente di materiale vegetale, come foglie, fiori e frutti, tuttavia non disdegnano di mangiare anche uova o piccoli invertebrati, od ancora alimenti preparati dall'uomo, come pane e similari."}
{"id": "2096355", "revid": "300067", "url": "https://it.wikipedia.org/wiki?curid=2096355", "title": "Carabobo F\u00fatbol Club", "text": "Il Carabobo F\u00fatbol Club \u00e8 una societ\u00e0 calcistica di Valencia, Venezuela. Milita nella Primera Divisi\u00f3n Venezolana, la massima divisione del campionato nazionale. \u00c8 stato fondato il 24 luglio 1964. Dopo anni di instabilit\u00e0, ottenne la promozione nella massima divisione al termine della stagione 2001/2002, classificandosi secondo nella Segunda Divisi\u00f3n.\nStoria.\nFino al 1997 la societ\u00e0 era nota con il nome di \"Valencia F\u00fatbol Club\". Vennero anche cambiati i colori sociali del club in favore di quelli attuali che ricordano quelli dello stato di Carabobo. Il soprannome di \"equipo perico\" deriva dai colori verde e bianco utilizzati in precedenza dal club."}
{"id": "2096356", "revid": "79457", "url": "https://it.wikipedia.org/wiki?curid=2096356", "title": "Fontana della Madonna della Neve", "text": ""}
{"id": "2096357", "revid": "1573940", "url": "https://it.wikipedia.org/wiki?curid=2096357", "title": "Nasalis larvatus", "text": "La nasica (Nasalis larvatus ()) \u00e8 una scimmia del vecchio mondo della famiglia Cercopithecidae, sottofamiglia Colobinae, diffuso nelle foreste tropicali del Borneo. \u00c8 l'unica specie del genere Nasalis.\nGli indonesiani la chiamano \"Monyet Belanda\", ovvero \"Scimmie Olandesi\", come forma di dileggio verso gli antichi colonizzatori olandesi, descritti come panciuti e dal naso molto pronunciato.\nDescrizione.\nLa caratteristica distintiva della specie \u00e8 la grande appendice nasale pendula, particolarmente marcata negli individui adulti di sesso maschile nei quali, in et\u00e0 anziana, pu\u00f2 raggiungere i diciassette centimetri. La esatta funzione di un naso cos\u00ec grande non \u00e8 chiara: secondo alcuni funge da richiamo sessuale, per altri \u00e8 un meccanismo di dispersione del calore. Si comporta come una cassa di risonanza, conferendo al verso della nasica la sua profonda intonazione nasale, simile a quella di un basso. \nMolto pronunciato \u00e8 anche il ventre, piuttosto grasso, che possiede quattro scomparti ed \u00e8 munito di una potente flora batterica capace di digerire la cellulosa ed annullare gli effetti nocivi di alcune tossine.\nIl corpo del maschio ha una lunghezza di 70 cm, la coda 80 cm. La femmina, pi\u00f9 piccola, possiede il naso all'ins\u00f9.\nIl pelo \u00e8 folto e morbido: sul capo e intorno alle spalle assume una viva colorazione rosso-marrone, sul dorso e ai fianchi \u00e8 giallo-pallido, sul petto e sul ventre si presenta invece giallo-rossiccio chiaro. Nella regione sacrale si nota una macchia bianco-grigiastra ben delimitata. Gli arti superiori sono rosso-giallastri, quelli inferiori grigio-cenere, come anche la lunga coda priva di ciuffo. Sulla scriminatura i capelli sono lunghi e folti. La barba \u00e8 a collana, molto vistosa, di color giallo-chiaro e intorno alla gola forma una gorgiera. Le palme delle mani, nude, sono grigio-nere, come le callosit\u00e0 ischiatiche.\nI piccoli alla nascita hanno un pelo quasi nero e il volto di colore azzurro.\nBiologia.\nLa nasica \u00e8 una specie arboricola che trascorre volentieri il suo tempo sulle cime pi\u00f9 elevate dei giganteschi alberi che popolano la foresta vergine.\nSi nutre prevalentemente di foglie e frutta, anche quella meno matura.\n\u00c8 stato calcolato che questa scimmia trascorre il 20% del proprio tempo a nutrirsi ed il 75% a riposarsi, mentre il tempo dedicato alla socializzazione tramite contatto fisico (spidocchiamento, ecc.) \u00e8 stimato in media tra lo 0,4% e il 2%. Secondo il primatologo Ikki Matsuda, le abitudini alimentari della nasica la obbligano ad impiegare una grande quantit\u00e0 di tempo per la digestione, riducendo sensibilmente le occasioni per dedicarsi ad attivit\u00e0 differenti dal cibarsi o dal digerire.\nSi sa che predilige il nuoto e i bagni di sole. La nasica sa tuffarsi e nuotare con grande abilit\u00e0 e ama l'acqua, in cui si diverte molto. Il grasso corporeo, accumulato principalmente nella zona del ventre, gli permette di restare a galla, mentre le dita degli arti inferiori presentano un accenno di palmatura. Alcuni testimoni riferiscono di aver visto esemplari di nasica nuotare sott'acqua per distanze fino a venti metri per evitare i predatori; riescono anche a tuffarsi da altezze di circa quindici metri.\nNell'atto di attraversare fiumi o piccoli corsi d'acqua, cercano sempre di passare nel punto dove l'acqua \u00e8 pi\u00f9 bassa, oppure - se \u00e8 possibile - di evitare il contatto diretto con l'acqua, saltando da un ramo all'altro degli arbusti situati sulle rive opposte; se tuttavia la profondit\u00e0 dell'acqua \u00e8 considerevole e la distanza dalle sponde del fiume \u00e8 ingente, gli esemplari di nasica prediligono attraversare l'acqua in gruppo.\nPer ridurre al minimo il rischio di essere predata, la nasica sceglie ogni notte un luogo differente dove riposare, prediligendo l'estremit\u00e0 dei rami che pendono sui fiumi; la scelta di simili giacigli \u00e8 motivata dal fatto che, sentendo le vibrazioni causate dall'arrampicarsi di eventuali predatori, la nasica si sveglia in tempo per potersi tuffare direttamente in acqua e darsi alla fuga.\nDurante il corteggiamento, gli esemplari maschi della nasica, nonostante si tratti di animali essenzialmente tranquilli, danno atto a prove di forza ed esibizioni di agilit\u00e0, nella speranza di catturare le attenzioni di una femmina; il biologo Ramesh Boonratana, ad esempio, ha osservato in diverse occasioni che il maschio si pone a quattro zampe ed emette il verso caratteristico, aiutato nell'amplificarlo pi\u00f9 che pu\u00f2 dal caratteristico naso pendulo. Poi, salta sul fogliame e sui rami secchi, cercando di dare un'immagine di potenza.\nLa nasica riesce a saltare gi\u00f9 tra un ramo e i rami inferiori per un'altezza massima di venti metri e pu\u00f2 saltare in orizzontale per una lunghezza massima di quattro.\nVive in piccoli branchi di 10-30 esemplari.\nDistribuzione e habitat.\n\u00c8 diffusa nelle foreste tropicali del Borneo, in particolare nelle foreste di mangrovie in prossimit\u00e0 dei corsi di acqua.\nConservazione.\nLa popolazione attuale \u00e8 stimata intorno ai 7.000 esemplari. In base ai criteri della \"IUCN Red List\" la specie \u00e8 considerata in pericolo di estinzione (\"Endangered\").\nSi ritiene che il pericolo d'estinzione stimato per la nasica sia dovuto essenzialmente all'estendersi della maricultura dei gamberi, alla deforestazione a scopo abitativo, all'inquinamento ed all'innalzamento del mare.\n\u00c8 una specie protetta ed \u00e8 inclusa nella Appendice I della \"Convention on International Trade of Endangered Species\" (CITES).\nIn cattivit\u00e0 non \u00e8 facile allevarla. Da qualche tempo comunque lo zoo di San Diego, in California, \u00e8 riuscito ad allevare questo animale."}
{"id": "2096360", "revid": "287204", "url": "https://it.wikipedia.org/wiki?curid=2096360", "title": "TouchWiz", "text": "TouchWiz (a volte indicata come \"TouchWiz UI\" o \"UX\") \u00e8 stata un'interfaccia ad interazione tattile creata da Samsung per i suoi smartphone e tablet tattili.\nDescrizione.\nL'interfaccia \u00e8 installata su molti dei terminali Samsung dotati dei sistemi operativi Android o Bada, ed a volte viene erroneamente confusa con il sistema operativo stesso.\nWindows Mobile.\nNella versione per Windows Mobile essa \u00e8 composta da una barra verticale espandibile (disposta sulla parte sinistra dello schermo) che contiene dei widget, elementi interattivi che possono essere trascinati sulla schermata principale per personalizzarla.\nAndroid.\nNelle versioni per Android l'interfaccia \u00e8 invece molto pi\u00f9 complessa, la versione leggera \u00e8 chiamata TouchWiz Lite ed \u00e8 composta principalmente da due parti: la schermata home e l'app drawer. La schermata home contiene diverse pagine, fino ad un massimo di sette, che possono essere personalizzate con widget, sfondi e collegamenti rapidi alle applicazioni. L'app drawer invece \u00e8 composto dalla lista completa delle applicazioni, raggruppate in pagine sfogliabili orizzontalmente, e dall'insieme delle preview dei widget installati sul dispositivo. Sia i collegamenti alle app sia i widget possono essere trascinati e posizionati sulla schermata home.\nPrincipali esponenti.\nTra gli smartphone che utilizzano la Samsung TouchWiz come interfaccia predefinita ci sono l'Omnia (Windows Mobile); tutti i dispositivi con sistema operativo Android, quindi tutti i Samsung Galaxy della serie S, Note, A e J per quanto riguarda il mercato italiano, ma anche per serie presenti all'estero (come E, On e C) e tutti dispositivi delle svariate gamme precedenti.\nCritiche.\nSamsung \u00e8 stata spesso accusata di personalizzare eccessivamente i propri dispositivi e di precaricare troppe applicazioni rendendo in questo modo il sistema pesante e poco reattivo. Questi problemi, tuttavia, sono stati ridotti nelle versioni pi\u00f9 recenti della Touchwiz.\nVersioni.\nndset Platform - SHP &amp; Windows Mobile 6.1, 2009).\nVenne presentato per alcune gamme dei telefoni Samsung.\nTouchWiz 3.0 (Android 2.1 - Android 2.2, 2010).\nIl primo dispositivo con TouchWiz 3.0 Lite \u00e8 stato il Samsung Galaxy Proclaim.\nLa versione originale della TouchWiz fu introdotta sul Samsung Galaxy S.\nTouchWiz 4.0 (Android 2.3 - Android 4.0, 2011).\nQuesta versione della TouchWiz \u00e8 stata migliorata con l'accelerazione hardware. Il Samsung Galaxy S II \u00e8 stato il primo dispositivo con TouchWiz 4.0.\nApp di fabbrica (solo alcuni dispositivi)\nApp di fabbrica (solo serie Note)\nTouchWiz Nature UX (2012).\nIl primo dispositivo con TouchWiz Nature UX Lite \u00e8 stato il Samsung Galaxy Tab 2 7.0.\nGalaxy S III \u00e8 il primo dispositivo ad utilizzare questa interfaccia. Altri dispositivi nati con Android 2.3 (come Galaxy S II o Galaxy S Advance) sono stati aggiornati ad Android Jelly Bean ottenendo questa versione dell'interfaccia.\nApp di fabbrica (solo alcuni dispositivi)\nApp di fabbrica (solo serie Note)\nTouchWiz Nature UX 2.0 (Android 4.2, 2013).\nApp di fabbrica (solo alcuni dispositivi)\nApp di fabbrica (solo serie Note)\nTouchWiz Nature UX 2.5 (Android 4.3 - Android 4.4.4, 2013).\nApp di fabbrica (solo alcuni dispositivi)\nApp di fabbrica (solo serie Note)\nDiversi dispositivi Samsung nati con Android Jelly Bean sono stati aggiornati ad Android KitKat ricevendo o mantenendo la TouchWiz Nature UX 2.5 al posto della 3.0. Quest'ultima \u00e8 tipica di quasi tutti i dispositivi rilasciati direttamente con Android 4.4.\nTouchWiz Nature UX 3.0 (Android 4.4.2 - Android 4.4.4, 2014).\nI primi dispositivi ad essere commercializzati con questa versione sono Galaxy S5 e Galaxy K Zoom. Questa versione introduce uno stile grafico che pur essendo simile a quello delle versioni precedenti, risulta pi\u00f9 minimale, con meno elementi tridimensionali all'interno del sistema. Alcuni dispositivi di fascia bassa sono stati commercializzati con una versione di questa interfaccia ampiamente ridotta nelle funzionalit\u00e0, denominata \"TouchWiz Essence UX\".\nTouchWiz Nature UX 3.5 (Android 4.4.4, 2014).\nQuesta versione \u00e8 presente di default sui dispositivi della serie Galaxy A di fine 2014 e Galaxy Note 4, presenta modifiche minori e prevalentemente estetiche rispetto alla versione 3.0, relative ad esempio al colore dello sfondo nei menu di sistema, che passa da nero a bianco. Vengono anche modificati posizione e font utilizzati per l'orologio nella schermata di blocco.\nTouchWiz Nature UX 4.0 (Android 5.0 - Android 5.1.1, 2015).\nQuesta versione \u00e8 presente della maggior parte dei dispositivi nati con Android KitKat o versione precedente ed aggiornati successivamente ad Android Lollipop. Presenta numerose modifiche volte a rendere l'interfaccia pi\u00f9 coerente con il Material Design di Google. I dispositivi rilasciati direttamente con Android Lollipop, solitamente offrono gi\u00e0 la versione 5.0 o 5.1 dell'interfaccia.\nTouchWiz 5.0/5.1 (Android 5.0.2 - Android 6.0.1, 2015).\nLa versione 5.0 \u00e8 presente su dispositivi come Galaxy S6 o Galaxy J5 al momento del lancio sul mercato. Altri, come Galaxy Note5, vengono rilasciati direttamente con la versione 5.1. Alcuni dispositivi hanno ricevuto la TouchWiz 5.1 dopo l'aggiornamento ad Android Marshmallow, mentre nella maggior parte dei casi i dispositivi che nascono con Android 6.0 possiedono gi\u00e0 la versione 6.0 o successiva della TouchWiz.\nTouchWiz 6.0 (Android 6.0 - 6.0.1, 2016).\nQuesta versione della TouchWiz \u00e8 stata resa disponibile in versione beta sul Samsung Galaxy S6 a dicembre 2015 solo per coloro che avevano aderito al programma beta. \u00c8 stata resa disponibile per tutti gli utenti a febbraio 2016. Il Galaxy S5 e Note 4, con l'aggiornamento and Android Marshmallow hanno ricevuto la TouchWiz 5.1 in una versione leggermente modificata che presenta alcuni elementi grafici facenti parte della versione 6.0.\nApp di fabbrica (solo alcuni dispositivi)\nTouchWiz Grace UX (Android 6.0.1 - 7.0, 2016).\nGalaxy Note7 e Galaxy A5 (2017) sono i primi dispositivi ad utilizzare nativamente questa versione dell'interfaccia. \u00c8 stata l'ultima versione della TouchWiz, nei successivi dispositivi viene installata la Samsung Experience."}
{"id": "2096368", "revid": "73843", "url": "https://it.wikipedia.org/wiki?curid=2096368", "title": "NBA All-Star Weekend 1988", "text": "L'NBA All-Star Weekend 1988, svoltosi a Chicago, vide la vittoria finale della Eastern Conference sulla Western Conference per 138 a 133.\nMichael Jordan, dei Chicago Bulls, fu nominato MVP della partita, e per il secondo anno consecutivo fece suo anche l'NBA Slam Dunk Contest. Larry Bird, dei Boston Celtics, per il terzo anno consecutivo vinse l'NBA Three-point Shootout."}
{"id": "2096370", "revid": "4711", "url": "https://it.wikipedia.org/wiki?curid=2096370", "title": "NBA All-Star Game 1988", "text": ""}
{"id": "2096371", "revid": "4711", "url": "https://it.wikipedia.org/wiki?curid=2096371", "title": "Glenn Rivers", "text": ""}
{"id": "2096376", "revid": "124123", "url": "https://it.wikipedia.org/wiki?curid=2096376", "title": "Juan Luis Vives", "text": "Biografia.\nNato a Valencia il 6 marzo 1492 e di origine ebraiche, con la sua famiglia fu costretto a convertirsi al cristianesimo. Scoperti e accusati di Cripto-giudaismo dall\u2019inquisizione inizi\u00f2 un lungo processo contro la sua famiglia. Nel 1507 cominci\u00f2 a studiare all\u2019universit\u00e0 di Valencia, ma il padre, preoccupato dal processo, decise di mandarlo a studiare alla Sorbona di Parigi, nel 1509.\nCompletati i suoi studi nel 1512, si trasfer\u00ec a Bruges, dove vivevano alcuni mercanti valenzani, compresa quella della sua futura moglie Margarita Valldaura.\nNell\u2019estate del 1523 fu nominato come lettore scelto al collegio del Corpus Christi dal cardinale Thomas Wolsey, incarico a causa del quale divent\u00f2 cancelliere del re Enrico VIII, leg\u00f2 con personaggi del calibro di Thomas More e Caterina d\u2019Aragona e si trasfer\u00ec in Inghilterra.\nDal maggio del 1526 fino ad all\u2019aprile 1527 soggiorn\u00f2 nuovamente a Bruges, dove venne a conoscenza della condanna a morte dell\u2019amico Thomas More, per essersi opposto al divorzio voluto dal re. Caterina d\u2019Aragona lo richiam\u00f2 per insegnare latino a sua figlia, Maria Tudor.\nA Bruges scrisse un\u2019opera intitolata \u201cTrattato sul soccorso dei poveri\u201d (\"De subventione pauperum\") nel quale analizza e sistematizza l\u2019organizzazione dell\u2019aiuto dei poveri e come bisognasse gestire tale questione. Per questo motivo viene considerata la prima persona in Europa la quale abbia messo in pratica un \u201cservizio organizzato di assistenza sociale\u201d.\nPer aiutare la regina, Vives scrisse sia all\u2019imperatore Carlo sia al papa Clemente VII, ma tali lettere furono intercettate dal cardinale Wolsey. Vedendo inutili i suoi sforzi tent\u00f2 di convincere la regina ad accettare il divorzio. Tutto questo non piacque n\u00e9 ad Enrico VIII n\u00e9 alla regina Caterina; a Vives fu infatti ritirata la pensione reale e fu costretto a lasciare l\u2019Inghilterra.\nPass\u00f2 gli ultimi anni della sua vita ad approfondire gli studi umanistici. Divenne un riformatore dell\u2019educazione europea e un filosofo morale, proponendo lo studio di Aristotele in lingua originale; sostitu\u00ec inoltre i testi medievali con altri rivisitati e con un vocabolario adatto alla sua epoca. Il 6 maggio 1540 mor\u00ec a Bruges a causa di un calcolo biliare. Fu sepolto nella Cattedrale di san Donato, andata poi distrutta.\nOpere.\nLe sue opere riguardano la religione, l'insegnamento e l'educazione. Il suo libro \"Introductio ad sapientiam\" (1524) ebbe successo e cinquanta edizioni. \"Ad animi exercitationem in Deum commentatiumculae\" ebbe diciotto edizioni. Sull'insegnamento del latino scrisse \"Exercitatio linguae latinae\" (1538); nel libro \"In pseudo dialecticos\" (1519), critic\u00f2 Aristotele.\nNel \"De anima et vita\" (1538) sono raccolte le sue ricerche sulla psicologia; si occup\u00f2 anche dell'educazione femminile nel \"De institutione feminae Christianae\" (1523), dove sostiene che la mente della donna \u00e8 inferiore a quella dell'uomo."}
{"id": "2096378", "revid": "697352", "url": "https://it.wikipedia.org/wiki?curid=2096378", "title": "Ensemble", "text": ""}
{"id": "2096381", "revid": "547034", "url": "https://it.wikipedia.org/wiki?curid=2096381", "title": "Moving Mountains", "text": ""}
{"id": "2096384", "revid": "339392", "url": "https://it.wikipedia.org/wiki?curid=2096384", "title": "Roma Pallanuoto", "text": ""}
{"id": "2096385", "revid": "599013", "url": "https://it.wikipedia.org/wiki?curid=2096385", "title": "Graffiti d'Italia", "text": "Graffiti d'Italia \u00e8 la prima composizione poetica dello scrittore e poeta irlandese Oscar Wilde che pubblic\u00f2 nel 1877.\nStoria.\nWilde di ritorno dal viaggio In Grecia del 1877, imbarcandosi per Napoli giunse a Roma dove incontr\u00f2 il Papa Pio IX. Fu proprio questo incontro la musa ispiratrice di Wilde che lo convinse, appena possibile, a scrivere un altro sonetto. In passato ne aveva scritti diversi ma nessuno di loro fu mai pubblicato, soltanto successivamente fece una raccolta intitolata Poems. Il sonetto fu inviato allo stesso Papa in copia. L'amico di Wilde Hunter Blair, che da tempo lottava con il ragazzo nella speranza, poi dimostrata vana, di indirizzarlo verso la fede cattolica, invi\u00f2 un'altra copia al direttore del \"The Month\", fu quindi pubblicata e il titolo in lingua italiana fu Graffiti d'Italia.\nDiffusione.\nL'opera, scritta inizialmente prevedeva soltanto un atto \"San Miniato\" (il titolo completo era Graffiti d'Italia: I. San Miniato) fu successivamente diviso in due sonetti pi\u00f9 piccoli per una seconda pubblicazione in poems nel 1881, la divisione prevedeva oltre all'originale anche un altro sonetto \"By the Arno\". I critici hanno notato come nella pubblicazioni le due poesie vengono divise da oltre 100 pagine come se l'autore volesse in tutti i modi nascondere quella prima pubblicazione."}
{"id": "2096386", "revid": "149727", "url": "https://it.wikipedia.org/wiki?curid=2096386", "title": "Mezzate Milanese", "text": ""}
{"id": "2096389", "revid": "599013", "url": "https://it.wikipedia.org/wiki?curid=2096389", "title": "Michael Chapman", "text": ""}
{"id": "2096391", "revid": "246361", "url": "https://it.wikipedia.org/wiki?curid=2096391", "title": "Hrvatska Nogometna Liga", "text": ""}
{"id": "2096392", "revid": "767487", "url": "https://it.wikipedia.org/wiki?curid=2096392", "title": "Luigi Accattatis", "text": "Biografia.\nDedicatosi agli studi eruditi, divenne socio dell'Accademia Cosentina nel 1858, ad appena venti anni di et\u00e0. Collabor\u00f2 a numerosi periodici (\"L'era nuova\", \"Il Gravina\", \"Il Crati\", \"Il Contadino calabrese\"). Nel 1869 usc\u00ec il primo volume della \"Biografie degli Uomini Illustri Calabresi\"; l'opera, in quattro volumi, fu completata nel 1877. Nel 1879 divenne preside del ginnasio di Scigliano, il paese di origine della sua famiglia. Lo stesso anno a Scigliano fond\u00f2 un'\"Accademia scientifico-letteraria\", impiant\u00f2 una tipografia e nel 1882 fond\u00f2 il giornale \"L'Eco del Savuto\". Nel 1884 ritorn\u00f2 a Cosenza dove, due anni dopo, fu eletto presidente dell'\"Accademia Cosentina\".\nNel 1890 si trasfer\u00ec a Bianchi, un paese della Sila, dove si dedic\u00f2 alla redazione della sua opera pi\u00f9 importante, il \"Vocabolario Calabrese\", pubblicato negli anni 1895-98 e contenente anche informazioni relative alla storia, alla geografia e al folclore dei casali di Cosenza. L'ultima opera di Luigi Accattatis, uno studio sulla produzione poetica di Tommaso Campanella, uscito sulla rivista \"Cronaca d\u00ec Calabria\", venne pubblicato in volume nel 1908 con il titolo \u00ab\"Campanella poeta. Studio sul Canzoniere di fra Tommaso Campanella\"\u00bb."}
{"id": "2096393", "revid": "315424", "url": "https://it.wikipedia.org/wiki?curid=2096393", "title": "Mombretto di Mediglia", "text": ""}
{"id": "2096394", "revid": "1305772", "url": "https://it.wikipedia.org/wiki?curid=2096394", "title": "Night Flight", "text": "Night Flight (\"volo notturno\" in lingua inglese) pu\u00f2 riferirsi a:"}
{"id": "2096399", "revid": "834", "url": "https://it.wikipedia.org/wiki?curid=2096399", "title": "Vol de nuit", "text": ""}
{"id": "2096407", "revid": "66387", "url": "https://it.wikipedia.org/wiki?curid=2096407", "title": "Guerra d'Attrito", "text": ""}
{"id": "2096408", "revid": "203463", "url": "https://it.wikipedia.org/wiki?curid=2096408", "title": "Giacomo David", "text": "Biografia.\nPadre dell'altrettanto famoso Giovanni e marito del soprano Paola Borelli (1750 ca.\u2013post 1830), si sa pochissimo degli inizi della sua carriera. Avendo avuto tra i propri insegnanti, tra gli altri, Nicola Sala, egli si esib\u00ec comunque a partire dagli anni settanta nei principali teatri italiani, ed in particolar modo al San Carlo di Napoli, al Teatro San Benedetto e a La Fenice di Venezia, alla cui inaugurazione prese anzi parte personalmente interpretando il ruolo di \"Eraclide\" ne \"I giuochi d'Agrigento\" di Paisiello.\nNel 1791 egli si esib\u00ec per la prima volta a Londra, dove il suo cognome Davide fu \"anglicizzato\" in via definitiva in David, forma con la quale sarebbe passato alla storia, insieme al figlio. A Londra si esib\u00ec al King's Theatre in the Haymarket in uno dei suoi ruoli preferiti, il protagonista del \"Pirro\" di Paisiello, e partecip\u00f2, il 17 maggio, nelle Hannover Square Rooms, ad un concerto di beneficenza dove esegu\u00ec, tra l'altro, l'aria per tenore \"Cara deh torna\", composta appositamente per l'occasione da Haydn.\nAlla Scala aveva esordito nel 1782 e ricomparve poi costantemente dopo la fine del secolo. Nel 1801 partecip\u00f2 anche all'inaugurazione del Regio Teatro Nuovo di Trieste eseguendo, il 20 e 21 aprile, due prime rappresentazioni: l\"'Annibale in Capua\" di Salieri (\"Scipione\") e la \"Ginevra di Scozia\" di Mayr (\"Polinesso\").\nRaramente all'estero, egli fu per\u00f2 particolarmente longevo, essendo la sua carriera perdurata, pare, fino al primo ventennio dell'Ottocento, con un repertorio basato su autori come, oltre ai citati Paisiello e Mayr, Bertoni, Cimarosa, Guglielmi, Sarti, Zingarelli ed in particolare Francesco Bianchi, nella cui produzione operistica ebbe spesso modo di lavorare insieme ai castrati Girolamo Crescentini e Gaspare Pacchierotti, ed al soprano Brigida Banti, che condividevano i suoi ideali e i suoi gusti musicali e canori.\nPunto di riferimento di una vera e propria scuola \"tenoristica\" bergamasca, alla quale appartennero figure come Andrea Nozzari e il figlio Giovanni, suoi allievi e poi coppia aurea dell'operismo rossiniano, e come Eliodoro Bianchi (1773-1848), Domenico Donzelli, Giovanni Battista Rubini e Marco Bordogni, David mor\u00ec, rimpianto, nella sua citt\u00e0, nel 1830.\nCaratteristiche artistiche.\nGiacomo David rappresenta il prototipo del tenore baritonale di fine settecento, dotato di notevole volume di voce, ma non privo di squillo sia pure eseguito in \"falsettone\". La caratteristica che lo contraddistinse rispetto ai suoi contemporanei fu comunque la grande capacit\u00e0 virtuosistica che gli assicur\u00f2, in vita, una fama senza pari e che inizi\u00f2 a porre le basi del mito del \"tenore\" quale si sarebbe poi affermato in epoca romantica. Anche i suoi ingaggi, del resto, aumentarono parallelamente: nel 1786, per la prima volta nella storia del Teatro Regio di Torino, il compenso corrisposto ad un tenore per la stagione di carnevale fu superiore a quello del castrato che fungeva da \"primo uomo\". \nVirtuosista acrobatico senza pari, egli per\u00f2 fu anche tra coloro (gli ultimi castrati, gi\u00e0 citati, Girolamo Crescentini e Gaspare Pacchierotti, i tenori Matteo Babini e Giovanni Ansani, le \"primedonne\" Brigida Banti, Lu\u00edsa Todi de Agujar e Giuseppina Grassini) che si opposero alla deriva del \"belcanto\" nella seconda met\u00e0 del Settecento, con la sua corsa incontrollata verso le vette assurde dei superacuti e la coloratura fine a s\u00e9 stessa, e che cercarono invece di recuperare, come ha scritto Rodolfo Celletti, \"\"la passione e il vigore\" che avevano caratterizzato la stagione aurea del canto nel primo Settecento e che contribuirono quindi a porre le basi di quello che sarebbe stato, di l\u00ec a poco, \"il gran finale rossiniano\"\".\nRuoli creati.\nL'elenco seguente potrebbe non essere esaustivo, ma \u00e8 significativo della carriera di David."}
{"id": "2096409", "revid": "1565227", "url": "https://it.wikipedia.org/wiki?curid=2096409", "title": "Eugenia di Roma", "text": "Le circostanze concrete e il luogo della sua morte (Alessandria o Roma) non sono chiaramente identificabili, essendo numerose le leggende nate attorno al suo nome.\nAgiografia.\nIl suo culto, molto antico, deve la sua popolarit\u00e0 a racconti favolosi di miracoli, diffusi in varie lingue. Figlia del nobile romano Filippo e di sua moglie Claudia, sorella di Sergio e Avito, dopo la nomina del padre a prefetto d'Egitto da parte dell'imperatore Gallieno si trasfer\u00ec insieme alla famiglia a Alessandria: qui Eugenia venne convertita al cristianesimo dagli eunuchi Proto e Giacinto, suoi schiavi. Consacrata segretamente la sua verginit\u00e0 a Dio, per evitare le nozze con il giovane Aquilino (figlio del console) si travest\u00ec da uomo e si ritir\u00f2 sotto falsa identit\u00e0 in un monastero maschile.\nDistintasi per santit\u00e0 di vita, venne eletta dai monaci abate e la sua fama inizi\u00f2 a diffondersi anche fuori dal monastero; la nobile matrona Melanzia volle incontrarla e una volta invaghitasene tent\u00f2 di sedurla. Respinta, Melanzia accus\u00f2 l'abate di aver tentato di abusare di lei. Condotta in giudizio a Alessandria, per dimostrare la sua innocenza Eugenia fu costretta a rivelare la sua vera identit\u00e0. Commossi per aver ritrovato la figlia che credevano perduta, i suoi genitori aderirono al cristianesimo e si distinsero per le opere di carit\u00e0. Eugenia venne fatta decapitare a Alessandria dal prefetto Nicezio un 25 dicembre.\nPi\u00f9 probabilmente Eugenia sub\u00ec il martirio a Roma sotto Gallieno e Valeriano (tra il 253 e il 260) e venne sepolta sulla via Latina: sulla sua memoria sorse poi una basilica, restaurata e abbellita dai pontefici Giovanni VII e Adriano I; papa Stefano V fece traslare le sue reliquie nella basilica dei Santi Apostoli di Roma.\nCulto.\nIl suo culto ebbe ampia diffusione in epoca antica, tanto da essere rappresentata nella decorazione musiva delle basiliche di Sant'Apollinare Nuovo a Ravenna (V secolo) e di Sant'Eufrasia a Parenzo (VI secolo); la sua figura \u00e8 ricordata e celebrata da Alcimo Ecdicio Avito. e Venanzio Fortunato\nIl suo elogio si legge nel \"Martirologio Romano\" al 25 dicembre. Presso le Chiese orientali la sua memoria viene celebrata il 24 dicembre."}
{"id": "2096419", "revid": "1543377", "url": "https://it.wikipedia.org/wiki?curid=2096419", "title": "Dipartimento della guerra degli Stati Uniti d'America", "text": "Il Dipartimento della guerra degli Stati Uniti (inglese: \"Department of War\"), era un'articolazione del governo federale degli Stati Uniti nata nel 1789 all'inizio della presidenza di George Washington per essere una struttura di governo dell'Esercito. Fu soppresso nel 1947.\nStoria.\nQuando nacque come dipartimento dell'esecutivo federale gli fu affiancato il Dipartimento della Marina che governava l'US Navy e dal 1834 il corpo dei Marines. Dal 1907 il Dipartimento della guerra govern\u00f2 anche la forza aerea degli Stati Uniti, che era inquadrata sempre all'interno dell'U.S. Army. Al suo vertice vi era il segretario alla Guerra degli Stati Uniti d'America.\nDopo la seconda guerra mondiale, nel 1947, sotto la presidenza Truman, con il National Security Act il Dipartimento della guerra fu abolito e creato il NME (\"National Military Establishment\"), l'attuale Dipartimento della Difesa dal 1949, quando Il NME incorpor\u00f2 anche le funzioni di governo del Dipartimento della Marina. Questo rimase come divisione subordinata, insieme ai neo-costituiti dipartimenti dell'Esercito e della Aviazione per la United States Air Force divenuta contemporaneamente forza armata autonoma."}
{"id": "2096424", "revid": "834", "url": "https://it.wikipedia.org/wiki?curid=2096424", "title": "Victoire (Shy'm)", "text": ""}
{"id": "2096425", "revid": "235834", "url": "https://it.wikipedia.org/wiki?curid=2096425", "title": "Francesco Cusano", "text": ""}
{"id": "2096427", "revid": "117844429", "url": "https://it.wikipedia.org/wiki?curid=2096427", "title": "Michael Chapman (direttore della fotografia)", "text": " Artista poliedrico all'interno della cinematografia statunitense, \u00e8 conosciuto principalmente per la sua attivit\u00e0 di direttore della fotografia. In questo ruolo ha avuto due candidature al Premio Oscar e una al Premio Emmy.\nBiografia.\nInizi\u00f2 la sua carriera svolgendo il mestiere di operatore, distinguendosi nel film \"Lo squalo\" di Steven Spielberg.\nRaggiunse la fama grazie alla collaborazione fornita a Martin Scorsese in due suoi film, \"Taxi Driver\" e \"Toro scatenato\". Fu anche direttore della fotografia per il \"remake\" del film \"L'invasione degli ultracorpi\" (\"Invasion of the Body Snatchers\") del 1978, \"Terrore dallo spazio profondo\".\nOltre all'attivit\u00e0 con Scorsese, Chapman si occup\u00f2 di fotografia con altri registi, tra cui Hal Ashby, Philip Kaufman, Martin Ritt, Robert Towne, Michael Caton-Jones, Andrew Davis, e Ivan Reitman.\nFu anche regista in proprio e, come tale, diresse il film \"Il ribelle\" (del 1983), con Tom Cruise, allora all'inizio della sua carriera. Il suo lavoro pi\u00f9 recente fu \"Un ponte per Terabithia\" (2007).\nEbbe inoltre diversi ruoli di attore."}
{"id": "2096428", "revid": "20410942", "url": "https://it.wikipedia.org/wiki?curid=2096428", "title": "Joseph Carey Merrick", "text": ""}
{"id": "2096431", "revid": "316629", "url": "https://it.wikipedia.org/wiki?curid=2096431", "title": "Giacomo Davide", "text": ""}
{"id": "2096437", "revid": "20411027", "url": "https://it.wikipedia.org/wiki?curid=2096437", "title": "John Merrick", "text": ""}
{"id": "2096453", "revid": "121837", "url": "https://it.wikipedia.org/wiki?curid=2096453", "title": "Sgr A*", "text": ""}
{"id": "2096456", "revid": "1543377", "url": "https://it.wikipedia.org/wiki?curid=2096456", "title": "Andrea Segnalini", "text": "Ritiratosi nel 2009 per dedicarsi allo studio, giocava nel ruolo di libero.\nCarriera.\nInizi\u00f2 la sua carriera all'et\u00e0 di 12 anni nelle giovanili della formazione romana San Paolo Ostiense. Nel 2004 si spost\u00f2 a Latina, ingaggiato per far parte del vivaio del Top Volley di Latina. Nella formazione laziale milit\u00f2 per una sola stagione, e nel 2005 il suo cartellino venne acquistato dalla Trentino Volley, che lo inser\u00ec nell'organico delle proprie formazioni giovanili.\nDopo un solo anno nel vivaio venne promosso in prima squadra ed esord\u00ec in Serie A1; il suo ruolo come vice di Andrea Bari si rese necessario anche a causa dell'infortunio di Dore Della Lunga, permettendo a Segnalini di essere aggregato per tutta la stagione con la prima squadra nonostante continuasse a disputare incontri anche con la principale formazione giovanile. Fu proprio con i giovani che vinse il campionato italiano Under-18.\nNell'estate del 2007 sulla panchina di Trento arriv\u00f2 il bulgaro Radostin Stoj\u010dev, che decise di riconfermarlo nel ruolo di 2\u00ba libero. Durante la prima annata della gestione Stoj\u010dev conquist\u00f2 l'unico successo della sua carriera: la vittoria del campionato italiano. Dopo un'altra stagione alle spalle del pi\u00f9 esperto Bari, decise di accettare il prestito alla Pallavolo Molfetta, formazione allora militante in Serie B1.\nA pochi mesi dall'inizio della sua esperienza pugliese, nel dicembre del 2009, annunci\u00f2 il suo ritiro dall'attivit\u00e0 agonistica. Questa scelta venne presa a causa dell'impossibilit\u00e0 di conciliare impegni universitari e agonistici."}
{"id": "2096458", "revid": "433605", "url": "https://it.wikipedia.org/wiki?curid=2096458", "title": "Torre del Greco", "text": "Torre del Greco (\"Torre \u2019o Grieco\" in napoletano) \u00e8 un comune italiano di abitanti della citt\u00e0 metropolitana di Napoli, in Campania. La citt\u00e0 \u00e8 situata nelle immediate vicinanze del parco nazionale del Vesuvio, tra il Vesuvio e il golfo di Napoli.\nOrigini del nome.\nL'antica denominazione della citt\u00e0 era quella di \"Turris Octava\", riferita probabilmente ad una torre eretta da Federico II di Svevia. Il suo scopo era l'avvistamento dei nemici, nella fattispecie dei Saraceni, ed era l'ottava torre di questo tipo a partire da Napoli, o forse da essa distava otto miglia. Secondo un'altra ipotesi il nome deriverebbe da una villa appartenente ad Ottaviano Augusto. La prima attestazione del toponimo risale invece al XIV secolo e si ritrova in un diploma dell'anno 1324 di Carlo, duca di Calabria.\nRisulta pertanto cronologicamente errata la ricostruzione dello storico locale Francesco Balzano. In accordo con essa, alla regina Giovanna fu fatto dono da parte di un eremita di alcune piante d'uva di provenienza ellenica, e il vino da esse ricavato, dal sapore particolarmente dolce, incontr\u00f2 i favori della monarca, sicch\u00e9 tale viticoltura si diffuse largamente. Tuttavia, secondo Lorenzo Giustiniani, erudito napoletano vissuto tra il Settecento e l'Ottocento che si occup\u00f2 di redigere un \"corpus\" in tredici volumi sul Regno di Napoli, sembra comunque corretto legare il nome della citt\u00e0 all'ingente produzione del cosiddetto \"vino greco\". Detta produzione, per\u00f2, si sarebbe propagata gi\u00e0 in epoca antecedente al regno della sovrana angioina.\nStoria.\nIn epoca romana, come testimoniano numerosi reperti archeologici, Torre del Greco era probabilmente un sobborgo residenziale di Ercolano. Qui erano sorte numerose ville che godevano dell'amenit\u00e0 dei luoghi e della posizione centrale all'interno del golfo di Napoli. Proprio come accadde con Ercolano, Pompei, Stabia e Oplonti, la devastante eruzione del Vesuvio del 79 d.C. sconvolse anche questi luoghi, fino a rimodellarne l'intero suolo e respingere il mare per oltre 500 metri.\nLa protostoria della citt\u00e0 si confonde con quella di Sora e Calastro, il cui nome sopravvive in due delle contrade: nel 535, infatti, gli abitanti di questi villaggi furono trasferiti a Napoli dal generale bizantino Belisario per ripopolare la citt\u00e0 dopo il sacco che aveva subito.\nI Saraceni si insediarono nel territorio nel 880, con il permesso del vescovo di Napoli Atanasio, dal quale furono successivamente trasferiti ad Agropoli due anni dopo.\nLa citt\u00e0 in seguito fu presa dagli Svevi e, a partire dal Quattrocento, sub\u00ec le vicende del Regno di Napoli, divenendo parte del demanio reale. Il re Alfonso I ne cedette poi il possesso alla famiglia Carafa, senza diritti feudali.\nNel 1631 un'eruzione di proporzioni ingenti distrusse tutto il versante a mare del Vesuvio: Torre del Greco venne invasa da torrenti fangosi e da grandissimi flussi lavici, dei quali uno in particolare gener\u00f2 le scogliere della Scala.\nIl 18 maggio 1699 la citt\u00e0 riacquist\u00f2 il diritto di possesso del suo territorio con un atto di compravendita dall'ultimo dei proprietari, il marchese di Monforte, per 106.000 ducati e dopo questa data si ebbe una fioritura del commercio marittimo, mentre la flottiglia peschereccia dell'epoca contava 214 imbarcazioni, dedite alla raccolta delle spugne, del corallo e delle conchiglie. In quest'epoca si cominci\u00f2 la lavorazione del corallo, divenuta poi tradizionale.\nTra il XVII e il XVIII secolo, in epoca borbonica, vi furono edificate diverse ville signorili dell'area vesuviana: le ville del Miglio d'oro, che conservano splendidi esempi di architettura settecentesca.\nIl comune di Torre del Greco \u00e8 stato poi travolto nel 1707 dalla caduta abbondante di piroclasti del Vesuvio, insieme ai comuni di Scafati, Striano e Boscotrecase, con danni alle coltivazioni e centinaia di feriti.\nL'eruzione del Vesuvio del 1794 seppell\u00ec il centro storico sotto uno spessore lavico di circa 10 metri.\nNumerose altre eruzioni avevano provocato nei secoli ingenti danni alla citt\u00e0: sullo stemma municipale, che comprende una torre, \u00e8 infatti riportato il motto della fenice: \"Post fata resurgo\".\nLa citt\u00e0 divenne municipio sotto la dominazione di Giuseppe Bonaparte nel 1809 con l'elezione del primo sindaco Giovanni Scognamiglio. Sotto la dominazione di Murat divent\u00f2, insieme alla vicina Portici, la terza citt\u00e0 del Regno di Napoli, dopo Napoli e Foggia, con 18.000 abitanti, malgrado le ripetute eruzioni vulcaniche che, anche nel XIX secolo, avvenivano quasi ogni due anni.\nMonumenti e luoghi d'interesse.\nArchitetture religiose.\nLe chiese di Torre del Greco furono spesso riedificate su edifici pi\u00f9 antichi, distrutti nel corso dei secoli dalle eruzioni laviche del Vesuvio. Tra questi:\ne i vari istituti religiosi, fra i quali:\nArchitetture civili.\nLe Ville vesuviane del Miglio d'Oro.\nTra le ville che sorsero nella zona tra il XVII e il XIX secolo sono da citare:\nI giardini pubblici sono stati intitolati a Vincenzo Ciaravolo, marinaio morto nel Mar Rosso, che scelse, durante l'affondamento della nave su cui navigava, di sacrificare la propria vita pur di non abbandonare il suo comandante che era rimasto a bordo.\nAree archeologiche.\nVilla Sora.\nL'area di maggior interesse archeologico, risalente al I secolo d.C., \u00e8 la \"contrada Sora\", caratterizzata da resti della Villa Sora, probabilmente posseduta dalla famiglia Flavia. Annesso alla villa, vi \u00e8 un complesso termale, ora praticamente sulla spiaggia torrese. L'attenzione sul sito fu posta alla luce dal Gruppo Archeologico Torrese \"G. Novi\". Fu redatta anche una pubblicazione in merito dal titolo \"Reportage archeologico a Villa Sora\". L'attenzione messa in essere dal G.A.T. coinvolse anche l'allora direttore degli Scavi di Ercolano, e grazie alla Banca di Credito Popolare e ad un contributo dell'Amministrazione Comunale fu possibile effettuare uno scavo. Oggi, ci\u00f2 che \u00e8 possibile osservare in contrada Sora \u00e8 frutto di quell'attivit\u00e0 di ricerca.\nAltri siti.\nIn zona \"Colle dei Camaldoli\" esistono i ruderi di una villa rustica e in \"contrada Calastro\" altre presenze archeologiche testimoniano l'esistenza di un suburbio cittadino. Tutto ci\u00f2 fu sempre catalogato e ritrovato grazie all'attivit\u00e0 di campo del Gruppo Archeologico Torrese, che, tra le altre cose, rinvenne anche dei ruderi in Contrada Scappi.\nMentre in zona porto si pu\u00f2 trovare la famosa \"Fontana dalle Cento Cannelle\" (o Cento Fontane).\nCultura.\nTorre del Greco si fregia del titolo di Citt\u00e0 Leopardiana. Giacomo Leopardi soggiorn\u00f2 a Torre del Greco poco prima della sua morte ed ivi compose: \"La ginestra\" e \"\" ospite nel complesso di ville della famiglia dell'amico Ranieri, propriet\u00e0 succedute alla famiglia Carafa d'Andria e poi lottizzate dallo stato italiano. Ad oggi restano supersiti: la villa dove dimorava il Leopardi, oggi museo col nome di Villa delle Ginestre, una seconda villa ha funzione turistico privata (Villa Carafa d'Andria de Cillis), ed una terza \u00e8 diventata parco divertimenti (Valle dell'Orso).\nMusei.\nLa citt\u00e0 ospita due musei dedicati al corallo: uno storico all'interno dell'Istituto statale d'arte \"Francesco Degni\" e l'altro pi\u00f9 piccolo e privato, con la collezione Liverino. Dal 2006 presso la Pro Loco \u00e8 visitabile un piccolo \"Museo Del Gioco e del Giocattolo d'epoca\". Dal 2010 la sezione locale della Lega navale italiana ha insediato il \"Museo della Marineria\" nei pressi della zona porto, pi\u00f9 precisamente nei locali della stazione ferroviaria F.S.\nFesta dei Quattro Altari (a festa r'i quatto ardari).\nNata come festa ricadente nell'ottava giornata dopo il \"Corpus Domini\", per questo anche chiamata \"Festa dell'Ottava\" che in dialetto locale viene indicata come \"A festa 'i ll'uttava\". Si racconta, sebbene in realt\u00e0 la citt\u00e0 non fosse mai stata sottoposta a dominio feudale, che nel corso della giornata del \"Corpus Domini\" del 1699, il popolo torrese a fronte di enormi sforzi economici e notevoli sacrifici, acquisiva il territorio cittadino dal nobile Marchese di Monforte.\nPer quanto detto, in occasione dei festeggiamenti, per la raggiunta nuova condizione civico-sociale della citt\u00e0, che ebbero luogo nell'ottava giornata dopo il Corpus Domini, per poter dare pi\u00f9 importanza e solennit\u00e0 alla festa e per dimostrare lo stato di perdurante ricchezza della popolazione torrese, in quattro punti importanti della citt\u00e0, come di seguito indicato, vennero costruiti quattro altari ovvero \"are\":\nIl primo citato, quello della zona di \"vasciammare\", era comunemente identificato come \" Ardare 'i fravica (di fabbrica)\", in quanto veniva realizzato totalmente in muratura di \"fabbrica\". Sull'intonaco della stessa muratura, con la tecnica dell'affresco, autorevoli artisti locali, in tutte le epoche, venivano chiamati ad affrescare soggetti relativi alla cultura locale e religiosa. Uno dei pi\u00f9 autorevoli di questi fu il Maestro Nicola Ascione detto \"Don Niculino Ascione\", il quale, per le sue non comuni capacit\u00e0 artistiche, fu chiamato ad affrescare la Basilica Pontificia di Pompei. Lo stesso Maestro Nicola Ascione fu per parecchi anni docente presso l'Accademia Belle Arti.\nFesta dell'Immacolata.\nLa festa dedicata alla Madonna, a cui assistono migliaia di fedeli e spettatori provenienti da diverse citt\u00e0 italiane.\nFesta molto sentita dalla popolazione Torrese, con la venerazione della statua dell'Immacolata Concezione, portata in processione, su di un carro trionfale, sostenuto da pi\u00f9 di 800 fedeli appunto chiamati portatori.\nGeografia antropica.\nTorre del Greco ha una popolazione distribuita su due centri abitati, confinanti senza soluzione di continuit\u00e0: il capoluogo, omonimo, e la frazione di Santa Maria la Bruna che comprende la contrada Leopardi, (cos\u00ec chiamata in onore del poeta che vi soggiorn\u00f2 nell'ultimo periodo della sua vita) e la contrada Palazzone, che deve il nome alla presenza di un enorme edificio un tempo sede della guarnigione borbonica addetta al controllo della zona di caccia tra Villa Inglese e Via Prota.\nFrazioni.\nSanta Maria la Bruna.\nSanta Maria la Bruna \u00e8 un insediamento di tradizione prevalentemente agricola, nonostante la vicinanza con il mare, che ha avuto una considerevole espansione negli anni settanta. Si trova a sud-est della citt\u00e0 ed \u00e8 servita dall'omonima stazione della linea ferroviaria Napoli-Salerno, che ospita anche le officine FS.\nQuartieri, contrade, zone e rioni.\nLe contrade \"Lamaria /Cappella Carotenuto\", \"San Vito\", \"Epitaffio\", \"Lava Troia\", \"Ponte della Gatta\", \"Torretta Fiorillo\", \"Casa Cirillo\", \"Viuli\", \"Villa Inglese\" e \"Palazzone\" sono antiche contrade inglobate nella cittadina a seguito della moderna espansione urbanistica, di cui restano solo i toponimi.\nLa contrada \"Leopardi\" e le zone di \"Palazzone\", \"Viuli\", \"Villa Inglese\", \"Casa Cirillo\", \"Cappella Nuova,\" \"Camaldoli\", \"Torretta Fiorillo\" e \"Ponte della Gatta\" sono ubicate nel territorio della frazione di Santa Maria La Bruna.\nEconomia.\nTorre del Greco \u00e8 nota nel mondo soprattutto per la lavorazione artigianale dei coralli, dei cammei e della madreperla. Questa tradizione artistica, sviluppatasi a partire dal XVII secolo \u00e8 tramandata dall'antica Scuola d'incisione e lavorazione del corallo annessa all'omonimo Museo.\nAi corallai si affiancarono istituti di assistenza economica e assicurativa, divenuti legali nel 1825. Il 19 aprile 1888 sorse la Banca di Credito Popolare di Torre del Greco, ancora attiva con oltre 64 filiali da Formia e tutto il basso Lazio fino a Salerno.\n\u00c8 presente un'importante industria armatoriale, erede dei pescatori di corallo, con sei grandi societ\u00e0 di navigazioni (\"Deiulemar\", \"Giuseppe Bottiglieri di Navigazione\", \"Fratelli D'Amato\", \"Di Maio &amp; Partners\", \"Perseveranza\", \"Bottiglieri - De Carlini - Rizzo\") e altre di minore importanza. Nel 2012 il fallimento della Deiulemar ha messo in crisi l'intera economia cittadina, visto il coinvolgimento, come obbligazionisti della societ\u00e0, di pi\u00f9 di 10000 famiglie torresi; precedentemente, sempre nel settore dell'armatoria, c'era gi\u00e0 stato il fallimento della Di Maio Line.\nAttivit\u00e0 lavorative ed economiche prevalenti sono: il lavoro marittimo, i cantieri navali siti sul porto, il centro di manutenzione delle Ferrovie dello Stato a Santa Maria la Bruna, laboratori orafi e del corallo e aziende florovivaistiche di media e piccola estensione.\nTra gli anni tra i cinquanta e settanta Torre del Greco rappresentava il maggiore serbatoio di forza lavoro legato alle grandi navi, sia da passeggeri che da carico.\nI marittimi iscritti superavano le 30.000 unit\u00e0, creando uno stato di agiatezza e di ricchezza che risulta essere unico nella storia del lavoro marittimo ed industriale in Italia. A seguito di strutturali mutamenti avvenuti nell'ambito nazionale ed internazionale, questo settore riesce ad occupare solamente circa 6.000 lavoratori. Da questa attivit\u00e0 nasce il nome Corallino, termine in cui si definiscono i Torresi.\nInfrastrutture e trasporti.\nTorre del Greco dispone di due stazioni ferroviarie: l'area del centro e del porto \u00e8 servita dalle stazioni di Torre del Greco e di Santa Maria la Bruna, poste lungo la ferrovia Napoli-Salerno e percorse da treni regionali svolti da Trenitalia nell'ambito del contratto di servizio stipulato con la Regione Campania; le zone pi\u00f9 interne usufruiscono della stazione EAV, lungo la ferrovia Napoli-Pompei-Poggiomarino, servita da treni regionali EAV. Il comune conta ben 7 stazioni ferroviarie della Circumvesuviana; eccole elencate, in direzione sud:\nFra il 1879 e gli anni cinquanta del ventesimo secolo la citt\u00e0 era inoltre collegata a Napoli mediante la tranvia Napoli-Portici-Torre del Greco, che attraversava l'area del miglio d'Oro in posizione pi\u00f9 centrale rispetto alle due ferrovie.\nSport.\nSport pi\u00f9 popolare della citt\u00e0 \u00e8 il calcio: maggior club locale \u00e8 la , che vanta oltre trenta stagioni di militanza nei campionati professionistici, senza per\u00f2 mai superare la Serie C. Ad essa si affiancano diversi sodalizi rionali a carattere prettamente dilettantistico. La maggiore espressione calcistica dilettantistica \u00e8 il Citt\u00e0 di Torre del Greco che dal 2001 anno della sua nascita svolge attivit\u00e0 agonistica nei campionati dilettantisitici. Similmente riscuote buon seguito la pallamano: la squadra cittadina Olimpia La Salle vanta una partecipazione in Serie A2. Risale al 1965 (con la fondazione dell'Amatori Rugby Torre Del Greco) l'avvio della pratica del rugby, sport che vede diversi torresi militare nelle squadre nazionali e in club di prima fascia; anche l'apporto al settore arbitrale \u00e8 significativo, ove spicca la figura di Carlo Damasco. Per quanto concerne il ciclismo su strada, il 9 luglio 2017 Torre del Greco ha ospitato l'arrivo della tappa finale del Giro Rosa 2017 (equivalente femminile del Giro d'Italia). In citt\u00e0 \u00e8 inoltre diffusa la pratica (a carattere dilettantistico o semiprofessionistico) di calcio a 5, pallacanestro, pallavolo, hockey in-line, judo, karate e tennistavolo.\nNote.\nNadia Borriello e Giorgia Saccone, migliori cittadine campane 2020/21"}
{"id": "2096459", "revid": "601933", "url": "https://it.wikipedia.org/wiki?curid=2096459", "title": "Sergej Dmitrievi\u010d Vasil'ev", "text": "Carriera.\n\u00c8 stato un membro della giuria della Mostra d'arte cinematografica di Venezia nel 1958. Fu due volte membro della giuria del Festival di Cannes; nel 1956 e nel 1959, anno della sua morte. Proprio al Festival di Cannes nel 1955, l'anno precedente alla sua prima volta nella giuria, vinse il Prix de la mise en sc\u00e8ne premio al miglior regista per \"Geroite na Shipka\", film che concorreva per la Palma d'oro. \u00c8 il suo film pi\u00f9 popolare fra tutti quelli diretti.\nDiresse in totale 8 film. I premi due, \"Spja\u0161\u010daja Krasavica\" 1930, adattamento della favola La bella addormentata nel bosco, e \"A Personal Affair\" (\"Li\u010dnoe Delo\"), sono quasi sconosciuti. Seguiranno film che pian piano accresceranno la sua fama fino a \"Front\", il suo film pi\u00f9 conosciuto fino a quel momento. Dopo \"Front\" prende una pausa di ben 12 anni per poi tornare con il gi\u00e0 citato \"Geroite na Shipka\", presentato a Cannes.\nIl suo ultimo film fu \"October Days\" (\"V dni Oktjabrja\") del 1958, su Lenin e Stalin.\nSebbene i titoli dei film si possano tradurre, l'unico che usc\u00ec in Italia fu \"Chapaev\", una biografia su Vasilij Ivanovi\u0107 \u0106apaev. L'unico film di cui si accenna una traduzione non ufficiale \u00e8 \"Geroite na Shipka\", tradotto in \"Gli eroi di Shipka\".\nSolo \"Geroite na Shipka\" e \"October Days\" sono stati diretti esclusivamente da lui, gli altri sono stati realizzati in coppia con Georgij Nikolaevi\u010d Vasil'ev."}
{"id": "2096460", "revid": "287204", "url": "https://it.wikipedia.org/wiki?curid=2096460", "title": "Libertas Trogylos Basket 2008-2009", "text": "La stagione 2008-2009 della Libertas Trogylos Basket \u00e8 stata la ventitreesima disputata in Serie A1 femminile.\nStagione.\nLa societ\u00e0 siracusana si \u00e8 classificata al settimo posto nella massima serie ed \u00e8 uscita al primo turno dei play-off contro il Famila Schio.\nRosa.\n\"\""}
{"id": "2096466", "revid": "125405698", "url": "https://it.wikipedia.org/wiki?curid=2096466", "title": "Italo Stagno", "text": "Biografia.\nNacque a Cagliari nel 1902, figlio di Luigi e Battistina Tanca. Si impegn\u00f2 giovanissimo nell\u2019organizzazione sindacale e nel 1929 diede vita al giornale universitario \"Pattuglia\", del quale in circa due anni furono stampati 33 numeri. Tale giornale ebbe collaboratori di fama nazionale, come lo storico Delio Cantimori e l\u2019autore e regista teatrale Anton Giulio Bragaglia, e acquist\u00f2 notoriet\u00e0 per la battaglia condotta contro l\u2019introduzione nelle miniere della Sardegna del cosiddetto \"metodo Bedaux\", ovvero la paga degli operai non pi\u00f9 rapportata alle ore lavorate ma, bens\u00ec, alla quantit\u00e0 di merce prodotta. Questa, e altre campagne, gli procurarono, su 33 numeri, due sequestri, molte censure, alcune palesi inimicizie ed interminabili questioni legali. Conseguita la laurea in giurisprudenza, assunse l'incarico di direttore didattico presso la scuola elementare di piazza del Carmine a Cagliari e nel 1931 si trasfer\u00ec a Vercelli per ricoprire l\u2019incarico di segretario del sindacato dei lavoratori del tessile. Mentre ricopriva questa funzione, riusc\u00ec a far introdurre nel contratto collettivo dei lavoratori lanieri di Biella, per la prima volta in Italia, l\u2019istituto degli assegni familiari. Partecip\u00f2 attivamente all'introduzione degli assegni familiari nel contratto nazionale per tutti i lavoratori dell\u2019industria, l'11 ottobre 1934; questo istituto venne via via esteso anche agli altri settori produttivi, fino all'approvazione della Legge 1048 del 1937 che rese obbligatoria l\u2019erogazione degli assegni familiari a tutti i settori della produzione nazionale. In quell'anno fu chiamato a prestare servizio militare nel Regio Esercito, assegnato come ufficiale di complemento al 7\u00ba Reggimento alpini. \nAffermatosi come uno fra i maggiori esperti in problemi sindacali e del lavoro, il 23 marzo 1939 divenne Consigliere nazionale della Camera dei fasci e delle corporazioni e, su espressa richiesta di Mussolini, entr\u00f2 a far parte del gruppo degli esperti che avrebbero dovuto predisporre i provvedimenti per la socializzazione delle imprese. Nell'ottobre 1939 fu richiamato in servizio per motivi di addestramento e venne promosso tenente il 1\u00b0 gennaio 1940. Con l'entrata in guerra del Regno d'Italia, avvenuta il 10 giugno 1940, chiese di ritornare in servizio attivo, anche se era esentato dal farlo grazie alla carica politica che ricopriva. Il 2 ottobre 1941 fu richiamato in servizio per mobilitazione, raggiungendo in zona di guerra il comando della 7\u00aa Armata. \nNel giugno 1942 fu trasferito in servizio presso il comando del 1\u00ba Reggimento alpini della 4\u00aa Divisione alpina \"Cuneense\", con cui part\u00ec per il fronte russo il 28 luglio 1942. Arrivata in Unione Sovietica, la \"Cuneense\" fu assegnata al Corpo d'armata alpino dell'ARMIR e il 25 settembre il 1\u00b0 Reggimento si posizion\u00f2 sulla riva destra del Don, a nord del fiume Kalitwa.\nLa grande offensiva russa del gennaio 1943 costrinse il Corpo d'armata alpino al ripiegamento e, dopo dieci giorni di marce forzate e duri combattimenti, il 28 gennaio viene catturato dai sovietici a Valujki, sul Don, dopo aver opposto un'ultima, disperata, resistenza. Divenuto prigioniero di guerra, pass\u00f2 per i campi di concentramento di Susdal, campo 171 di Kazan, campo 5 di Kiev. Sub\u00ec pi\u00f9 volte punizioni per aver organizzato Messe clandestine, per aver apertamente difeso dei compagni colpiti da ingiustizie e illegali vessazioni e per aver sempre respinto, come ufficiale, la revisione del proprio passato.\nNel dicembre 1945 ricevette la visita di un gruppo di esponenti del Partito Comunista Italiano guidati dall'esponente Edoardo D'Onofrio che tentarono di convincerlo, dato il suo passato di sindacalista nazionale, a schierarsi dalla parte della classe operaia, nella fattispecie del PCI e dell'Unione Sovietica, ottenendone un fermo e motivato rifiuto con queste parole: \"Noi abbiamo un dovere, quello di riportare in Italia intatte la bandiera e la fede che migliaia di fratelli caduti nelle steppe gelate di Russia e sui campi di battaglia ci hanno affidato. Siamo prigionieri ed abbiamo perduto la grazia di essere uomini liberi, siamo per\u00f2 sempre legati ad un giuramento e dobbiamo mantenerlo per essere degni dei nostri Caduti. Signori, noi siamo i deputati dei morti\". Fu assieme all'allora maggiore Alberto Massa Gallucci uno dei maggiori esponenti dell'opposizione alla propaganda sovietica tra i prigionieri italiani.\nA causa del suo fiero contegno pat\u00ec gravi punizioni da parte sovietica (il cosiddetto \u201ctrattamento speciale\u201d) che lo portarono alla malattia e poi alla morte nel campo di prigionia 160 a Suzdal' il 24 settembre 1947. Mor\u00ec pochi giorni prima di essere liberato. Il generale Alberto Massa Gallucci, una volta tornato in Italia, si batt\u00e9 per la concessione al tenente Stagno di una medaglia d'oro al valor militare alla memoria per il suo contegno sia in guerra che in prigionia. \u00c8 famosa la sua preghiera, imparata a memoria e riportata in Italia dal tenente medico Enrico Reginato, suo compagno di prigionia. Reginato rientr\u00f2 in Italia nel 1954, dopo una lunghissima prigionia, e scrisse: \"Dopo avermi raccomandato di recare in Patria il suo saluto ai familiari, ricord\u00f2 di aver dimenticato al campo da cui proveniva un libricino di appunti nel quale, disse, \u201cc\u2019\u00e8 un po\u2019 della mia anima\u201d. Italo Stagno era gi\u00e0 spirato quando riuscii a recuperare quel taccuino. Vi trovai una toccante composizione poetica, della quale ricordo alcuni frammenti: di essi desidero resti traccia\u2026\". Il compositore Mario Lanaro, gi\u00e0 direttore del coro della Brigata alpina Julia, scelse alcuni versi della poesia da comporre in musica e nacque la canzone \"Finch\u00e9 la notte\":\nNell'ottobre 2004 gli \u00e8 stata intitolata una piazza di Cagliari."}
{"id": "2096468", "revid": "986213", "url": "https://it.wikipedia.org/wiki?curid=2096468", "title": "Irina Aleksandrovna Romanova", "text": "Famiglia d'origine.\nIrina era la maggiore di sette fratelli. Suo padre era il granduca Aleksandr Michajlovi\u010d Romanov (1866-1933), figlio del granduca Michail Nikolaevi\u010d Romanov (1832-1909) e della sua consorte \"Ol'ga F\u00ebdorovna\" nata Cecilia di Baden (1839-1891), la madre era Ksenija Aleksandrovna Romanova (1875-1960), figlia dello zar Alessandro III di Russia (1845-1894) e della zarina \"Marija F\u0451dorovna\" nata Dagmar di Danimarca (1847-1928).\nFin da giovane Irina era considerata una delle donne pi\u00f9 desiderabili nella Russia imperiale. La sua famiglia trascorse lunghi periodi nel sud della Francia dall'inizio del 1906, per i disaccordi politici che opponevano suo padre, il granduca Aleksandr Michajlovi\u010d, alla politica dello Zar; il Granduca inoltre aveva una relazione extraconiugale (come in futuro ne avrebbe avute anche la figlia) con una donna del luogo e chiese alla moglie il divorzio, che lei gli neg\u00f2.\nI genitori di Irina provarono a nascondere la loro unione infelice ai loro sette figli e Irina, una ragazza timida e taciturna con profondi occhi azzurri e capelli scuri, ebbe comunque un'infanzia felice. Era spesso chiamata con la versione francese o inglese del suo nome, Ir\u00e8ne, se non \"Baby Rina\": i Romanov, influenzati molto dal francese e dall'inglese, che parlavano meglio del russo, usavano sovente le versioni francesi o inglesi dei loro nomi per distinguersi gli uni dagli altri.\nMatrimonio.\nIl primo incontro tra Irina ed il suo futuro marito, il principe Feliks Feliksovi\u010d Jusupov (1887-1967), fu del tutto casuale, come egli ricord\u00f2 nelle sue memorie: \u00abUn giorno, mentre cavalcavo, incontrai una ragazza molto bella accompagnata da una signora anziana. I nostri occhi si incontrarono ed ella mi fece una tale impressione che io frenai il mio cavallo per guardarla fisso mentre ella camminava via.\u00bb Tempo dopo, nel 1910, venne chiamato dal granduca Aleksandr e dalla granduchessa Xenia e fu felice di scoprire che la ragazza che aveva visto durante quella cavalcata era la loro figlia: \u00abQuella volta ebbi abbastanza tempo per ammirare la bellezza meravigliosa della ragazza che doveva infine diventare mia moglie e compagna per tutta la vita. Aveva bellissimi tratti, raffinati come quelli di un cameo ed assomigliava molto al padre.\u00bb Egli rimase profondamente colpito dalla bellezza simile a quella di un'icona della giovane Irina, nonostante le proprie tendenze alla bisessualit\u00e0, che gli facevano pensare di non essere \"portato per il matrimonio\".\nIl principe Feliks infatti era un uomo pieno di contraddizioni: erede della pi\u00f9 grande fortuna della Russia imperiale, figlio del conte Feliks Feliksovi\u010d Sumarokov-\u0116l'ston (1859-1928) e di Zinaida Nikolaevna Jusupova (1861-1939), due persone estremamente avare, amava vestirsi da donna ed era platealmente bisessuale, con grande scandalo della societ\u00e0, ma era anche sinceramente religioso, tanto da aiutare economicamente chi era in difficolt\u00e0 finch\u00e9 le sue possibilit\u00e0 economiche glielo permisero. Ad un certo punto, in uno slancio di entusiasmo, medit\u00f2 di abbandonare il mondo e dare tutte le sue sostanze ai poveri ad imitazione della granduchessa vedova Elizaveta F\u00ebdorovna, che aveva compiuto questo gesto dopo l'omicidio del marito Sergej: \u00abLe idee di Feliks sono del tutto rivoluzionarie\u00bb disse disapprovandolo la zarina Alessandra Feodorovna Alla fine fu persuaso a non dare via le sue sostanze dalla madre, Zenaida, che gli ricord\u00f2 aveva il dovere di sposarsi e di continuare la stirpe, poich\u00e9 era l'unico erede della famiglia. Quest'uomo, che avrebbe in seguito ucciso Rasputin, provava anche un sincero orrore per il sangue e la violenza della guerra.\nAmpli\u00f2 la conoscenza con Irina nel 1913 e fu ancora pi\u00f9 preso da lei: \u00abEra molto timida e riservata, il che aggiungeva un certo mistero al suo fascino\u2026 A poco a poco Irina divenne meno timida. Inizialmente i suoi occhi erano pi\u00f9 eloquenti della sua conversazione ma, quando divenne pi\u00f9 espansiva, ho imparato ad ammirare l'entusiasmo della sua intelligenza e del suo buonsenso. Non le nascosi nulla della mia vita passata e lei, ben lontano da lasciarsi turbare da ci\u00f2 che le avevo rivelato, mi mostr\u00f2 una grande tolleranza e comprensione.\u00bb Jusupov scrisse che Irina, forse perch\u00e9 era cresciuta con cos\u00ec tanti fratelli, non fece uso ne di quegli stratagemmi ne di mancanza di onest\u00e0 che gli avevano impedito di avere relazioni con le altre donne.\nSe Irina era a conoscenza del passato del fidanzato, non lo era invece la sua famiglia. Quando i suoi genitori e in particolare la nonna, l'Imperatrice Vedova Maria Feodorovna vennero a conoscenza delle voci su Feliks, vollero bloccare il matrimonio. La maggior parte delle storie che sentirono provenivano dal granduca Dmitrij Pavlovi\u010d primo cugino di Xenia e Nicola II in quanto figlio del granduca Pavel, fratello minore di Alessandro III. Il giovane Dmitrij era stato prima amico e poi amante di Feliks, il quale molto abilmente riusc\u00ec persuadere la famiglia imperiale ad addolcirsi e ad acconsentire alle nozze.\nIl 22 febbraio 1914 si sposarono: fu il matrimonio dell'anno e l'ultimo grande evento della societ\u00e0 russa prima della guerra. Irina portava un vestito contemporaneo invece del vestito da corte tradizionale con cui si erano sposate le altre Romanov, poich\u00e9 era una principessa della Casa Imperiale e non una granduchessa; indossava anche una tiara con diamanti e cristalli di rocca commissionata a Cartier e un velo appartenuto a Maria Antonietta. Gli ospiti rimasero affascinati dalla coppia: \u00abChe coppia stupefacente - erano cos\u00ec attraenti. Che portamento! Che portamento!\u00bb disse un ospite Irina fu portata all'altare dallo zio, lo zar Nicola II, che le don\u00f2 un sacchetto con ventinove diamanti non tagliati, dai tre ai sette carati. Irina e Feliks ricevettero inoltre un grande assortimento di gemme preziose da parte degli altri invitati, e con queste, che riuscirono a trafugare dopo la Rivoluzione d'Ottobre, vissero durante la loro vita d'esuli.\nPrima guerra mondiale.\nGli Jusupov trascorsero la loro luna di miele in Europa e in Medio Oriente, quando la prima guerra mondiale esplose. Per un breve periodo furono trattenuti a Berlino dopo lo scoppio di ostilit\u00e0 e Irina chiese alla sua prima cugina, la moglie del principe ereditario Cecilia di Meclemburgo-Schwerin di intervenire presso il suocero, il Kaiser Guglielmo II di Germania, il quale si rifiut\u00f2 di lasciarli andare, ma offr\u00ec loro tre delle sue propriet\u00e0 nel paese dove poter trascorrere il periodo della guerra. Il padre di Feliks fece appello all'ambasciatore spagnolo ed ottenne il permesso perch\u00e9 potessero tornare in Russia.\nFeliks trasform\u00f2 un'ala della sua residenza, il Palazzo Jusupov sul canale Mojka in un ospedale per i soldati feriti e si rifiut\u00f2 di evitare il servizio militare approfittando di una legge che esentava i figli unici dal servire in guerra: entr\u00f2 nel corpo dei Cadetti e segu\u00ec il corso di formazione per ufficiali, ma non aveva affatto intenzione di entrare a far parte di un reggimento. La cugina prima di Irina, la granduchessa Olga, che le era stata molto legata quando erano ragazze, provava sdegno per il suo comportamento e scrisse cos\u00ec a suo padre lo zar Nicola, il 5 marzo 1915, dopo una visita alla coppia: \u00abFeliks \u00e8 un civile fatto e finito, vestito tutto in marrone, camminava su e gi\u00f9 per la stanza, cercando in alcuni scaffali con gli scomparti e virtualmente non facente niente; d\u00e0 un'impressione assolutamente sgradevole - un uomo che se ne sta con le mani in mano la maggior parte del tempo\u00bb.\nL'unica figlia di Irina e Feliks, la principessa Irina Feliksovna Jusupova, soprannominata \"Beb\u00e8\", nacque il 21 marzo 1915 e il padre scrisse \u00abNon dimenticher\u00f2 mai la mia felicit\u00e0 quando sentii il primo strillo della bambina\u00bb. Irina, che amava il proprio nome, volle passarlo alla figlia; la nonna Xenia era cos\u00ec preoccupata per il parto che la zarina Alessandra, in un raro momento di umorismo, osserv\u00f2 che sembrava fosse lei, Xenia, a dover partorire, invece che Irina.\nL'omicidio di Rasputin.\nSia Feliks che Irina erano informati delle piccanti voci circa la relazione tra Rasputin e la famiglia imperiale, e sul peggioramento della situazione politica che stava portando a sempre maggiori tumulti, proteste politiche e violenza. Jusupov, con altri nobili cospiratori tra cui il granduca Dmitrij Pavlovi\u010d, decisero che il monaco andava ucciso prima che distruggesse la Russia. Feliks inizi\u00f2 a fare frequenti visite a Rasputin nel tentativo di guadagnarsene la fiducia: si pensa che dicesse al monaco che aveva bisogno della sua assistenza per domare i propri impulsi omosessuali e godere di un matrimonio felice con Irina o, alternativamente, che fosse Irina ad aver bisogno delle \"cure\" di Rasputin.\nIl 16 dicembre 1916, la notte dell'omicidio, Feliks invit\u00f2 Rasputin nella sua residenza al Palazzo Jusupov dicendogli che ci sarebbe stata anche Irina, che desiderava incontrarlo; l'uomo aveva espresso molte volte il desiderio di conoscere la bellissima principessa ventunenne; ella in realt\u00e0 si trovava in Crimea. La donna sapeva che il marito voleva uccidere Rasputin e pu\u00f2 darsi che all'inizio volesse partecipare all'omicidio: Feliks infatti le scrisse \u00abAnche tu devi prenderci parte. Dm [itrij] Pavl [ovic] sa tutto e ci sta aiutando. Tutto avverr\u00e0 verso la met\u00e0 di dicembre, quando Dm[trij] ritorna.\u00bb Alla fine di novembre 1916 Irina scrisse a Feliks: \u00abGrazie per la tua folle lettera. Non ne ho capito la met\u00e0. Vedo che stai progettando qualcosa di selvaggio. Per piacere stai attento e non metterti in mezzo a qualche affare oscuro. La cosa pi\u00f9 sporca \u00e8 che avete deciso tutto senza di me. Io non vedo come possa parteciparvi adesso, dal momento che \u00e8 gi\u00e0 tutto pronto \u2026 in una parola, sta attento. Vedo dalla tua lettera che sei selvaggiamente entusiasta e pronto a scalare ogni muro \u2026 Sar\u00f2 a Pietrogrado il 12 od il 13, quindi non fare nulla senza di me\u00bb.\nFeliks rispose il 27 novembre 1916: \u00abLa tua presenza a met\u00e0 dicembre \u00e8 essenziale. Il programma che ti sto scrivendo \u00e8 stato elaborato nei dettagli e per tre quarti \u00e8 fatto, manca solo il finale, e per quello il tuo arrivo \u00e8 atteso. [L'omicidio] \u00e8 l'unico modo di salvare la situazione che \u00e8 quasi disperata\u2026 tu servirai da esca \u2026 naturalmente, non una parola con nessuno.\u00bb Una spaventata Irina si ritir\u00f2 improvvisamente dal piano il 3 dicembre 1916. \u00abSo che se vengo, certamente cadr\u00f2 ammalata\u2026 non sai come le cose vanno con me. Voglio gridare continuamente. Il mio umore \u00e8 terribile. Non sono mai stata cos\u00ec prima \u2026 Io non so cosa sar\u00e0 di me. Non portarmi a Pietrogrado. Vieni invece tu qui. Perdonami, mio caro, per averti scritto tali cose. Ma io non posso pi\u00f9 andare oltre, non so cosa mi stia accadendo. Nevrastenia, credo. Non essere arrabbiato con me, ti prego, non essere arrabbiato. Ti amo terribilmente. Non posso vivere senza di te. Che Iddio ti protegga.\u00bb\nDi nuovo, il 9 dicembre 1916, mise in guardia il marito, riportandogli una conversazione, che riteneva un presentimento, avuto con la loro bambina di quasi due anni: \u00abQualcosa di incredibile \u00e8 capitato con Beb\u00e8. Un paio di notti fa lei non prendeva sonno e continuava a ripetere \"Guerra, tata, guerra!\" Il giorno dopo le fu chiesto: \"Guerra o pace ?\" e rispose \"Guerra !\" Il giorno dopo ancora le ho detto di dire \"pace\": mi ha guardato e mi ha detto \"Guerra !\". \u00e8 molto strano\u00bb.\nLe richieste di Irina furono vane: il marito e i congiurati andarono avanti con il programma senza di lei. Dopo l'omicidio di Rasputin lo Zar esili\u00f2 Jusupov e Dmitrij, il primo a Rakitnoe, una remota propriet\u00e0 di famiglia nella provincia centrale della Russia, il Kursk, l'altro a combattere sul fronte persiano. Sedici membri della famiglia firmarono una lettera che chiedeva allo Zar di riconsiderare la sua decisione tenendo conto della debole salute di Dmitrij, ma Nicola II rifiut\u00f2 di prendere in considerazione la petizione, e la rimand\u00f2 al mittente con un'annotazione in calce: \u00abNessuno ha il diritto di sulla base del proprio giudizio. So che a molti dei firmatari rimorde la coscienza, poich\u00e9 Dmitrij Pavlovich non \u00e8 l'unico implicato in questa faccenda. Sono stupito che mi abbiate mandato questa lettera.\u00bb\nIl padre di Irina, Sandro, visit\u00f2 la coppia a Rakitnoe nel febbraio 1917 e li trov\u00f2 di umore complessivamente accettabile. Feliks ancora sperava che lo Zar e il governo rispondessero alla morte di Rasputin iniziando una serie di azioni politiche che smorzassero la sempre crescente agitazione: per questo imped\u00ec alla moglie di tornare dalla madre a Pietrogrado, ritenendo quella citt\u00e0 pericolosa. In effetti lo Zar abdic\u00f2 a marzo, cadde la monarchia e la sua famiglia fu posta agli arresti domiciliari e in seguito sterminata dai bolscevichi a Ekaterinburg il 17 luglio 1918. La decisione di esiliare Feliks e Dmitrij permise loro di essere tra i pochi membri della famiglia Romanov a salvarsi dopo la Rivoluzione d'Ottobre.\nEsilio.\nIn seguito alla Rivoluzione di Febbraio del 1917 Irina, Feliks e la bambina si trasferirono ad Ai Todor, propriet\u00e0 estiva del padre di lei.; alla donna fu consentito di rimanere libera, diversamente da molti dei suoi parenti, perch\u00e9 aveva perso i diritti al trono sposando Feliks; tuttavia vivevano in una condizione di incertezza costante, soprattutto dopo la Rivoluzione d'Ottobre e gli arresti seguenti della ex famiglia imperiale, che sarebbero terminati con molteplici massacri. In Crimea, pot\u00e9 fuggire dalla Russia con i fratelli e altri membri sopravvissuti della famiglia imperiale a bordo della nave britannica HMS Marlborough il 7 aprile 1919. A bordo Feliks si vant\u00f2 pubblicamente dell'omicidio di Rasputin mentre sulla nave uno degli ufficiali britannici not\u00f2 che Irina sembrava \u00abtimida e schiva alla prima impressione, ma bastava prendere un po' di confidenza con quella piccola deliziosa ragazza per rompere la sua riservatezza e scoprire che era inoltre molto affascinante e parlava inglese fluentemente.\u00bb\nIn esilio Irina e Feliks vissero meglio della maggior parte degli altri emigrati russi. Per un certo tempo gestirono una casa di moda di nome IRFE, dalle iniziali dei loro nomi e, in seguito, coi proventi di una causa vinta nel 1934 contro la MGM per un film del 1928, \"Rasputin e l'imperatrice\", dove si vede il lussurioso monaco sedurre l'unica nipote dello zar, chiamata \"Principessa Natasha\" nella pellicola. Feliks inoltre scrisse le proprie memorie e continu\u00f2 ad essere sia celebrato sia infamato come l'uomo che aveva assassinato Rasputin. La loro figlia, cresciuta per gran parte del tempo dai nonni paterni fino ai nove anni, si rovin\u00f2 tornando a vivere dai genitori. La sua educazione priva di punti fermi la rese capricciosa, secondo il padre: Feliks e Irina erano inadatti a gestire le difficolt\u00e0 giornaliere del crescere una figlia, la quale adorava il padre, ed ebbe un rapporto pi\u00f9 distaccato con la madre.\nIrina e Feliks, vicini l'uno all'altra come invece non furono con la figlia, ebbero un matrimonio felice durato oltre mezzo secolo: morto lui nel 1967, lei lo segu\u00ec appena tre anni dopo."}
{"id": "2096470", "revid": "729019", "url": "https://it.wikipedia.org/wiki?curid=2096470", "title": "Strada statale 576 di Furore", "text": "La strada statale 576 di Furore (SS 576) \u00e8 una strada statale italiana che si sviluppa nella provincia di Agrigento.\nPercorso.\nLa strada ha inizio al km 198,100 della Strada statale 115 Sud Occidentale Sicula nei pressi di Ponte Madonna, nel comune di Favara. Sfiora il Villaggio La Loggia e la Masseria Furore fino ad arrivare nel comune di Naro, il cui centro abitato \u00e8 lambito sul lato sud-occidentale fino ad innestarsi sulla Strada statale 410 di Naro."}
{"id": "2096473", "revid": "729019", "url": "https://it.wikipedia.org/wiki?curid=2096473", "title": "Strada statale 660 di Acri", "text": "La strada statale 660 di Acri (SS 660) \u00e8 una strada statale italiana, il cui percorso si snoda in Calabria che prende il nome dall'omonimo comune che attraversa.\nPercorso.\nL'arteria nasce nei pressi di Luzzi staccandosi dalla ex Strada statale 559 di Luzzi. Da qui batte verso nord raggiungendo la citt\u00e0 di Acri da cui prende il nome, proseguendo poi verso est addentrandosi nella Sila, fino a congiungersi con la Strada statale 177 Silana di Rossano al bivio Gallopane, non lontano dal Lago di Cecita.\nNel 2007 si avviarono i lavori per costruire un nuovo tracciato allo scopo di arginare il problema del tratto di strada che attraversava la frana di serra di vuda,(da sempre esistita la frana nella zona),infatti a causa di questi ,nella stagione invernale, e oltretutto a causa delle abbondanti pioggie che colpiscono la zona di Acri, c'era di continuo rischio che la strada franasse improvvisamente rischiando di far rimanere isolata la citt\u00e0 Acri. Evento verificatosi nel 1999 quando Acri rimase isolata e questo era un problema per i cittadini furono costretti ad accedere l'unica strada di collegamento con l'autostrada era una piccola strada comunale denominata Serricella-Croce di Baffi, la quale si riconciunce al ponte muccone allungando di circa 25 Kilometri con lunghi tempi di percorrenza. Il nuovo tracciato comprende un ponte,una galleria, una rotonda. I lavori terminarono nel Dicembre 2011 con il traforo della galleria (salice) di una lunghezza totale di 895 metri. Infine nel luglio 2021 il sindaco di Acri comunic\u00f2 alla cittadinanza che i lavori del nuovo tratto era stati ultimati e annuncia che l'inaugurazione sarebbe stata giorno 11 Agosto 2021.\nStoria.\nCon il decreto del Ministro dei lavori pubblici 2199 del 16 marzo 1989 viene classificata come strada statale con i seguenti capisaldi di itinerario: \"Innesto s.s. n. 559 al bivio Luzzi - Ponte Mucone - Scanzata di Cosenza - Acri - Innesto s.s. n. 177 al bivio Gallopane\".\n\u00c8 in atto la costruzione di un nuovo tracciato come superstrada a due corsie per senso di marcia che da Acri percorre le montagne che si divide nella strada vecchia e la diramazione che si va ad innestare con l'Autostrada A3 Napoli-Reggio Calabria presso lo svincolo di Sibari."}
{"id": "2096480", "revid": "729019", "url": "https://it.wikipedia.org/wiki?curid=2096480", "title": "Strada statale 673 Tangenziale di Foggia", "text": "La strada statale 673 Tangenziale di Foggia (SS 673), gi\u00e0 nota come \"strada statale 673 Tangenziale Est di Foggia (SS 673)\" e ancor prima in parte come \"nuova strada ANAS 361 ex SS 16 Variante di Foggia (NSA 361)\" \u00e8 una strada statale italiana il cui percorso si snoda interamente in Puglia, nel territorio del comune di Foggia. \u00c8 una strada statale a carreggiata unica, per la maggior parte del percorso presenta due corsie per senso di marcia, senza incroci a raso e senza spartitraffico.\nDescrizione.\nQuesta arteria nacque con l'esigenza di creare un itinerario alternativo al vecchio tracciato della Strada statale 16 Adriatica che attraversa il centro abitato di Foggia (Via san Severo, Piazza del Lago, Corso Vittorio Emanuele II, Via Bari, Corso del Mezzogiorno) per i traffici provenienti da e diretti a nord (e quindi da San Severo), sud (e quindi da Cerignola) ed est (quindi da Manfredonia), unitamente alla possibilit\u00e0 di accedere all'A14 Bologna-Taranto. Analogo compito sul versante ovest \u00e8 assolto dalla variante della SS 16.\nLa tangenziale ha origine a nord di Foggia, all'incirca al km 670 della SS 16. Il suo primo tratto non presenta le caratteristiche tipiche del resto del percorso, con una sola corsia per senso di marcia fino al primo svincolo, corrispondente ad una intersezione a raso con la strada comunale vicinale Sprecacenere. La strada, dopo aver curvato leggermente verso destra, prevede uno svincolo per mantenersi sulla SS 673, mentre la carreggiata principale proseguendo costituisce la diramazione SS 673 dir, utile per il traffico proveniente da nord per accedere alla Strada statale 89 Garganica in direzione del Gargano.\nImboccando invece lo svincolo a destra e quindi continuando sulla SS 673, dopo poche centinaia di metri \u00e8 presente lo svincolo per il casello autostradale di Foggia dell'A14. Da questo punto in poi, la strada assume le caratteristiche tipiche di una carreggiata unica con due corsie per senso di marcia, incontrando subito l'interconnessione con la SS 89: si tratta di uno svincolo a quadrifoglio incompleto, poich\u00e9 \u00e8 assente la possibilit\u00e0 di imboccare la SS 89 verso Manfredonia per chi proviene da nord, svincolo che \u00e8 rappresentato dalla precedente SS 673 dir.\nSuccessivamente seguono gli svincoli di Foggia - Villaggio degli Artigiani, Foggia - Ferrovia, Via del Mare (SP 37), ex Strada statale 544 di Trinitapoli per terminare infine con l'innesto sulla SS 16 nei pressi del km 681 circa.\nStoria.\nSebbene la nomenclatura faccia la sua apparizione sin dal 2005, \u00e8 solo col decreto del presidente del Consiglio dei ministri dell'8 luglio 2010 \u00e8 stata formalizzata la sua classificazione come statale 673 Tangenziale Est di Foggia (SS 673).\nL'arteria ha poi raggiunto la sua attuale definizione includendo anche la preesistente variante della strada statale 16 Adriatica che aggirava il centro abitato di Foggia da ovest e sud nel corso del 2011, tracciato che era stato provvisoriamente denominato nuova strada ANAS 361 SS 16 Variante di Foggia (NSA 361); con questa inclusione \u00e8 cambiata la denominazione della statale, assumendo quella attuale.\nL'itinerario che tuttora la caratterizza \u00e8 il seguente: \"Innesto con la S.S. n. 16 a Nord di Foggia - Svincolo con la S.S. n. 673 dir - Svincolo con la S.S. n. 655 - Svincolo con la S.S. n. 17 - Innesto con la S.S. n. 16 a Nord di Foggia\".\nStrada statale 673 dir Tangenziale Est di Foggia.\nLa strada statale 673 dir Tangenziale Est di Foggia (SS 673 dir) \u00e8 una strada statale italiana il cui percorso si snoda interamente in Puglia, nel territorio del comune di Foggia. Si tratta di una diramazione della SS 673, la cui funzione \u00e8 di interconnessione tra la SS 673, il casello autostradale \"Foggia\" dell'Autostrada A14 e la strada statale 89 Garganica.\nHa origine dallo svincolo della SS 673 per Manfredonia all'altezza del km 3,6 (in direzione opposta, \u00e8 possibile solo imboccare la SS 673 in direzione nord). La strada prosegue per mezzo chilometro, fino allo svincolo per l'A14 il quale \u00e8 per\u00f2 incompleto: difatti l'uscita dalla SS 673 dir per entrare in autostrada \u00e8 assente, poich\u00e9 il compito medesimo \u00e8 affidato alla SS 673 stessa. L'arteria prosegue quindi fino ad innestarsi sulla SS 89.\nSebbene la nomenclatura faccia la sua apparizione sin dal 2005, \u00e8 solo col decreto del presidente del Consiglio dei ministri dell'8 luglio 2010 \u00e8 stata formalizzata la sua classificazione; l'itinerario che la contraddistingue \u00e8 il seguente: \"Innesto con la S.S. n. 16 presso Foggia - Innesto con la S.S. n. 673 presso Foggia\"."}
{"id": "2096483", "revid": "729019", "url": "https://it.wikipedia.org/wiki?curid=2096483", "title": "Strada statale 678 di Latisana", "text": "La strada statale 678 di Latisana (SS 678) era la denominazione prevista per il raccordo autostradale che avrebbe collegato il nuovo svincolo di Latisana sull'autostrada A4 alla SS14, innestandosi successivamente sulla SR354. Tale numerazione non \u00e8 mai stata utilizzata, in quanto la bretella A4-SS14, ancora prima di essere completata, \u00e8 diventata di competenza di Autovie Venete e non dell'ANAS, perdendo quindi la classificazione di strada statale. Tale tratto attualmente \u00e8 privo di numerazione ed \u00e8 indicato come \"Bretella di Latisana\". Si tratta di una strada a quattro corsie a carreggiate separate, comprendente la barriera autostradale di Latisana.\nIl tratto compreso fra la SS14 e la SR354, a quattro corsie non separate da guard rail, \u00e8 invece gestito da Friuli Venezia Giulia Strade e classificato come SR UD 75 delle Bandite.\nLa sua istituzione \u00e8 datata 2005, quando per\u00f2 il tratto era ancora in costruzione ed era inserito nella rete stradale di interesse statale a gestione regionale. Gi\u00e0 nel 2006, la strada non compariva pi\u00f9 nella rete stradale presente nella regione, e avveniva quindi il passaggio di consegna alla societ\u00e0 Autovie Venete, impegnata nella realizzazione del nuovo svincolo di Latisana, in sostituzione del precedente.\nLa numerazione SS678 pertanto non \u00e8 mai comparsa nella segnaletica.\nLa nuova struttura venne quindi aperta al traffico il 12 giugno 2009; il tratto \u00e8 a due corsie per senso di marcia ed il limite di velocit\u00e0 varia tra gli 80\u00a0km/h ed i 50\u00a0km/h (nei pressi del casello e degli svincoli autostradali)."}
{"id": "2096485", "revid": "729019", "url": "https://it.wikipedia.org/wiki?curid=2096485", "title": "Strada statale 683 di Licodia Eubea-Libertinia", "text": "La strada statale 683 di Licodia Eubea-Libertinia (SS 683), gi\u00e0 \"nuova strada ANAS 10 Licodia Eubea-Libertinia (NSA 10)\", \u00e8 una strada statale italiana.\nCostituisce al momente un collegamento diretto tra la strada statale 514 di Chiaramonte, sull'itinerario Catania-Ragusa e la citt\u00e0 di Caltagirone. La strada \u00e8 uno scorrimento veloce, privo di attraversamenti urbani, incroci a raso o accessi laterali ad eccezione degli svincoli intermedi per la viabilit\u00e0 locale. Presenta una carreggiata unica di 10,75 metri, con una corsia per senso di marcia, ampie curve e frequenti piazzole di sosta. La strada si pone come alternativa alla strada statale 124 Siracusana.\nIl progetto completo della strada mira a collegare direttamente il versante sud-est della Sicilia all'autostrada A19 Catania-Palermo senza ricorrere alla viabilit\u00e0 locale o ad altri itinerari.\nL'attuale itinerario \u00e8 cos\u00ec definito: \"Innesto con la S.S. n. 514 presso Grammichele - Innesto con la S.S. 124 presso Caltagirone\".\nStrada statale 683 var Variante di Caltagirone.\nLa strada statale 683 var Variante di Caltagirone (SS 683 var) \u00e8 una strada statale italiana, il cui percorso permette di aggirare l'abitato di Caltagirone.\nNel 2004 \u00e8 stato previsto il prolungamento del tratto gi\u00e0 in esercizio della strada statale Licodia Eubea-Libertinia fino alla strada statale 117 bis Centrale Sicula, con svincoli in corrispondenza di Caltagirone, strada statale 417 e San Michele di Ganzaria. Nel 2008 l'ANAS ha approvato il progetto esecutivo della \"Variante di Caltagirone\", presentata come parte del progetto di prolungamento della SS 683, pur con progressiva chilometrica indipendente da questa.\nIl 4 dicembre 2014 \u00e8 stato aperto un primo tratto che va dallo svincolo di San Bartolomeo, ad est del comune siciliano con innesto sulla strada statale 124 Siracusana ed arriva allo svincolo di Molona a nord del comune, con innesto sulla strada statale 417 di Caltagirone. Facente parte del progetto, ma ancora non formalmente inserito nell'itinerario della strada statale, \u00e8 stato aperto al traffico l'8 luglio 2016 un ulteriore tratto in proseguimento al preesistente fino all'innesto con la strada statale 124 Siracusana.\nLa classificazione attuale risale al 2015, ed \u00e8 caratterizzata dal seguente itinerario: \"Svincolo di S. Bartolomeo - Svincolo di Molona con la S.S. n. 417\"."}
{"id": "2096489", "revid": "729019", "url": "https://it.wikipedia.org/wiki?curid=2096489", "title": "Mercedes-Benz M148", "text": "La siglaMercedes-Benz M148 (o Daimler-Benz M148) identifica un motore a scoppio prodotto tra il 1940 ed il 1942 dalla Casa tedesca Daimler-Benz per il suo marchio automobilistico Mercedes-Benz.\nCaratteristiche.\nQuesto motore \u00e8 stato destinato alle Mercedes-Benz 600V e 600K, due versioni di un modello di super-ammiraglia, prodotte in quantit\u00e0 minime, la cui genesi risale a prima dello scoppio della Seconda guerra mondiale, ma la cui produzione \u00e8 cominciata e terminata in pieno periodo bellico.&lt;br&gt;\nSi tratta di un motore pensato per sostituire sia il 5.4 litri M24, sia per sostituire anche il possente M150 da 7.7 litri.&lt;br&gt;\nIl motore \"M148\" \u00e8 il primo motore V12 Mercedes-Benz ed \u00e8 un 6 litri disponibile sia aspirato che sovralimentato mediante compressore volumetrico: in questo caso, il motore assume la sigla M157. \nPer entrambe le configurazioni le caratteristiche in comune sono:\nM148.\nIl motore \"M148\" vero e proprio \u00e8 quello in configurazione aspirata, in grado di erogare una potenza massima di 170 CV a 3600 giri/min.\nM157 sperimentale.\nIl motore M157 \u00e8 in pratica la versione sovralimentata del motore \"M148\". L'aggettivo \"sperimentale\" si riferisce al fatto che questo \u00e8 stato un motore mai destinato ad essere impiegato nella produzione di serie e che non va quindi confuso con il motore M157 introdotto ben 70 anni dopo, destinato alla produzione in serie e che \u00e8 tutto un altro genere di motore, ben pi\u00f9 evoluto e prestante. Il compressore volumetrico utilizzato \u00e8 un Roots. Insolita la decisione di lasciare immutato il rapporto di compressione, decisione dovuta presumibilmente all'elevatissima robustezza intrinseca del motore.&lt;br&gt;\nIl compressore, come su altre Mercedes-Benz dell'epoca che ne erano dotate, si attiva automaticamente spingendo a fondo l'acceleratore. Fintanto che non si attiva la potenza massima raggiunge 155 CV a 3600 giri/min, ma una volta che si apre di colpo il gas, i cavalli erogati diventano 240."}
{"id": "2096492", "revid": "63727", "url": "https://it.wikipedia.org/wiki?curid=2096492", "title": "Mercedes-Benz M157", "text": "La sigla Mercedes-Benz M157 identifica un motore a scoppio prodotto a partire dal 2011 al 2019 dalla casa automobilistica tedesca Mercedes-Benz.\nDescrizione.\nQuesto motore \u00e8 strettamente imparentato sia con il meno prestante M278, sia con i progenitori di quest'ultimo, ossia i motori M273. Con essi, il motore M157 condivide molte caratteristiche strutturali, tra cui la configurazione di tipo V8, l'angolo di 90\u00b0 tra le bancate e l'ampio utilizzo della lega d'alluminio, per basamento, monoblocco e testate. &lt;br&gt;\nIl motore M157 (che non va confuso con il ben pi\u00f9 primitivo M157 sperimentale d'inizio anni quaranta del Novecento) riprende le caratteristiche dimensionali del pi\u00f9 grande tra i motori M273, mantenendo cos\u00ec una cilindrata di 5461 cm\u00b3 (alesaggio e corsa: 98x90,5 mm), ma porta diverse novit\u00e0. Il motore \u00e8 stato rivisitato anche dalla AMG, la quale ne ha aumentato le prestazioni, proponendolo in diverse varianti di potenza massima, fra le diverse novit\u00e0 spiccano la doppia sovralimentazione ottenuta tramite due turbocompressori, uno per bancata, per continuare con l'alimentazione ad iniezione diretta, l'utilizzo di iniettori piezoelettrici e l'accensione multi-spark (a scintilla multipla) ed il dispositivo Start/Stop. Come risultato si \u00e8 ottenuto un incremento di prestazioni a fronte di un calo di consumi ed emissioni di anidride carbonica. La potenza massima di questo motore dipende dalle applicazioni su cui \u00e8 prevista, in ogni caso sono previsti sette livelli di potenza, compresi tra 525 e 585 CV. Con tali caratteristiche, perci\u00f2, il motore \"M157\" \u00e8 destinato a sostituire gradualmente il 6,2 litri aspirato M156.&lt;br&gt;\nDi seguito vengono mostrate le caratteristiche e le applicazioni del motore M157 nelle sue quattro varianti:\nDal motore \"M157\" \u00e8 stato derivato il motore M152, cio\u00e8 la variante aspirata, meno potente, ma ugualmente molto prestante."}
{"id": "2096498", "revid": "287204", "url": "https://it.wikipedia.org/wiki?curid=2096498", "title": "Kristina Cesnaviciute", "text": ""}
{"id": "2096499", "revid": "1305772", "url": "https://it.wikipedia.org/wiki?curid=2096499", "title": "Sito del F\u00e2", "text": "Il 'sito del F\u00e2 \u00e8 un sito archeologico gallo-romano, situato nei territori dei comuni di Barzan, Talmont-sur-Gironde e Arces-sur-Gironde, nel dipartimento francese della Charente Marittima.\nGli scavi, condotti a partire dal 1994 hanno rivelato la presenza di una citt\u00e0 portuale, probabilmente identificabile con \"Novioregum\".\nStoria del sito.\nLa zona era gi\u00e0 frequentata in epoca neolitica. Su un altopiano che sormonta l'estuario della Gironda, lo studioso locale Eutrope Jouan rinvenne frammenti di asce in pietra levigata e punte di freccia. In seguito a lavori di livellamento del terreno, nel 1970 furono rinvenute ancora ceramiche e strati di ceneri con pietre di focolare che testimoniano la presenza di un abitato, dotato di una necropoli. Una campagna di prospezione aerea ha mostrato la presenza di fortificazioni intorno all'insediamento, con una serie complessa di fossati.\nSempre nel comune di Barzan sono stati identificati due siti dell'et\u00e0 del bronzo, presso la localit\u00e0 del \"Moulin du F\u00e2\" e sul fianco orientale della collina di La Garde, nella localit\u00e0 di \"Les Piloquets\", dove avvenne nel 1980 la scoperta fortuita di asce in bronzo del 1800 a.C. circa, oggi esposte nel museo di Royan.\nNel VII secolo a.C. nella zona era stanziato il popolo gallico dei Santoni, che ebbero come capitale prima Pons e poi Saintes. Nello stesso luogo del precedente sito del \"Moulin du F\u00e2\" fu costruito un santuario monumentale, che dominava l'estuario della Gironda. Le prospezioni aeree hanno mostrato la presenza di altri due templi celtici sulla collina di La Garde.\nTra il 1996 e il 2000 vi si sono svolte delle campagne di scavo che hanno permesso il recupero di ceramiche galliche e ispaniche del V secolo a.C., che testimoniano la presenza nel sito in quest'epoca di un emporio commerciale. Furono inoltre rinvenute monete galliche del II secolo a.C.. La citt\u00e0 doveva probabilmente la sua prosperit\u00e0 alla collocazione su una delle vie commerciali sulle quali si esportava lo stagno proveniente dalle Isole britanniche e soprattutto dalla Cornovaglia.\nIl territorio dei Santoni venne conquistato dai Romani nel 58 a.C. Saintes, la capitale dei Santoni, divenne il capoluogo della provincia romana di Aquitania, con il nome \"Mediolanum Santonum\". Il secondo centro urbano dei Santoni, \"Novioregum\", divenne un \"emporium\" grazie alla sua posizione presso l'estuario della Gironda.\nNel sito sono testimoniati interventi di epoca flavia (statue e capitelli corinzi di questo periodo). La citt\u00e0 fior\u00ec nel II secolo, sotto gli imperatori della dinastia antonina e vi vennero costruiti un teatro, vie, il porto con i suoi magazzini, e ingrandite le terme.\nNel III secolo la citt\u00e0 di \"Novioregum\" \u00e8 segnalata sull'Itinerario Antonino come stazione della strada tra Saintes e Bordeaux, a circa 15 miglia (35\u00a0km se si utilizza la lega gallica di 2.450\u00a0m) da Saintes e a circa 12 miglia (28\u00a0km) dalla localit\u00e0 di \"Tamnum\", forse identificabile con l'attuale Consac.\nLa citt\u00e0 mantenne la sua importanza fino alla fine del III secolo, quando declin\u00f2 rapidamente per ragioni non identificate, forse a causa dell'insabbiamento del porto, fino ad essere del tutto abbandonata nel corso del IV secolo. In epoca medioevale divenne cava per materiale da costruzione: elementi decorativi provenienti dalla citt\u00e0 vennero reimpiegati nelle case o nelle chiese della zona. Nel XVI secolo un mulino si install\u00f2 sul podio del tempio principale, dando alla localit\u00e0 il suo nome attuale (\"Moulin du F\u00e2\", dove probabilmente \"F\u00e2\" \u00e8 un'alterazione del latino \"fanum\").\nStoria degli scavi.\nLe antiche rovine erano note gi\u00e0 nel Settecento: l'ingegnere reale Claude Masse, di stanza in Aunis tra il 1694 e il 1715 le cita nelle sue memorie e nel 1844 l'abate Auguste Lacurie, segretario della \"Soci\u00e9t\u00e9 arch\u00e9ologique\" di Saintes, aveva ipotizzato la loro pertinenza alla citt\u00e0 di \"Novioregum\", che fu tuttavia contestata a lungo. La campagna di scavi condotta sul sito del \"Moulin du F\u00e2\" da L\u00e9on Massiou tra il 1921 e il 1924 condusse alla scoperta di un acquedotto e delle terme romane, che si aggiunsero al tempio gallo-romano e al teatro, gi\u00e0 conosciuti. Nel 1937 il sito venne classificato tra i monumenti storici francesi.\nAltri scavi vennero condotti tra il 1935 e il 1957 da Louis Basalo, portando al rinvenimento di una dedica al dio Marte. Nel 1975 Jacques Dassi\u00e9 condusse una prospezione aerea favorita da una notevole siccit\u00e0, rivelando l'importanza del sito archeologico e permettendo di individuare i principali poli urbanistici di una citt\u00e0 dalla notevole estensione di 140 ettari.\nNel 1993 l'intero sito fu acquistato dal comune di Barzan e fu fondata un'associazione (\"ASSA Barzan\"), incaricata della valorizzazione. Scavi scientifici iniziarono nel 1994, seguiti dalle universit\u00e0 di Bordeaux e di La Rochelle.\nVoci correlate.\n\"Novioregum\""}
{"id": "2096502", "revid": "82598505", "url": "https://it.wikipedia.org/wiki?curid=2096502", "title": "Paradoxurinae", "text": ""}
{"id": "2096503", "revid": "104216", "url": "https://it.wikipedia.org/wiki?curid=2096503", "title": "Microsoft OneNote", "text": "Microsoft OneNote \u00e8 un programma di gestione note su Internet prodotto da Microsoft e distribuito gratuitamente con licenza commerciale. \u00c8 parte del pacchetto di produttivit\u00e0 personale Microsoft Office, ed \u00e8 disponibile per i sistemi operativi Windows (compresi Windows 10 Mobile e Windows Phone), macOS, iOS e Android.\nStoria.\nPresentato per la prima volta con Microsoft Office 2003, \u00e8 stato rinnovato con Microsoft Office 2007. A partire dalla versione 2010 OneNote \u00e8 stato inserito in ogni edizione di Microsoft Office, con l'aggiunta del supporto delle schede di strumenti; a partire dal 6 giugno 2010 \u00e8 stata resa disponibile anche la versione gratuita OneNote Web App, parte del pacchetto gratuito Microsoft Office Web Apps.\nNel corso del 2011, OneNote \u00e8 stato reso disponibile prima per iPhone e poi per iPad .\nInfine anche per Android. \nVerso la fine del 2013, Microsoft OneNote per Android viene aggiornato, introducendo funzionalit\u00e0 come la condivisione di file e la modifica di note in pi\u00f9 finestre. \u00c8 stato aggiunto inoltre un widget che riassume tutte le note recenti.\nIl 17 marzo 2014 Microsoft ha annunciato che OneNote 2013 \u00e8 ora scaricabile gratuitamente dal sito \"onenote.com\" per i sistemi Windows, e sul Mac App Store per i Mac, prima incompatibili con il programma.\nOneNote 2019 non esiste in quanto Microsoft ha deciso di non includere OneNote in Microsoft Office 2019 visto che sarebbe aggiuntivo rispetto a OneNote per Windows 10: pertanto, l'ultima versione di OneNote desktop \u00e8 OneNote 2016 (scaricabile e utilizzabile gratuitamente anche senza avere Office).\nFunzionalit\u00e0.\nMicrosoft OneNote \u00e8 di fatto un blocco note digitale su Internet. Concepito per radunare informazioni provenienti da altri programmi o da internet, insieme a quelle scritte dall'utente, ha una struttura estremamente flessibile, che consente una grande libert\u00e0 di lavoro. I dati sono contenuti in quaderni, che sono divisi in schede, a loro volta divise in pagine. Ognuna di queste parti \u00e8 collegata con le altre in una rete di informazioni e pu\u00f2 essere copiata o spostata da un quaderno all'altro con un solo clic. \u00c8 ignoto se Microsoft memorizzi i dati in forma criptata.\nOneNote \u00e8 stato programmato in modo particolare per l'utilizzo con i Tablet PC e incorpora molte funzionalit\u00e0 di inchiostro digitale (assenti nella versione Web), sfruttando la tecnologia di riconoscimento della scrittura integrata in Windows, che permette di convertire appunti scritti a mano in testo modificabile. Tramite l'installazione di un componente aggiuntivo, il programma consente inoltre di inserire e calcolare equazioni matematiche.\nOneNote installa una stampante virtuale apposita (in elenco stampanti \u00e8 individuata come \"Invia a OneNote\"), adatta ai ritagli di vari oggetti visualizzati.\nOneNote per Windows 10.\nOltre a OneNote contenuto in Microsoft Office (OneNote desktop, versione Win32, ultima versione disponibile \u00e8 OneNote 2016) esiste, integrata nel sistema operativo, anche la versione UWP (app che era possibile scaricare da Microsoft Store). Le due versioni possono anche coesistere. Anche di questa versione si pu\u00f2 scaricare e usare il driver di stampante che fornisce il comando \"Invia a OneNote\" (stampante virtuale \"OneNote per Windows 10\")."}
{"id": "2096505", "revid": "767487", "url": "https://it.wikipedia.org/wiki?curid=2096505", "title": "Juanma G\u00f3mez", "text": "Carriera.\nAcquistato dal Betis Siviglia nell'agosto 2008, ha segnato il suo primo gol ad ottobre nella partita di Coppa del Re contro il Castell\u00f3n, vincendo per 2-0 in trasferta. Nella sessione di calcio mercato, arriva al Villarreal Club de F\u00fatbol a parametro zero."}
{"id": "2096508", "revid": "838137", "url": "https://it.wikipedia.org/wiki?curid=2096508", "title": "Novioregum", "text": "Novioregum \u00e8 una citt\u00e0 gallo-romana appartenente alla \"civitas Santonum\" (Santoni).\n\u00c8 citata nell'Itinerario antonino a 15 miglia da \"Mediolanum Santonum\" (Saintes) e potrebbe essere identificata con il \"Portus Santonum\" citato dal geografo Claudio Tolomeo presso il \"promontorium Santonum\". La citt\u00e0 non \u00e8 invece menzionata nella \"Tabula peutingeriana\".\nLa citt\u00e0 era stata identificata nel XVIII secolo con Royan e agli inizi del XX secolo l'erudito locale L\u00e9on Massiou la collocava in corrispondenza della localit\u00e0 di Paterre (comune di Chaillevette), nella penisola d'Arvert, tra i terreni paludosi formati dal fiume Seudre e la Gironda e respingeva l'identificazione tra \"Novioregum\" e il \"Portus Santonum\".\nNel 1844, l'abate Auguste Lacurie, segretario della \"Soci\u00e9t\u00e9 arch\u00e9ologique\" di Saintes aveva ipotizzato l'identificazione di \"Novioregum\" con le rovine visibili presso il sito del F\u00e2, a Barzan. Nel 1975 una prospezione aerea condotta da Jacques Dassi\u00e9 permise di riconoscere l'importanza del sito di Barzan e di identificare i resti con quelli di \"Novioregum\": secondo Dassi\u00e9 le miglia sono infatti indicate non sulla base del miglio romano, ma della grande lega gallica, pari a 2.450 m."}
{"id": "2096510", "revid": "326822", "url": "https://it.wikipedia.org/wiki?curid=2096510", "title": "\u2200 Gundam", "text": ""}
{"id": "2096517", "revid": "2144087", "url": "https://it.wikipedia.org/wiki?curid=2096517", "title": "Glauco Vanz", "text": "Biografia.\nEra conosciuto come Vanz I, aveva tre fratelli tutti calciatori, Alessandro Vanz II, Iramo Vanz III e Gianni Vanz IV.\nCarriera.\nDopo aver mosso i primi passi nella Pro Calcio Mantova, Vanz si trasfer\u00ec al Bologna, societ\u00e0 nella quale trascorse quasi tutta la sua carriera. In maglia rossoblu, nel ruolo di riserva di Ferrari, vinse lo scudetto 1940-1941, collezionando 5 presenze. Nella stagione 1946-1947 riusc\u00ec a mantenere inviolata la porta per sette partite consecutive, raggiungendo un record personale di 663 minuti d'imbattibilit\u00e0. Nel 1948 fece parte della spedizione italiana alle olimpiadi di Londra.\nChiuse la carriera disputando una stagione nel e una nel , entrambe in IV Serie\nDopo qualche esperienza in panchina come allenatore iniziata nel castel san Pietro terme calcio, abbandon\u00f2 il calcio stabilendosi definitivamente a Bologna dove \u00e8 morto nel 1986 all'et\u00e0 di 66 anni.\nFonti.\nGuerin Sportivo"}
{"id": "2096518", "revid": "273792", "url": "https://it.wikipedia.org/wiki?curid=2096518", "title": "Ligue communiste r\u00e9volutionnaire", "text": ""}
{"id": "2096521", "revid": "149727", "url": "https://it.wikipedia.org/wiki?curid=2096521", "title": "Blindow", "text": ""}
{"id": "2096522", "revid": "1305772", "url": "https://it.wikipedia.org/wiki?curid=2096522", "title": "Dauer", "text": ""}
{"id": "2096524", "revid": "149727", "url": "https://it.wikipedia.org/wiki?curid=2096524", "title": "Dedelow", "text": ""}
{"id": "2096526", "revid": "253269", "url": "https://it.wikipedia.org/wiki?curid=2096526", "title": "Charles Cioffi", "text": "Biografia.\n\u00c8 nato a New York e ha studiato presso la Michigan State University, in cui \u00e8 diventato un membro della Sigma Chi Fraternity. Ha interpretato Lt. Vic Androzzi in \"Shaft il detective\" (1971) e Peter Cable in \"Una squillo per l'ispettore Klute\" (1971). \u00c8 pi\u00f9 volte apparso in programmi televisivi come \"Frasier\", \"Wings\", \"X-Files\", \"A-Team\"."}
{"id": "2096527", "revid": "149727", "url": "https://it.wikipedia.org/wiki?curid=2096527", "title": "G\u00fcstow", "text": ""}
{"id": "2096529", "revid": "287204", "url": "https://it.wikipedia.org/wiki?curid=2096529", "title": "Gharoli", "text": "Gharoli \u00e8 una suddivisione dell'India, classificata come \"census town\", di 68.978 abitanti, situata nel distretto di Delhi Est, nello territorio federato di Delhi. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 28\u00b0 37' 15 N e 77\u00b0 20' 08 E.\nSociet\u00e0.\nEvoluzione demografica.\nAl censimento del 2001 la popolazione di Gharoli assommava a 68.978 persone, delle quali 38.442 maschi e 30.536 femmine. I bambini di et\u00e0 inferiore o uguale ai sei anni assommavano a 11.524, dei quali 6.230 maschi e 5.294 femmine. Infine, coloro che erano in grado di saper almeno leggere e scrivere erano 48.490, dei quali 28.924 maschi e 19.566 femmine."}
{"id": "2096530", "revid": "149727", "url": "https://it.wikipedia.org/wiki?curid=2096530", "title": "Klinkow", "text": ""}
{"id": "2096531", "revid": "149727", "url": "https://it.wikipedia.org/wiki?curid=2096531", "title": "Sch\u00f6nwerder", "text": ""}
{"id": "2096532", "revid": "149727", "url": "https://it.wikipedia.org/wiki?curid=2096532", "title": "Seel\u00fcbbe", "text": ""}
{"id": "2096534", "revid": "1543377", "url": "https://it.wikipedia.org/wiki?curid=2096534", "title": "Team Veloqx", "text": "Il Team Veloqx \u00e8 una squadra inglese fondata dal magnate di Hong Kong Sam Li nel 1997 per gareggiare nelle competizioni automobilistiche. \nDopo aver corso nel campionato GT inglese utilizzando delle Ferrari 360 Modena e nella 12 Ore di Sebring del 2003 con una Ferrari 550 Maranello, nel 2004, terminato il rapporto con la marca di Maranello, ha ottenuto l'appoggio della filiale inglese di Audi che le ha affidato le Audi R8 Sport per competere nelle gare delle Le Mans Series e alla 24 Ore di Le Mans.\nGi\u00e0 nella prima stagione delle Series le vetture, condotte da Johnny Herbert, Jamie Davies, Allan McNish e Pierre Kaffer, si aggiudicarono le 4 gare in programma, oltre alla 12 Ore di Sebring. Alla 24 Ore di Le Mans dello stesso anno terminarono invece al secondo e quinto posto assoluto, con l'innesto nel gruppo dei piloti di Frank Biela e Guy Smith. Riuscirono in ogni caso ad aggiudicarsi sia la pole position che il giro pi\u00f9 veloce in gara.\nA fine stagione il team chiuse i battenti non riuscendo ad avvalersi di una collaborazione ufficiale con un'altra casa automobilistica dopo il divorzio dall'Audi. Il team rinasce nel 2009 e corre nell'Alms dove disputa alcune gare nella classe challenge con tre Porsche."}
{"id": "2096535", "revid": "1522738", "url": "https://it.wikipedia.org/wiki?curid=2096535", "title": "Lega Comunista Rivoluzionaria (Francia)", "text": "La Lega Comunista Rivoluzionaria () era un partito politico attivo in Francia dal 1974 al 2009, allorch\u00e9 ha dato luogo al Nuovo Partito Anticapitalista.\nIl partito si collocava all'estrema sinistra ed era la sezione francese della IV Internazionale (Segretariato unificato). Aveva oltre aderenti e tre portavoce (Olivier Besancenot, Alain Krivine e Roseline Vachetta); suoi erano il giornale periodico di riferimento \"Rouge\" e la rivista trimestrale teorica \"Critique communiste\".\nStoria.\nNata nel 1974, dopo una serie di scomposizioni e ricomposizioni nell'estrema sinistra francese. Tra i suoi fondatori figurano Daniel Bensa\u00efd e Alain Krivine, due dei maggiori attivisti del Maggio francese del '68.\nLa LCR ha sempre privilegiato l'insediamento sociale e moltissimi dei suoi militanti sono anche attivisti sindacali, studenteschi, ambientalisti o di altri movimenti di massa.\nLa LCR ha partecipato a tutti gli appuntamenti elettorali a partire dal 1997.\nIn occasione delle Elezioni europee del 1999 la LCR form\u00f2 un cartello elettorale assieme a Lutte Ouvri\u00e8re, riuscendo cos\u00ec ad eleggere a Strasburgo due suoi rappresentanti: Alain Krivine e Roseline Vachetta.\nNon \u00e8 mai riuscita invece ad eleggere alcun suo membro al Parlamento Francese a causa del sistema elettorale maggioritario a doppio turno.\nAlle elezioni presidenziali del 2002 la LCR candid\u00f2 all'Eliseo il giovane postino Olivier Besancenot, che ottenne il 4,25% pari a voti assoluti.\nAlle successive elezioni presidenziali del 2007 fu ripresentato lo stesso Besancenot, che aument\u00f2 i propri consensi fino a voti (pari al 4,08%) e si afferm\u00f2 come il candidato pi\u00f9 forte a sinistra del Partito Socialista Francese.\nLa LCR, dopo una discussione avviata fin dal 2007, ha dato vita ad un Nuovo Partito Anticapitalista, allargando cos\u00ec la propria base a numerosi giovani e ad esponenti dei movimenti sociali pi\u00f9 attivi negli ultimi anni.\nIl congresso fondativo della nuova formazione politica \u00e8 avvenuto il 7 febbraio 2009 ed essa ha gi\u00e0 triplicato il numero degli iscritti rispetto a quelli della LCR dell'anno precedente."}
{"id": "2096537", "revid": "1305772", "url": "https://it.wikipedia.org/wiki?curid=2096537", "title": "Pescarolo Sport", "text": "La Pescarolo Sport \u00e8 stata una scuderia automobilistica francese fondata da Henri Pescarolo e Fran\u00e7ois Granet nel 1999 con l'intenzione di competere nella 24 Ore di Le Mans, gara vinta in varie occasioni come pilota, successivamente il team ha gareggiato anche nel campionato Le Mans Series. Il team aveva chiuso i battenti nell'estate del 2010 dopo essere stato dichiarato fallito a causa di problemi finanziari, ma all'asta fallimentare nuovi compratori hanno acquistato in blocco i beni e i progetti della defunta scuderia per rilanciare l'attivit\u00e0 con una nuova societ\u00e0 denominata \"Pescarolo Team\", di cui il pilota francese \u00e8 stato confermato quale direttore sportivo.\nL'esordio e le prime stagioni.\nDopo aver gareggiato negli ultimi anni della sua carriera di pilota per la Courage Comp\u00e9tition, Henri (come prima di lui avevano fatto Yves Courage e Jean Rondeau) decide nel 1999 di gareggiare nella 24 Ore di Le Mans con una propria squadra chiamata inizialmente \"Pescarolo Promotion Racing Team\" organizzata appositamente per la gara, utilizzanddo un telaio Courage spinto da un motore Porsche 6 cilindri boxer. I risultati sono incoraggianti, la vettura del team al debutto conclude la gara al 9\u00ba posto assoluto, Pescarolo decide cos\u00ec di dar vita ad un vero e proprio team, nasce cos\u00ec la Pescarolo Sport con sede nei sobborghi di Le Mans, all'interno del Circuit de la Sarthe nell'area del Technoparc, in prossimit\u00e0 della sede della Courage.\nIl team inizia la propria attivit\u00e0 modificando delle Courage C60 per adattarle a nuovi regolamenti varati dall'ACO, mantenendo per\u00f2 la denominazione originale di Courage fino al 2004.\nI prototipi della scuderia francese dal 2000 fino al 2003 sono spinti da un motore V6 di 3,2 litri sovralimentato da 2 turbocompressori fornito dalla Peugeot, casa con cui vi era uno stretto rapporto di fornitura. Successivamente la Peugeot annunci\u00f2 la conclusione della collaborazione con Pescarolo, in quanto aveva gi\u00e0 pianificato un futuro coinvolgimento nella categoria con una propria vettura ufficiale (il programma sportivo Peugeot 908).\nIl passaggio al motore Judd.\nNel 2004 Pescarolo con il supporto della Sony, divenuto sponsor principale del team, opta per una fornitura di motori clienti Judd, montando cos\u00ec il V10 di 5 litri di produzione inglese.\nNel 2005 il team Pescarolo partecipa al campionato Le Mans Series vincendolo; alla 24 Ore di Le Mans di quell'anno invece, mentre \u00e8 saldamente primo a poche ore dal termine, per una uscita di pista del pilota Soheil Ayari, \u00e8 costretto ad accontentarsi del secondo posto, alle spalle della Audi R8, con un passo di gara mediamente 5 secondi al giro pi\u00f9 lento della Pescarolo C60H.\nNel 2006 vince nuovamente il campionato LMS, conquistando i titoli costruttori e piloti; alla 24 Ore di Le Mans, la Pescarolo LMP1 giunge invece seconda, alle spalle della debuttante Audi R10 TDI (primo diesel a vincere a Le Mans).\nIl debutto come telaista.\nNel 2007 costruisce la sua prima vera vettura completa, una sport aperta ribattezzata \"Pescarolo 01\", infatti anche il telaio viene realizzato all'interno della propria struttura, inizia inoltre a vendere i suoi nuovi prototipi anche a team clienti. Il telaio della nuova vettura viene concepito per gareggiare in classe LMP1, ma anche in classe LMP2, in quanto con opportune modifiche e alcuni particolari tecnici diversi \u00e8 predisposta anche per la classe pi\u00f9 piccola.Nel campionato LMS, giunge secondo in classifica costruttori battuto dalla Peugeot, mentre nel 24 Ore di Le Mans 2007 la barchetta francese giunge terza, alle spalle della R10 TDI (nuovamente a segno) e della nuova arrivata Peugeot 908 HDi FAP.\nNel 2008 la stagione ha un andamento meno brillante, nel Le Mans Series soffre la concorrenza delle squadre ufficiali Peugeot e Audi, ottiene come migliori piazzamenti 2 terzi posti e conclude il campionato al terzo posto nella classifica costruttori. Alla 24 Ore deve accontentarsi del 7\u00ba posto finale dietro gli squadroni Audi e Peugeot, consolandosi per il fatto di essere la prima tra le vetture a benzina.\nNel 2009 presenta una versione evoluta della sua sport, con aggiornamenti aerodinamici e tecnici; il team raggiunge inoltre un accordo con la Peugeot, tramite il quale schiera per conto della casa francese una Peugeot 908 semi-ufficiale (in configurazione 2008) al via della 24 Ore di Le Mans, oltre ad una delle sue Pescarolo LMP1, vettura che termina la gara in ottava posizione, mentre la 908 si ritira per incidente dovuto ad un fuoripista.\nI problemi finanziari e il fallimento.\nNel corso del 2009, Pescarolo ha stretto un accordo con la \"Sora Composites\", azienda francese specializzata nella realizzazione e lavorazione di materiali compositi, per lavorare insieme alla costruzione di future vetture Sport destinate anche alla commercializzazione verso team clienti.\nSempre nello stesso anno, conseguentemente a sopraggiunti problemi economici, Pescarolo \u00e8 stato costretto a vendere l'intero team proprio alla Sora Composites, conservando per s\u00e9 la carica di direttore sportivo della scuderia.\nNel corso dell'Asian Le Mans Series 2009, la Pescarolo 01 vincitrice \u00e8 stata schierata dal team ribattezzato Sora Racing, e non pi\u00f9, quindi, Pescarolo Sport.\nPer la stagione sportiva 2010, Jean Py nuovo proprietario del team francese, non riuscendo a predisporre un budget adeguato, si \u00e8 visto costretto a dare forfait in vista della 24 Ore di Le Mans, gara nella quale le 2 Pescarolo erano invitate d'ufficio.\nIl team francese, in seguito all'aggravarsi della propria situazione finanziaria, \u00e8 stato messo in liquidazione giudiziaria il 12 luglio 2010 dal tribunale del commercio di Le Mans che ha cos\u00ec decretato la fine della societ\u00e0 Pescarolo Sport SARL.\nLa vendita ad incanto dei beni patrimoniali della Pescarolo Sport si \u00e8 tenuta il 15 ottobre, Jacques Nicolet, proprietario della OAK Racing e amico di lunga data di Henri Pescarolo, assieme a Jo\u00ebl Rivi\u00e8re e Herv\u00e9 Poulain, si sono aggiudicati in lotto unico tutti i beni della societ\u00e0 fallita per la cifra di 400.000\u00a0\u20ac, pertanto il giudice fallimentare ha assegnato loro anche la propriet\u00e0 dei progetti per la nuova vettura di classe LMP1.\nLa rinascita come \"Pescarolo Team\".\nI nuovi proprietari hanno subito nominato Pescarolo direttore sportivo della nuova squadra ribattezzata \"Pescarolo Team\" che si schiera nelle gare endurance del 2011 con il motore Judd V10 gi\u00e0 usato nella stagione 2009 e i piloti Collard e Tinseau, ai quali si aggiunge il giovane Jousse..\nNel 2011 il team partecipa alla LMS e alla 24 ore di Le Mans con la macchina del 2009 aggiornata e come piloti Collard, Tinseau e Jousse. Alla prima gara conquista pole e vittoria alla \"6 Ore di Le Castellet\", a Spa vince la classifica LMS e a Imola arriva terza tra gli iscritti LMS. Alla 24 Ore di Le Mans si ritira a due ore dal termine quando era saldamente quinta assoluta e prima tra le vetture a benzina. Nelle ultime 2 corse della LMS il team conquista un terzo posto di classe e la vittoria nella \"6 Ore dell'Estoril\" che permette ai piloti di conquistare il titolo.\nNel 2012 il team lancia il nuovo prototipo \"Pescarolo 03\", basato sull'Aston Martin AMR One del 2011, nel World Endurance Championship e alla 6 Ore di Spa e alla 24 ore di Le Mans dove schiera, inoltre, una Dome S102.5-Judd modificata secondo il regolamento 2012. Alla 12 ore di Sebring la squadra arriva 6\u00aa assoluta, ancora con la macchina vecchia, terza di classe LMP1 e prima tra le LMP1 a benzina. Dopo Sebring la squadra stringe un accordo di reciproco aiuto con il team Luxury finito in guerra pochi mesi dopo, a Spa, dove Pescarolo ordina il sequestro delle due Ferrari 458 GT, poi sospeso per il solo weekend di gara e infine annullato dalla Corte d'Appello di Liegi. Questo perch\u00e9 il finanziamento promesso da Stephanie Hoener, proprietaria del Luxury, non \u00e8 mai arrivato. A finanziare la squadra per la costruzione di un solo telaio \"03\" (invece di due) \u00e8 il collezionista Roal Goethe, in cambio Stuart Hall prende il posto di Julien Jousse alla guida della macchina. Quest'ultimo denuncia il fatto causando il sequestro di entrambi i prototipi di Pescarolo che non possono presentarsi alle verifiche tecniche della 24 Ore di Le Mans se non quando, nella serata di sabato 2 giugno, il tribunale di Le Mans annulla l'azione di Julien Jousse, condannandolo per abuso del diritto. La squadra rientra in possesso delle attrezzature per preparare le vetture in tempo per i test di domenica. Durante la 24 ore la \"03\" rimane quasi distrutta nei test d'inizio giugno in un incidente che costa una frattura alla dodicesima vertebra al pilota Guillaume Moreau per poi subirne un altro durante le prove libere del mercoled\u00ec dove rimane danneggiato telaio per poi ritirarsi per surriscaldamento del motore Judd alle 19.33 di sabato finendo 55\u00aa. La Dome (numero di gara 17) ha accusato anch'essa problemi ed \u00e8 stata fermata ai box per poi ripartire a 4 minuti dalla fine per un ultimo giro arrivando 35\u00aa."}
{"id": "2096548", "revid": "287204", "url": "https://it.wikipedia.org/wiki?curid=2096548", "title": "Gharonda Neemka Bangar", "text": "Gharonda Neemka Bangar (nota anche come Patpar Ganj o Patparganj) \u00e8 una suddivisione dell'India, classificata come \"census town\", di 34.409 abitanti, situata nel distretto di Delhi Est, nello territorio federato di Delhi. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 28\u00b0 44' 03 N e 77\u00b0 16' 22 E.\nSociet\u00e0.\nEvoluzione demografica.\nAl censimento del 2001 la popolazione di Gharonda Neemka Bangar assommava a 34.409 persone, delle quali 19.057 maschi e 15.352 femmine. I bambini di et\u00e0 inferiore o uguale ai sei anni assommavano a 5.127, dei quali 2.757 maschi e 2.370 femmine. Infine, coloro che erano in grado di saper almeno leggere e scrivere erano 23.932, dei quali 14.100 maschi e 9.832 femmine."}
{"id": "2096555", "revid": "31886", "url": "https://it.wikipedia.org/wiki?curid=2096555", "title": "Courage Comp\u00e9tition", "text": "La Courage Comp\u00e9tition \u00e8 stata una scuderia automobilistica francese fondata dal pilota Yves Courage nel 1981 per competere specificatamente alla 24 Ore di Le Mans come pilota-costruttore (sull'esempio di Jean Rondeau), dopo avervi partecipato gi\u00e0 molte volte come pilota.\nLa storia.\nLa prima vettura realizzata, la \"Cougar C01\" (che debutt\u00f2 alla 1000 km del N\u00fcrburgring del 1981) partecip\u00f2 all'edizione 1982 con il fondatore della scuderia al volante. Negli anni seguenti la squadra ha partecipato al Campionato del Mondo Sport Prototipi e negli ultimi anni al campionato Le Mans Series.\nNelle molte edizioni della 24 Ore di Le Mans in cui si \u00e8 schierata ha ottenuto anche buoni risultati: nel 1987 concluse al 2\u00ba posto con una Porsche 962 e al 3\u00ba posto con la \"Cougar C20\" di propria progettazione spinta da motore Porsche; nel 1995 con la propria \"C34\" concluse al 2\u00ba posto a solo un giro di distacco dalla McLaren F1 vincitrice. Un altro telaio della Courage, il \"C60 hibryd\", rivisto e schierato dalla squadra Pescarolo Sport, ottenne il 2\u00ba posto nell'edizione del 2005. Negli ultimi anni la Courage ha ottenuto risultati di rilievo solo nella classe minore dei prototipi, la LMP2, conquistando alcuni podi di categoria.\nNel 2007 \u00e8 stata rilevata dal gruppo Oreca, che dal 2008 \u00e8 divenuto costruttore di prototipi apponendo il proprio marchio sui telai, Yves Courage ricopre ora un ruolo di consulente tecnico. Nel 2010 rinasce come Courage Technologies, che si occupa della progettazione e costruzione di veicoli elettrici.\nModelli.\nI primi modelli adottarono il nome \"Cougar\", mentre solo negli anni novanta fu adottato il nome del fondatore e al pari di altri piccoli costruttori degli anni settanta e ottanta, come Jean Rondeau e G\u00fcnter Gebhardt, spesso i telai dei primi modelli servivano per realizzare quelli successivi. Le date tra parentesi indicano l'anno di costruzione del primo esemplare di ogni modello."}
{"id": "2096562", "revid": "2091899", "url": "https://it.wikipedia.org/wiki?curid=2096562", "title": "Storia di Lanciano", "text": "La storia di Lanciano \u00e8 molto antica essendo stata la citt\u00e0 un centro di primaria importanza politica e commerciale.\nDal Paleolitico alla conquista romana.\nIl territorio di Lanciano \u00e8 stato abitato con continuit\u00e0 fin dal Paleolitico: la presenza umana pi\u00f9 antica \u00e8 testimoniata da ritrovamenti di strumenti in selce e pietra, risalenti a trentamila anni fa.\nDiversi, poi, sono i reperti di epoca neolitica. I pi\u00f9 importanti furono portati alla luce nel 1969 in contrada Marcianese, nel cosiddetto \"Villaggio Rossi\": di questo insediamento sono riemersi fondi di capanna con frammenti di utensili e resti animali ed umani, il tutto risalente ad una comunit\u00e0 che lo avrebbe abitato nel periodo tra VI e V millennio a.C.. Successivi scavi nel corso degli Anni Novanta hanno permesso di ritrovare altre testimonianze risalenti al III millennio a.C. nel sito dell'attuale centro storico.\nParlando di Lanciano come citt\u00e0, le sue origini affondano nel mito. La tradizione, tramandata da due storici del Seicento come Giacomo Fella e Pietro Pollidori, vuole che essa sia stata fondata nel 1179 a.C. da Solima, profugo troiano approdato in Italia insieme ad Enea, un anno dopo la distruzione della stessa Troia nel 1180 a.C., col nome di \"Anxanon\" o \"Anxia\" (dal nome di un compagno morto in guerra). Solima, secondo altre credenze di epoca medioevale, avrebbe fondato di l\u00ec a poco anche la citt\u00e0 di Sulmona. Il nome si sarebbe poi evoluto in Anxanum con la conquista romana (II secolo a.C.) e in \"Lanzano\" nel Medioevo sino a divenire quello attuale.\nAl di l\u00e0 della leggenda, riportata anche da altri storici abruzzesi quali Anton Ludovico Antinori, Domenico Romanelli e Luigi Renzetti, i rinvenimenti archeologici, riportati negli studi di Andrea Staffa e Florindo Carabba, hanno testimoniato la presenza sin dall'epoca preistorica dell'uomo a Lanciano, con gli scavi degli anno 90 presso Largo San Giovanni, piazza Plebiscito e via dei Bastioni reperti conservati nel museo civico archeologico dell'ex convento di Santo Spirito. \nSecondo le notizie di alcuni storici romani (Varrone, Livio e Plinio il Vecchio), in seguito Anxanon fu capitale del popolo Frentano, gente di stirpe sannitica che occup\u00f2 l'area costiera tra il Pescara ed il Fortore a partire dal V secolo a.C. In quest'epoca, probabilmente, la citt\u00e0 sub\u00ec l'influsso culturale dei Greci, che allora controllavano i traffici commerciali sulla sponda occidentale dell'Adriatico. Tra il IV secolo a.C. ed il III secolo a.C. i Frentani presero parte alle prime due guerre sannitiche, accettando di diventare \"foederati\" dei Romani dopo la sconfitta subita nel 304 a.C..\nNel periodo tra il V secolo e il IV secolo a.C. la citt\u00e0 di Anxa con tutti gli altri centri Frentani, escluso Larinum (stato autonomo), formava un unico unione federale Frentano-Sannita. Nel suo tentativo di espansione, Roma rivolse la sua attenzione ai Sanniti, di conseguenza anche i Frentani furono coinvolti nella guerra romana. Nel 319 a.C. Roma, dopo numerosi insuccessi, accord\u00f2 ai Sanniti l'antica alleanza. Nel 304 appunto i Frentani si staccarono dai Sanniti, alleandosi con Roma, conservando sempre l'autonomia, determinate fu l'aiuto che dettero ai Romani nella seconda guerra punica contro Annibale Barca.&lt;br&gt;Il territorio frentano era diviso in tanti centri che costituivano, con il circondario della Val di Sangro, vere e proprie comunit\u00e0 politiche. Tali centri possedevano statuti e magistrati, ed erano indipendenti gli uni dagli altri. Anche Anxa costitu\u00ec un centro importante, essendo la Capitale, ebbe un ruolo preminente nell'ambito del governo della valle, ed ebbe leggi proprie.\nIl commercio principale era di carattere agricolo-pastorale, ma anche artigiano presso Anxa, poich\u00e9 presso la valle passava un tratturo che collegava la Majella alla Puglia foggiana. Nel Sannio pre-romano esistevano collegamenti viari non solo tra la fascia costiera e i monti, ma anche da sud a nord. Questi percorsi erano utilizzati da popolazioni che nel flusso migratorio, provenienti dalla sponda opposta del Mar Adriatico, in parte restavano lungo la costa, in parte si spingevano verso l'entroterra. Le ceramiche rinvenute negli scavi, molte delle quali di importazione dalla Daunia o dall'Africa, hanno testimoniato che l'economia lancianese era molto sviluppata e variegata, e che la citt\u00e0 mediante il porto di Ortona riusciva a garantire lunghe rotte commerciali. \nIl fenomeno della \"transumanza\" caratterizz\u00f2 molto per secoli l'Abruzzo, e in particolare la zona frantana del Sangro, i cui percorsi permettevano collegamenti fino a Taranto, e con i Dauni del foggiano.\nEpoca romana.\nCome detto, \"Anxanon\" entr\u00f2 nella sfera di influenza di Roma intorno al 304 a.C.. A differenza delle altre popolazioni di ceppo sannita, essi rimasero fedeli a Roma durante le guerre puniche. Nella guerra sociale del 90 a.C., invece, furono tra i fautori della \"Lega Italica\". Al termine di questo conflitto i Frentani beneficiarono dell'estensione della cittadinanza romana a tutti i popoli italici. In quest'epoca dovette subire anche la romanizzazione del nome, da \"Anxanon\" in Anxanum. Alcuni decenni dopo, con la riorganizzazione amministrativa dell'Italia voluta da Augusto, la citt\u00e0 fu ascritta alla trib\u00f9 Arniense, all'interno della Regio IV Samnium.\nLa citt\u00e0 fu ordinata in seno alla Repubblica Romana come municipium: fatto attestato da una lapide, dapprima murata nel campanile di Piazza Plebiscito e, poi, fortemente danneggiata in seguito ai bombardamenti tedeschi del 6 aprile 1944. I frammenti della lapide furono in seguito ricomposti ed oggi si trovano nella parete sinistra del secondo piano del Palazzo Comunale. L'autenticit\u00e0 della lapide fu riconosciuta da Theodor Mommsen in una sua opera (vol. IX - Berlino 1883 pag. 280 n. 2998), nella quale afferma che questa fu rinvenuta dal poeta Oliviero nel 1510; questi la port\u00f2 in Contrada Santa Giusta e da qui, nel 1520, fu ritrasferita in citt\u00e0 per ordine del pretore Alfonso Belmonte. Lo stesso Mommsen afferma che \"Lanciano fu senza dubbio un municipio romano\".\nIn epoca romana Lanciano dovette conoscere una buona prosperit\u00e0 grazie alle sue fiere, dette \"nundinae\", come testimoniato anche dagli scritti di in scritti di Varrone, Livio, Sigonio e Plinio il Vecchio. In effetti, fin dall'et\u00e0 antica la citt\u00e0 ha dovuto la sua prosperit\u00e0 al commercio. Questa vocazione le deriva da una collocazione strategica: \u00e8 a pochi chilometri dal mare ma \u00e8 in collina, quindi meglio difendibile; inoltre, \u00e8 vicino ad un'antichissima rotta commerciale che collegava la Puglia all'Italia settentrionale gi\u00e0 in et\u00e0 preromana. Questo tracciato, probabilmente legato al tratturo L'Aquila-Foggia per la transumanza delle greggi, in epoca romana divenne una strada, detta Via Traiana, che partiva da \"Hostia Aterni\" (l'attuale Pescara) ed arrivava fino in Puglia passando per \"Ortona\", Anxanum ed \"Histonium\" (Vasto).\nIl primo a dare delle coordinate di Anxanum fu Tolomeo nella Descrizione del mondo. Anxanum venne indicata anche nella Tavola Peutingeriana e nell'itinerario di Antonino Pio risalente al 262, come stazione (\"mansio\") della Via Traiana. I due itinerari sono stati pubblicati da Mommsen nel volume IX del \"Corpus inscriptionum latinarum\" a pag. 204 vol. VI.\nPer usare le parole di un altro storico, Anton Ludovico Antinori che scrisse un \"Quadro storico della citt\u00e0 di Lanciano\", edito da Luigi Coppa Zuccari, di Lanciano si pu\u00f2 dire \"che fosse stata una citt\u00e0 colta, ricca, ben governata, e non ignota ai Romani, le di cui pratiche ed usanze cercavano sempre di emulare nelle cose civile e sacre\". Qui si trovavano non solo importanti mercati, ma anche la sede di istituzioni e magistrature, importanti manifatture di pelle, rinomata era l'arte farmaceutica e l'unguentaria come attestato da una lapide che menzionava una certa Lucilla di professione unguentaria.\nNell'Alto Medioevo.\nDalle invasioni ai Normanni.\nA seguito del crollo dell'Impero Romano, Lanciano sub\u00ec saccheggi dai Goti. In seguito, con l'invasione dell'Italia da parte dei Longobardi, fu conquistata e rasa al suolo (probabilmente nel 571). I nuovi dominatori si insediarono sul colle Erminio dove, secondo la tradizione, costruirono un castello (di cui per\u00f2 non sono mai state ritrovate tracce). In questa zona, sulle rovine di Anxanum, inizi\u00f2 a ricostituirsi un nucleo abitativo, il \"Castrum Anxani\", da cui trarr\u00e0 origine il pi\u00f9 antico quartiere medioevale, l'attuale Lancianovecchia.\nNel 2006 scavi archeologici hanno riportato alla luce alcune vestigia della citt\u00e0 romana nel quartiere Lancianovecchia, tra cui le fondamenta di una domus ed alcuni tratti di strada: ci\u00f2 ha dimostrato che tra la citt\u00e0 antica e quella medioevale c'\u00e8 stata una sostanziale continuit\u00e0.\nLanciano rimase fedele ai Longobardi nelle guerre che li opposero ai Bizantini, ma dovette subire la conquista di questi ultimi nel 610, dopo l'assedio del greco Comitone. Dopo questi fatti, la citt\u00e0 venne almeno parzialmente riedificata, come testimoniato dalla costruzione della chiesa di San Maurizio (abbattuta nel 1825, era nel sito dell'attuale Largo dei Frentani) e del monastero dei Santi Legonziano e Domiziano, che ospitava fin dal VII secolo una comunit\u00e0 di monaci basiliani di rito greco (sul suo sito, in seguito, fu edificata la chiesa di San Francesco, in cui, secondo la tradizione, nell'anno 800 avvenne il Miracolo eucaristico di Lanciano).\nAntiche tradizioni locali stabiliscono una corrispondenza tra i siti di sette antichi santuari pagani e quelli di altrettante chiese medioevali: in particolare, la chiesa di San Maurizio sarebbe sorta su un tempio della dea Pelina, la chiesa della Ss. Annunziata sul tempio di Marte, Santa Lucia sul tempio della dea Lucina e cos\u00ec via. I ritrovamenti archeologici, finora, hanno permesso di confermare, almeno in parte, solo i primi due casi: nell'area di San Maurizio \u00e8 stato attestato un santuario molto probabilmente dedicato al culto di Minerva, mentre nell'area della Ss. Annunziata (attuale Piazza Plebiscito) sono state s\u00ec rinvenute le fondamenta di un edificio sacro, ma non ancora si \u00e8 scoperto a chi fosse dedicato.\nSul finire dell'VIII secolo Lanciano fu conquistata dai Franchi, i quali l'aggregarono prima al ducato di Spoleto e, in seguito, a quello di Benevento. In una pergamena del 981 viene nominata citt\u00e0 e castaldia: in pratica, era una citt\u00e0 governata da un funzionario nominato direttamente dal re e non soggetta a nessun feudatario.\nNel 1060 fu annessa dai Normanni all'istituendo Regno di Sicilia (che diverr\u00e0 Regno di Napoli nel 1372). Di fatto, Lanciano segu\u00ec le vicende politiche e dinastiche di questo regno fino all'Unit\u00e0 d'Italia. Estinta che fu la dinastia Normanna, vide il susseguirsi delle dominazioni degli Svevi, degli Angioini e degli Aragonesi.\nDal 1060 al 1097 Lanciano fu governata da Ugo Malmozzetto, capitano Normanno che aveva guidato la conquista dell'Abruzzo. A lui si deve l'ordine, nel 1062, di racchiudere l'abitato entro un'unica cinta muraria. Infatti, a quell'epoca lo sviluppo urbano altomedievale aveva portato la citt\u00e0 a frammentarsi in tre parti: il gi\u00e0 citato \"castrum\" fortificato sul Colle Erminio, un secondo nucleo abitato sul Colle Pietroso, gravitante intorno al monastero dei Santi Legonziano e Domiziano, ed un terzo insediamento sul Colle della Selva, nell'area denominata \"Vallebona\". Furono costruite, perci\u00f2, mura intorno al Colle Pietroso, delimitando quello che sarebbe diventato il quartiere del Borgo, e fu fortificata la parte pi\u00f9 esposta del Colle della Selva, attraverso fortificazioni in parte ancora visibili nel sito delle Torri Montanare. Il quartiere di Vallebona fu in seguito accorpato a quello di Civitanova, per dare luogo alla ripartizione tuttora vigente.\nSuperati gli anni bui, Lanciano prosper\u00f2 grazie al rifiorire delle sue fiere (una in maggio ed una in settembre), tanto da diventare, nel Trecento, il pi\u00f9 grande centro abitato d'Abruzzo (6500 abitanti nel 1340). L'incremento demografico si accompagn\u00f2 all'espansione urbanistica del centro urbano: nel corso dell'XI secolo fu edificato il quartiere di \"Civitanova\"; pochi decenni dopo vi fu la sistemazione degli altri due quartieri storici, il \"Borgo\" e la \"Sacca\", mentre il centro politico e commerciale della citt\u00e0 si spost\u00f2 definitivamente nella \"Corte Anteana\" (l'attuale \"Piazza del Plebiscito\"). Sul finire del XII secolo fu ultimata la nuova cinta muraria, dotata di nove porte (solo una delle quali \u00e8 sopravvissuta fino ad oggi: Porta San Biagio), e la struttura urbana di Lanciano arriv\u00f2 ad essere quella tuttora visibile nel centro storico.\nIl periodo degli Svevi.\nLa sua importanza come emporio fu riconosciuta conferendole lo status di universit\u00e0 demaniale, cio\u00e8 di citt\u00e0 non sottoposta a nessun feudatario, ma amministrata direttamente dal re. Questo privilegio le fu accordato nel 1212 dall'imperatore Federico II di Svevia e fu confermato e reso \"perpetuo\" nel 1259 da Manfredi, re di Napoli. Ad esso si accompagnava l'esenzione delle merci da dazi e dogane ed il diritto di eleggere, oltre agli amministratori ordinari, un magistrato, detto \"Mastrogiurato\", che durante le fiere deteneva i poteri normalmente in mano al Giudice Regio (privilegio ricevuto nel 1304).\n\u00c8 interessante osservare che lo status di gastaldato e, poi, quello di universit\u00e0 demaniale sono, molto probabilmente, la diretta continuazione dell'ordinamento municipale di epoca romana. Ci\u00f2 testimonia che questa citt\u00e0, pur non essendo mai stata un libero comune, godette fin da tempi remoti e per molti secoli di ampia autonomia amministrativa e commerciale.\nDurante il periodo medievale il nome della citt\u00e0 si \u00e8 evoluto dal latino \"Anxanum\" fino alla forma attuale, passando per le forme intermedie \"Anxano\" (probabilmente gi\u00e0 in epoca tardo-imperiale, a causa della caduta della \"m\" finale dell'accusativo nel parlato) ed \"Anciano\" o \"Anzano\" (per semplificazione della pronuncia). La \"L\" iniziale \u00e8 dovuta all'assorbimento dell'articolo determinativo nel nome, come nel caso de L'Aquila. Ci\u00f2 \u00e8 testimoniato anche dal dialetto, in cui la \"L\" \u00e8 sentita come un articolo e declinata separatamente dal nome (\"L'Anciane\", \"Quest'Anciane\").\nDurante il papato di Clemente IV ci fu la fine del Casato Svevo, e l'avvento di Carlo I d'Angi\u00f2, re di Francia e di Napoli. Lanciano perse la demanialit\u00e0 e fu data in feudo a Rodolfo di Cauternay nel 1269. Alla sua morte succedette la figlia Matilde, che nel 1279 cedette il governo a Giovanni De Montanson e Roberto De Messe. Successivamente la Contessa Matilde and\u00f2 in sposa a Filippo di Fiandra, Conte di Loritello, e Lanciano fu governata direttamente dal nuovo feudatario.&lt;br&gt;Sotto Filippo ci fu un governo basato sulla tirannia e la prepotenza, e caus\u00f2 molte ribellioni popolari. I lancianesi nel 1302 fecero appello Carlo II d'Angi\u00f2, il quale accolse le richieste e dichiar\u00f2 Lanciano \"Citt\u00e0 Terra Demaniale\". Successivamente nel 1304 Lanciano fu aggregata al Demanio Reale di Napoli e separata dal Contado Teatino di Chieti, istituendo la figura del \"Mastrogiurato\" (la cui rievocazione storica folkloristica \u00e8 stata ripresa dal 1981). Tale magistrato aveva il diritto di amministrare la citt\u00e0 durante le feste, proteggendola da eventuali soprusi politici.&lt;br&gt;Sotto re Roberto ci fu un periodo di buon governo, con concessioni di vari privilegi alla citt\u00e0. Pi\u00f9 avanti con la regina Giovanna I di Napoli Lanciano e altri centri dell'Abruzzo (in particolare del Sangro, come Atessa) acquistarono notoriet\u00e0 e prestigio nel Regno.\nTrecento e Quattrocento.\nDagli Angi\u00f2 a Carlo di Durazzo.\nNel Medioevo troviamo a Lanciano una popolazione il cui grado di civilt\u00e0 e benessere \u00e8 additato all'ammirazione di tutti da molte citt\u00e0 del Mezzogiorno, soprattutto per le sue attivit\u00e0 mercantili. Le \"nundinae\" diventano le famose Fiere che richiamano mercanti da ogni dove, anche da paesi esteri come testimonia un autore il cui nome ci resta ignoto: \u00abV'erano genti del contado col giubbetto rosso e turchino, poi Ebrei dalle fasce gialle, e Albanesi e Greci, e Dalmati e Toscani: era un insieme di lingue diverse, era una confusione, era [...] un incubo\u00bb. Le porte di Lanciano di epoca medioevale, di cui unica superstite \u00e8 quella di S. Biagio, accoglievano sotto l'immunit\u00e0 mercanti provenienti da ogni parte e le Fiere (note in particolare per il commercio dello zafferano) duravano tanto che nacque anche il detto riportato dal vocabolario della Crusca: \u00abtu non giungeresti a tempo alle Fiere di Lanciano, che durano un anno e tre d\u00ec\u00bb.\nFin dal Medioevo, a Lanciano sorsero molte industrie: in primo luogo, fabbriche di tele finissime e di stoffe di lana e seriche. Nel XV secolo si affermarono molte altre produzioni: le ceramiche, la fabbricazione degli aghi, l'oreficeria e l'industria del ferro, dei bronzi, dei cuoi e delle pelli. In particolare, riguardo alla fabbricazione degli aghi, si racconta che, ai tempi di Carlo III di Napoli, un certo Mastro Giovanni Milascio introdusse nella citt\u00e0 \"l'arte di fare gli aghi\" e \"l'insegn\u00f2 ai cittadini\", evento che provoc\u00f2 una rapida specializzazione cittadina nella produzione di aghi come ricordano due poeti veneziani nelle loro commedie: \"due aghi de Lanzan pungenti e fini per un pezo pigliai\"; \"Cabaleo, che prima vendea m\u00e9nole, adesso va vendendo aghi de pomole, ed aghi de Lanzan pe' 'ste pettegole\". Una via, quella degli \"agorai\" nel Quartiere Lancianovecchia, attesta ancora quanto fosse sviluppata questa arte.\nLa Regina Giovanna nel 1373 si arrese a Carlo III di Napoli e riprese il dominio del Regno per conto della Casa d'Ungheria. Al nuovo re i lancianesi giurarono fedelt\u00e0, offrirono appoggio militare e ricevettero benefici. Per ricompensa per l'aiuto prestato contro gli Angioini, specialmente per la battaglia combattuta a Bari contro Luigi II d'Angi\u00f2, Carlo III conferm\u00f2 a Lanciano il Regio Stato Demaniale, don\u00f2 a essa i castelli di Frisa, Sant'Apollinare e Guastameroli. Nello stesso periodo iniziarono i progetti per un nuovo porto a San Vito Chietino, affinch\u00e9 Lanciano avesse diretto controllo dei traffici anche sul mare.&lt;br&gt;I lancianesi dopo l'avvento del re Ladislao d'Angi\u00f2-Durazzo (1387) fecero richiesta affinch\u00e9 fosse confermata la Regia Demanialit\u00e0 alla loro Citt\u00e0, e il titolo fu confermato nel 1401 con regio diploma. A Lanciano furono riconosciuti anche i feudi di Pizzoferrato, Quadri, Fallo, Sant'Angelo del Pesco, Civitaluparella, Pescopennataro (Pescopignataro), Rosello Castel Pito e Rizzacorno.&lt;br&gt;Nel 1414 l'Universit\u00e0 di Lanciano, rivolta una nuova istanza a Giovanna II d'Angi\u00f2-Durazzo, succeduta al defunto fratello, venne inclusa perpetuamente nel Regio Demanio. Giovanna per\u00f2, minacciata da Luigi III d'Angi\u00f2, adott\u00f2 come successore Alfonso V d'Aragona, da cui ricevette aiuto e protezione. Nel 1423, guastatisi i rapporti, Giovanna ne revoc\u00f2 la nomina, alleandosi con Luigi III. Cosicch\u00e9 tra i Frentani vennero a crearsi due partiti che favorivano sia Giovanna che Luigi, con a capo Muzio Attendolo Sforza, e gli altri per Alfonso, capitanato da Braccio da Montone. Nella guerra che ne sfocer\u00e0, l'Abruzzo sar\u00e0 coinvolto nella zona di L'Aquila, con la guerra del 1424, quando Braccio assedier\u00e0 la citt\u00e0 di partito angioino.&lt;br&gt;Nella guerra, Lanciano rest\u00f2 fedele agli Aragonesi, mentre la vicina Ortona prefer\u00ec l'alleanza con Giovanna II. Quando lo Sforza entr\u00f2 in Abruzzo, trov\u00f2 la resistenza di Fortebraccio, aggravando la situazione di tensione tra le due citt\u00e0, ossia Lanciano e Ortona.\nIl periodo aragonese, guerra tra Lanciano e Ortona.\nSotto il successore di Carlo II, Roberto d'Angi\u00f2, Lanciano trascorse un sereno periodo economico, e venne confermati dei privilegi compreso la demanialit\u00e0 statale, come evidenziano gli studi di Corrado Marciani su Lanciano, la citt\u00e0 ebbe modo di arricchirsi grazie ai commerci con i mercanti di Venezia, che abitualmente passavano dal porto di Ortona per estendere i loro traffici anche nell'hinterland abruzzese, come a Chieti mediante il porto di Pescara, o a Vasto, seguendo la via del tratturo frentano. Dato che Lanciano percep\u00ec il vantaggio enorme di un porto al mare di propria propriet\u00e0, senza dover pagare le tasse a Ortona per far attraccare le navi veneziane, a causa di questa idea sorsero le prime idee di allargarsi commercialmente anche presso lo scalo fluviale d San Vito Chietino, perch\u00e9 il feudo non era pi\u00f9 dell'abbazia di San Giovanni in Venere. Nel frattempo il governo pass\u00f2 a Giovanna I di Napoli, sposatasi in seconde nozze con Luigi Principe di Taranto, vennero confermati i privilegi, tanto che Lanciano raggiungendo i 6.000 abitanti, divenne una delle citt\u00e0 pi\u00f9 grandi d'Abruzzo. In questo periodo relativamente felice per la citt\u00e0, iniziarono i primi dissapori con la storica rivale Ortona.\nIl momento dello scoppio della guerra tra Lanciano rappresenta un momento particolare della storia d'Abruzzo, nella branca delle speculazioni economiche, che finivano per coinvolgere direttamente anche la politica dei vari signori della zona. Infatti agli albori della lotta commerciale vennero coinvolte anche le famiglie dei Quatrario di Sulmona, esiliati nella citt\u00e0, e i patrizi di Chieti, da anni ostili allo sviluppo economico lancianese. Si narra che la storia rivalit\u00e0 tra Lanciano e Ortona fosse nata il 4 ottobre 1250, quando venne incendiata una nave lancianese nel porto di Ortona. Gli ortonesi, dato che Lanciano allora non aveva ancora un sbocco marino, aumentarono le tasse per far usufruire i lancianesi del porto, fino a rispedire, con l'acuirsi della rabbia, le navi mercantili straniere che dovevano raggiungere Lanciano per le grandi fiere. Tali scaramucce durarono fino a una prima battuta d'arresto nel 1252 quando il 24 gennaio si giunse ad una tregua, che prevedeva il rimborso da parte di Ortona del danno della nave bruciata, oltre ad esentare dai dazi i mercanti di Lanciano.\nLa battaglia del 1427, la colonna infame, il loro di San Giovanni di Capestrano.\nI lancianesi si sarebbero impegnati a liberare i prigionieri catturati l'anno prima. Tale pace dur\u00f2 a lungo fino al 10 giugno 1321, quando il principe Roberto concesse ai lancianesi il privilegio in cui si affermava che le navi mercantili straniere non avrebbero pi\u00f9 dovuto attraccare a Ortona raggiungere la citt\u00e0 frentana. Gli ortonesi si infuriarono e assalirono le navi mercantili lancianesi nei pressi di Francavilla al Mare. Cos\u00ec nacque il progetto esposto alla regina Giovanna di costruire il porto di San Vito, permesso accordato nel 1365. I lavori si interruppero nel 1380 per l'acuirsi delle discordie di confine tra le due citt\u00e0, perch\u00e9 gli ortonesi dopo Giovanna si appellarono al re Ladislao, che ordin\u00f2 la sospensione di lavori pena una multa di 1000 ducati. I lancianesi progettarono la costruzione dello scalo alla foce del Sangro, ma la regina Giovanna II di Napoli su richiesta ortonese viet\u00f2 i lancianesi l'uso di tutti gli scali posti tra Ortona e Vasto, e ancora il condottiero Muzio Attendolo Sforza, amico del nobile ortonese Francesco Riccardi, nonch\u00e9 al servizio di Giovanna, fece in modo che tutta quella fascia costiera appartenesse al potere d'Ortona.In quel particolare momento storico in cui l'Abruzzo veniva direttamente coinvolto nella \"guerra di successione\" della corona aragonese-angioina di Napoli, Lanciano si appell\u00f2 al luogotenente Braccio da Montone affinch\u00e9 per mezzo di Alfonso d'Aragona il 23 gennaio 1421 ottenessero il nuovo permesso di costruire il porto di San Vito. Ortona reag\u00ec incendiando ancora le navi lancianesi, costoro catturarono un gruppo di ortonesi per risposta. La battaglia avvenne sul fiume Feltrino, i lancianesi respinsero i soldati e fecero dei prigionieri, su cui si vendicarono barbaramente, mutilandoli dei nasi e delle orecchie, con cui fabbricarono una colonna infame, per la cui calcina usarono anche il sangue dei prigionieri trucidati, posta sul portico della Zecca, alla fine del Corso Roma.\nGli ortonesi risposero, attaccando direttamente il porto di San Vito come una banda di pirati, facendo dei prigionieri, e la situazione di guerra era diventata talmente insostenibile, che Alfonso convoc\u00f2 nel 1423 a Napoli i sindaci delle due citt\u00e0 per evitare una vera carneficina. Nel frattempo la guerra continuava lungo l'Adriatico, e dovette intervenire il frate San Giovanni da Capestrano, che giunse a Lanciano il 6 dicembre 1426, e mand\u00f2 un suo confratello a Ortona, per stipulare il trattato di pace. Nel 1427 ci fu il famoso \"lodo\" di Giovanni di Capestrano, ratificato il 17 febbraio nella Cattedrale di San Tommaso Apostolo a Ortona, e si decise che, in base alla concessione del feudo di San Vito dall'abate di San Giovanni in Venere, i lancianesi avrebbero avuto l'autorizzazione di edificare finalmente il porto.\nConseguenze e nuove guerriglie tra le due citt\u00e0.\nBench\u00e9 l'atto di pace fosse stato pubblicamente perpetuato nella cattedrale con giuramento religioso, gi\u00e0 nel 1433 i rapporti tra Ortona e Lanciano erano di nuovo deteriorati, perch\u00e9 la prima paventava un indebolimento dello scalo portuale, l'altra di sentirsi tradita da inganni futuri per la tranquillit\u00e0 dei commerci marittimi. Alla morte di Giovanna II il 2 febbraio 1435 le due citt\u00e0 scesero in battaglia a guerra dichiara: gli ortonesi comandati dal capitano Riccardi, schieratisi con l'angioino Renato, i lancianesi appoggiando Alfonso. Dopo un nulla di fatto, il 17 ottobre 1438 l'ortonese Agamennone Riccardi ebbe in concessione un privilegio in cui era nominato capitano dei feudi lancianesi di Fossacesia, Rocca San Giovanni e Palombaro. Lanciano aspett\u00f2 che Alfonso salisse al trono partenopeo il 22 gennaio 1441 per annullare ufficialmente il \"lodo di pace\" di frate Giovanni di Capestrano, e dichiar\u00f2 apertamente valido il commercio sul mare mediante l'inaugurato porto di San Vito. Nelle vicende successive immediate del potere a Napoli, Renato d'Angi\u00f2 fu esiliato da Alfonso, e le pretese del Riccardi furono nulle, cosicch\u00e9 Ortona si ritrov\u00f2 in parte privata dei vantaggi dei dazi imposti negli anni passati a Lanciano, e per di pi\u00f9 fiaccata da anni di guerre e spese militari, e inoltre non pi\u00f9 sotto il favore della Corona di Napoli.\nDopo la vicenda dell'assalto veneziano nel 1447 al porto, Ortona si rivolse al re, e nel 1450 fu concesso un privilegio affinch\u00e9 la citt\u00e0 potesse aprire un'annuale fiera mercantile alla maniera di Lanciano. I cittadini Frentani si ribellarono subito, appellandosi al re,l e il privilegio fu immediatamente revocato, cosicch\u00e9 tale mossa fu l'anticamera di una nuova dichiarazione di guerra. Nel 1452 gli ortonesi assoldarono il corsaro Mylo Pavone che blocc\u00f2 i traffici marina lungo l'intera costa abruzzese dietro pagamento per i trafficanti. Il 26 aprile 1453 il re di Napoli ordin\u00f2 al sindaco Bartolomeo Riccardi di levare il blocco sotto pena di 4000 ducati, ma gli ordini non furono nemmeno ascoltati, e si arriv\u00f2 a un punto di non ritorno, tanto che i lancianesi si armarono e presero sotto assedio direttamente la citt\u00e0 di Ortona. Il Palazzo Riccardi (quello sito tra piazza San Tommaso e corso Matteotti sud) venne bruciato, fu trafugato lo stemma nobiliare fu portato a Lanciano in segno di spregio. Tuttavia entrambe le citt\u00e0 uscirono debilitate da quasi quarant'anni di guerra, e nel 1460 giunsero alla pace definitiva.Favorita dalla casa d'Aragona, Lanciano nel 1463 ottenne ulteriori privilegi contro l'angioina Ortona, i Riccardi furono esiliati, e venne fortificato il castello di Giacomo Caldora, affinch\u00e9 il porto comunque, malgrado i benefici perduti, continuasse a far ruotare l'economia locale, senza ulteriori danni, poich\u00e9 la citt\u00e0 e i paesi della costa, oltre alla guerra contro Lanciano, spesso doveva affrontare scorribande di pirati e degli Ottomani.\nDal Cinquecento al Settecento.\nDa Ferdinando il Cattolico a Carlo V.\nIl prestigio acquisito dalla citt\u00e0 durante gli aragonesi, si conserv\u00f2 anche durante il regno di Ferdinando il Cattolico, il quale nel 1507 conferm\u00f2 tutti i privilegi ad essa concessi nei secoli passati. Dalla lotta in corso tra Spagnoli e Francesi per il dominio del Regno di Napoli, anche Lanciano sub\u00ec le conseguenze: si formarono due partiti che appoggiavano gli Spagnoli (la famiglia Ricci) e l'altro composto dai Florio per i Francesi.&lt;br&gt;Morto Ferdinando nel 1516, il potere pass\u00f2 a Carlo V, e in quel periodo a Lanciano esplode un'epidemia di peste, che assieme agli sconvolgimenti politici, causarono una grave crisi, la prima delle numerose che indeboliranno il prestigio della citt\u00e0.\nNel 1520 la corona di Napoli fu aggregata a quella di Spagna dall'imperatore Carlo V d'Asburgo. Questi combatt\u00e9 numerose guerre con Francesco I, re di Francia, per il predominio sull'Italia, uscendone infine vincitore nel 1544 (pace di Crepy). Lanciano si schier\u00f2 con Francesco I: per questo, il nuovo sovrano la pun\u00ec sottraendole molti dei suoi feudi. A quest'epoca si pu\u00f2 ascrivere l'inizio di una fase di declino per l'economia lancianese. Una prima causa di ci\u00f2 va ricercata nel nuovo assetto politico, con un vicer\u00e9 spagnolo sul trono di Napoli. Quella che \u00e8 ricordata come una cattiva amministrazione ebbe i suoi effetti anche su Lanciano, che, nel suo piccolo, si impover\u00ec a causa dell'incapacit\u00e0 amministrativa dei \"Capitani del Popolo\" spagnoli e dei forti tributi imposti. Contemporaneamente, la citt\u00e0 risent\u00ec di un fenomeno geopolitico su scala mondiale: dopo la scoperta dell'America, i grandi traffici commerciali cominciarono a spostarsi dal Mar Mediterraneo all'Atlantico. L'Italia peninsulare venne cos\u00ec a perdere il suo ruolo centrale nei commerci e sub\u00ec una progressiva decadenza. Il regno di Napoli, persa la sua autonomia, si ridusse ad una pedina di scambio nelle contese tra le grandi potenze europee. A causa della sua posizione di frontiera, l'Abruzzo soffr\u00ec particolarmente per queste contese, che videro opposti spagnoli e francesi per tutti il XVI ed il XVII secolo e sfociarono nella guerra aperta tra spagnoli ed austriaci all'inizio del XVIII secolo.\nLa ripresa sociale ed economica nella met\u00e0 del '500 port\u00f2 anche al risveglio civile e culturale della comunit\u00e0. Si ebbero fermenti che fecero accrescere il bisogno di un maggior prestigio ed una pi\u00f9 precisa identit\u00e0, anche nel campo religioso per cui venne rivendicata l'autonomia dalla Diocesi Teatina di Chieti. La lotta ebbe esito positivo nel 1562 con la nomina di Leonardo Marini Arcivescovo di Lanciano-Ortona, e con il riconoscimento del Concilio di Trento Lanciano ebbe anche un proprio arcivescovado.&lt;br&gt;Nel campo culturale fior\u00ec il pittore rinascimentale Polidoro da Lanciano, Oliviero da Lanciano fu insegne studioso di antichit\u00e0 frentane, e nella musica figur\u00f2 Ippolito Sabino, compositore manierista.\nIl territorio di Lanciano, sul finire del Cinquecento, si era molto ridotto. Con un apposito verbale redatto il 15 maggio 1578, i regi tavolari della Provincia di Chieti ne stabilirono i confini. Dalla copia del verbale autenticata il 20 aprile 1777 dal notaio Francesco Paolo Renzetti di Lanciano, risulta che i confini del comune si estendevano fino a comprendere le localit\u00e0 di San Rocco di Castel Frentano, Mozzagrogna, il feudo di Sette a Piazzano, Villa Scorciosa e Santa Maria Imbaro. Nel 1595 una grave carestia colp\u00ec la citt\u00e0, causandone il definitivo declino economico.\nLa guerra dei Ricci e dei Florio.\nA causa della lotta tra Spagnoli e Francesi, per il dominio della citt\u00e0, dal 1493 si vennero a formare a Lanciano due partiti, quello dei Petroniani e quello degli Antoniani: al primo aderirono i componenti della famiglia Ricci, al secondo gli altri nemici della stessa famiglia, insieme ai Florio. La faziosit\u00e0 delle due famiglia ebbe momenti di aspre liti sfociate spesso e volentieri nel sangue. Nel 1501 Denno Ricci, riusc\u00ec a prevenire l'invasione della citt\u00e0 da parte degli Antoniani che minacciavano di mettere Lanciano a ferro e fuoco. Nel 1505 Pietro Ricci, \"mastrogiurato\" delle feste di Lanciano, offr\u00ec la protezione alla vedova di Bernardino da Pelliccioni, ucciso dai fratelli. Pietro Ricci degli Antoniani, dopo che era stata emessa la condanna a morte di coloro che avevano requisito i beni, uccise egli stesso il nobile e omonimo Pietro.&lt;br&gt;I fedeli del Mastrogiurato ucciso, cercarono di vendicare la sua morte, senza riuscirci, e seguirono luttuosi avvenimenti. Il 30 ottobre 1512 ci fu una tregua, rotta il 13 luglio dell'anno successivo quando fu ucciso Sallustio Florio per mandato di Riccio e Achille Ricci. I parenti dei Florio fecero lega con gli Antoniani, uccidendo due esponenti dei Ricci, insieme a sostenitori.\nNel 1516 Raffaele Florio e Pietro Ricci con i loro partigiani uccisero Filippo e Tuccio Ricci, e fu l'ultimo omicidio della prima sanguinosa scia di omicidi, poich\u00e9 lo stesso sovrano di Napoli intervenne per placare l'odio. Nel 1519 furono imprigionati alcuni criminali, come Giovanbattista Ricci e Achille Ricci, presto per\u00f2 evasi. Nel 1527 gli Antoniani riaccesero le ostilit\u00e0, l'anno successivo con l'arrivo dei Francesi il gruppo ne approfitt\u00f2 per sconvolgere completamente l'equilibrio politico lancianese. L'anno successivo Tuccio Ricci con trecento uomini cerc\u00f2 di ricacciare gli invasori, scontrandosi nuovamente con gli Antoniani, che riuscirono a penetrare dentro le mura, compiendo scelleratezze e saccheggi. Tuccio Ricci si impegn\u00f2 nuovamente per rientrare in citt\u00e0 e scacciare Antonio Ricci, approfittando degli esiti favorevoli negli scontri tra Spagnoli e Francesi. Tuccio attir\u00f2 gli Antoniani presso Paglieta per terminare lo scontro, essendo stati cacciati i Francesi. Anche gli Antoniani furono annientati, e poco dopo a Lanciano fu installato un presidio di cinque armate spagnole per il controllo della citt\u00e0.&lt;br&gt;Nel frattempo la guerra fratricida a Lanciano non si plac\u00f2 e altre vittime furono Sallustio Ricci e suo fratello minore Riccio. La situazione peggior\u00f2 quando il Presidio delle armate necessitava di fondi per il mantenimento, ma la popolazione, complice la carestia e la crisi economica, non poteva elargire il denaro. Il Presidio venne tolto, con solo 150 uomini a capo dei Lanzichenecchi.\nAntonio Ricci, impegnato a Barletta, ne venne a conoscenza e ne approfitt\u00f2 con i Francesi per riconquistare Lanciano che, il 14 maggio 1530, venne saccheggiata. Gli Spagnoli immediatamente per ripicca la invasero, ricacciando i Francesi, ma compiendo tuttavia soprusi. Date le rimostranze dei popolani, Lanciano venne accusata di tradimento nei confronti del Regno di Spagna (stessa sorte accadde in quel periodo per i cittadini de L'Aquila, condannati a pagare la costruzione del Forte spagnolo), e venne privata di tutti i privilegi che aveva guadagnato nel Medioevo.&lt;br&gt;Virgilio Florio, con un manipolo di Antoniani, penetr\u00f2 di notte a Palazzo Ricci, uccidendo cinque membri della famiglia, e colpirono in casi isolati anche nel biennio 1531-32. Nell'ultima di questi assalti mor\u00ec anche Antonio Ricci stesso, il quale per anni aveva organizzato omicidi e spedizioni contro la citt\u00e0 e i suoi avversari.&lt;br&gt;Nel 1534 l'Universitas per porre fine alla lotta, chiam\u00f2 in soccorso il capitano Sciarra Colonna, il quale indusse le due famiglia a stipulare un accordo di pace con promessa di indulto generale.\nLa crisi irreversibile di Lanciano.\nLa lenta decadenza della citt\u00e0 inizi\u00f2 quando entr\u00f2 in possesso degli Spagnoli d'Asburgo, ma ci furono altri fatti, oltre alla guerra dei Florio e dei Ricci, che incisero sul crollo definitivo del potere di prestigio sociale ed economico che Lanciano vantava sulla fascia adriatica dell'Abruzzo.&lt;br&gt;Nel corso del '550, in particolar modo nell'estate del 1566, le truppe ottomane capitanate da Piyale Pa\u015fa compirono scorrerie da Giulianova a Vasto, devastando la vicina Ortona. Lanciano non fu colpita, perch\u00e9 era ben organizzata dal punto di vista difensivo, ma video il proprio porto di San Vito distrutto. L'ex monastero di Santo Spirito, fondato da Celestino V, aveva in possesso le rendite dei principali convento ortonesi, che furono saccheggiati nel 1566, insieme alle terre e agli orti fuori dalla citt\u00e0. Il monastero celestiniano non avr\u00e0 pi\u00f9 indietro le terre, dato che anche i popolani di Lanciano ne godevano.&lt;br&gt;Fu cos\u00ec che si formarono della bande di predoni che scorrazzavano per le campagne frentane, saccheggiando e rubando raccolto e bestiame. Dato che il controllo dei contadini, che partecipavano alle fiere del grande marcato cittadino, era compromesso, sempre maggiori furono le ingerenze del Governatore nella giurisdizione della Fiera, e il fatto dell'incidente della festa del 1578 fu l'occasione affinch\u00e9 il Capitano Regio di Chieti si intromettesse negli affari di Lanciano, con conseguente turbamento degli stessi regolari traffici commerciali a Lanciano, tanto che i Decurioni fecero ricorso al Governatore Generale delle Province d'Abruzzo.\nIl Seicento e il governo spagnolo.\nIl momento peggiore fu nel 1640: Lanciano perse i suoi privilegi di citt\u00e0 demaniale, fu creata baronia e fu venduta al duca Castro Alessandro Pallavicino dal vicer\u00e9 di Napoli, Ramiro Felipe N\u00fa\u00f1ez de Guzm\u00e1n duca di Medina de las Torres. Nel 1646 venne ceduta al marchese Ferdinando Francesco d'Avalos, 10\u00ba marchese di Pescara, 6\u00ba marchese del Vasto. Il vassallaggio dur\u00f2 pi\u00f9 di un secolo e port\u00f2 un notevole impoverimento della citt\u00e0, vessata dai nuovi padroni. Le sue fiere, per di pi\u00f9, dal 1718 subirono la concorrenza diretta del nuovo \"mercato franco\" di Senigallia. Nonostante le numerose ribellioni, Lanciano riacquist\u00f2 la sua libert\u00e0 solo nel 1778, dopo l'ascesa al trono di Napoli dei Borboni.\nIl governo spagnolo, in seguito alla Guerra dei trent'anni, sub\u00ec una grave crisi economica, che richiese l'imposizione di tasse. Anche Lanciano, che viveva principalmente degli incassi dei mercati e delle fiere, ricevette il duro colpo, con perdita di altri privilegi sulle terre e sui feudi. Il Duca Alessandro Pallavicino, avendo fornito vettovaglie all'esercito spagnolo, era creditore della Regia Corte, e chiedeva il pagamento, allorch\u00e9 il vicer\u00e9 Ramiro Felipe N\u00fa\u00f1ez de Guzm\u00e1n duca di Medina de las Torres dispose che il pagamento fosse effettuato mediante la vendita di una citt\u00e0, e fu scelta Lanciano con le \"ville\" del circondario.&lt;br&gt;Immediatamente in citt\u00e0 ci furono moti popolari di protesta, e il sovrano spagnolo turbato riaffid\u00f2 la causa in esame al Tribunale della Regia Camera. Morendo il Pallavicino nel 1646, gli eredi furono costretti a vendere vari feudi per pagare i debiti, e Lanciano ne usc\u00ec ancora pi\u00f9 fortemente depredata. Il 14 ottobre dell'anno, visto l'imminente tracollo economico-politico della citt\u00e0, Ferdinando (anche chiamato con il nome Ferrante) Francesco d'Avalos, 10\u00ba marchese di Pescara e 6\u00ba marchese del Vasto, acquist\u00f2 Lanciano per 56.400 ducati, bench\u00e9 il popolo si fosse ribellato ugualmente. Anche Lanciano nel 1647 fu influenzata dalla ribellione di Masaniello, cos\u00ec come tutto il Mezzogiorno; nella citt\u00e0 il fomentatore d'odio fu Carlo Mozzagrugno, ribellandosi al Marchese, scacciando i suoi rappresentanti e togliendo le sue insegne dal Palazzo del Governo, lasciando solo quelle reali.\nIl 21 luglio intervenne l'esercito regio, sedando la rivolta, con l'uccisione di Mozzagrugno, e il ripristino del governatorato. Bench\u00e9 il Marchese del Vasto credeva di aver finalmente ripristinato l'ordine, essendo appoggiato anche dalla Curia Frentana, tra il '600 e il '700 nelle campagne del Sangro si succedettero molte scorrerie di briganti.&lt;br&gt;Le fiere, sempre un vanto economico per Lanciano, subirono nel '600 un notevole ridimensionamento dovuto all'insicurezza e ai pericoli a cui i mercanti forestieri andavano incontro, e anche perch\u00e9 nell'aspetto fiscali essi erano senza protezione. Il ridimensionamento delle Grandi Fiere comport\u00f2 la sottomissione della cittadinanza a nuovi prelievi fiscali, come il mantenimento dell'Arcivescovado, gli uomini addetti alla difesa dell'ordine pubblico e via dicendo.&lt;br&gt;Nel 1682 quando la citt\u00e0 sembrava in via di ripresa, sub\u00ec una grave carestia e un'invasione di locuste che mand\u00f2 in distruzione vari raccolti.\nIl Settecento: periodo dei D'Avalos.\nNel 1707 il Regno di Napoli, governato da un vicer\u00e9, era sotto il dominio austriaco, ma solo con il trattato di Utrecht (1713), con il quale ebbe termine la guerra di successione spagnola, Filippo V di Spagna venne riconosciuto re legittimo; vennero ceduti all'Austria tutti i domini italiani e il Regno fu consegnato a Carlo VI. Il governo dur\u00f2 poco perch\u00e9 Carlo III di Borbone entr\u00f2 a Napoli il 10 maggio 1734 e pose fine alla dominazione austriaca.&lt;br&gt;I Lancianesi non si arresero alla contrariet\u00e0 degli eventi, continuando a chiedere una lunga serie di cause, come la reintegrazione della citt\u00e0 nel Demanio Regio, mantenendo le ostilit\u00e0 contro il Marchese del Vasto.&lt;br&gt;Nel 1729 alla morte del Marchese Cesare Michelangelo d'Avalos, il popolo torn\u00f2 a sperare in una reintegra, non avendo il feudatario eredi diretti, chiedendo consiglio a Carlo VI. La Regia Camera della Sommaria nel 1730 riconobbe come erede Giovanni Battista d'Avalos, il quale prese possesso del Palazzo d'Avalos (oggi sostituito da Palazzo De Crecchio), del governo di Lanciano e delle sue Ville.&lt;br&gt;Fino al governo borbonico (XIX secolo) i lancianesi si opposero fermamente ai d'Avalos, sperando in un governatore che si interessasse seriamente all'amministrazione della giustizia e ai poderi feudali.\nIl Settecento: da Carlo III alla Restaurazione.\nCon l'avvento dell'illuminismo, Lanciano trasse beneficio dalle varie innovazioni in campo socio-economico, le cui finalit\u00f2 furono il passaggio da un tipo di societ\u00e0 statica immobilista a una pi\u00f9 dinamica e moderna. Infatti ci fu uno sviluppo dell'artigianato e delle attivit\u00e0 dei bottegai, il cui fine non era pi\u00f9 il semplice sostegno privato, ma anche l'esportazione dei propri prodotti.&lt;br&gt;Nel campo culturale ci fu una nuova fioritura di intellettuali e studiosi di memorie storiche della citt\u00e0, come Omobono Delle Bocache e il Cardinale Anton Ludovico Antinori. Le scienze principali praticate erano l'avvocatura e la medicina, ma anche l'economia, e intellettuali nacquero dai casati dei Ravizza e dei Liberatore. L'artista pi\u00f9 prolifico proveniente da Lanciano, che si fece notare molto bene fuori dai confini abruzzesi, fu il compositore Fedele Fenaroli, che studi\u00f2 a Napoli al Conservatorio di San Pietro a Maiella.\nNel 1778 si riaccese con forza la controversia della reintegrazione di Lanciano nel Regio Demanio: se ne diede incarico l'avvocato Matte De Angelis, il quale nello stesso anno present\u00f2 la vertenza a Napoli. Nel 1796 nasceva la Repubblica Cispadana, e nello stesso anno adott\u00f2 il tricolore, futuro simbolo della bandiera italiana. In quell'anno il re Ferdinando IV fece visita alla citt\u00e0, meta di un lungo viaggio in Abruzzo, ospitato al Palazzo Vergilj.&lt;br&gt;Lanciano dal 1797 in poi sar\u00e0 coinvolta nelle vicende di Napoleone Bonaparte, con la firma del trattato di Campoformio (2 maggio 1797). Gi\u00e0 con la rivoluzione francese del 1789 nella citt\u00e0 ancora una volta si formarono due fazioni politiche: i tradizionalisti fedeli al re e di illuministi seguaci delle nuove idee di uguaglianza e fratellanza. Nel dicembre 1798 all'Abruzzo venne destinata un'armata francese di 8000 uomini sotto il comando del Generale Duhesme, che entr\u00f2 a Teramo l'11 dicembre, dove costitu\u00ec la prima municipalit\u00e0 abruzzese avulsa dal governo borbonico. Tentativi di resistenza si organizzarono a Lanciano, Ortona e Chieti. Pescara e la sua fortezza fu occupata mitarmente. Queste ultime due furono occupate militarmente, mentre a Lanciano fu riservato un trattamento di riguardo, e il 4 gennaio il Generale Coutard fece eleggere la Municipalit\u00e0.\nDopo la parentesi della \"Repubblica Lancianese\", costituitasi nel 1799 insieme alle \"repubbliche sorelle\" della Repubblica Partenopea, il 12 maggio, dopo le scorribande del generale filoborbonico Giuseppe Pronio contro le guarnigioni francesi, a Lanciano tornarono i borbonici al governo di Napoli. A Lanciano fu abbattuto l'\"albero della libert\u00e0\" piantato in Piazza Plebiscito (oggi ricordato da una targa), le truppe furono guidate dal Generale Pronio e fu restaurato il precedente governo con gravi persecuzioni, perch\u00e9 Lanciano si era ribellata con forti proteste ai Borbone.\nLa Repubblica Lancianese (1799).\nIl 1799 rappresent\u00f2 per Lanciano un momento di confusione ed anarchia, in quanto molti avvenimenti si susseguirono nell'arco di poco tempo. Lo storico Omobono Delle Bocache visse in prima persona i fatti: il 6 febbraio la popolazione insorse contro i fautori della Repubblica Partenopea, assalendo il Tribunale della Municipalit\u00e0 (nel quartiere Borgo), distruggendo tutte le carte relative al passato governo; si ebbe per vari giorni uno stato di confusione generale, e dunque fu formato un corpo di guardia per garantire l'ordine con ronda mattutina, pomeridiana e notturna. Fu riconosciuto Fioravante Giordano come capo moderatore e sollecitatore di tutti coloro che prendevano le armi in aiuto del Regno, o per arrestare il passo ai francesi. Con l'imminente arrivo delle truppe di Gioacchino Murat, la mattina del 20 febbraio il popolo, bench\u00e9 sollecitato ad abbandonare le difese della citt\u00e0, aument\u00f2 le postazioni di guardia per respingere il nemico. Nella notte si tent\u00f2 una mediazione, e un buon numero di cittadini, incluso il comandante Giordani, considerarono buona la proposta di riconoscimento dei diritti, ma presto la situazione degener\u00f2 la notte stessa, e i francesi occuparono la citt\u00e0.\nLanciano venne scelta come Centrale del Dipartimento, con a capo don Felice Gigliani, gi\u00e0 Presidente della Municipalit\u00e0. Nel contempo venne ordinata l'erezione dell'Albero della Libert\u00e0 in Piazza del Plebiscito, simbolo dell'unione repubblicana alla Nazione Francese, e si provvide anche all'elezione di Beniamino Vergilj come Capo Battaglione della Guardia Civica. Il 30 marzo ci fu la festa per l'innalzamento dell'albero, con ufficiale adesione alla Repubblica Partenopea il successivo 27 aprile, quando i francesi partirono da Pescara e da Teramo per raggiungere Firenze, furono seguiti da molti simpatizzanti.&lt;br&gt;Con l'allontanamento dei francesi dalla citt\u00e0, i membri fedeli alla vecchia monarchia borbonica dettero segni d'insofferenza, scatenando sommosse popolari. I tentativi di sedare le rivolte furono infruttuosi, il 7 maggio il Generale Pronio giunse da Chieti, e prima di entrare in citt\u00e0 convinse l'arcivescovo a fare da tramite per calmare la popolazione. L'ordine fu ristabilito il 12 maggio, il vecchio governo monarchico ristabilito, arrestati i fautori della repubblica, l'Albero della Libert\u00e0 abbattuto.&lt;br&gt;L'intera mobilia fatta costruire dai repubblicani per il nuovo governo repubblicano, fu fatta a pezzi nella piazza e data elle fiamme.&lt;br&gt;Il 17 giugno una croce colossale venne eretta nel punto dove fu piantato l'albero della Libert\u00e0, con feste e canti.\nDall'Ottocento ad oggi.\nPeriodo napoleonico (1806-1811).\nNel 1801 si form\u00f2 la Repubblica Italiana, che comprendeva tutte le precedenti repubbliche, e con Papa Pio VII venne stipulato un \"concordato\" che porto alla riconciliazione dello Stato con la Chiesa. Nel 1805 Napoleone dette vita al Regno d'Italia, il Regno di Napoli fu assegnato a Giuseppe Bonaparte, Abruzzo incluso, e successivamente a Gioacchino Murat. A Lanciano, quando giunse la notizia delle riforme napoleoniche, incluso l'abolizione del feudalesimo, si ebbero numerosi tumulti.&lt;br&gt;Gi\u00e0 nel 1801 c'erano stati tumulti: il 2 gennaio l'uditore Girolami ricevette la carica di Capitano di Pattuglia dal Generale Pronio Biase Di Iilio, mentre Comandante di Piazza divenne Giuseppe Brasile. Costoro per\u00f2 peggiorarono solo la situazione, fomentando le rivolte degli scontenti del popolo. Oltretutto ci furono delle persecuzioni contro i sostenitori repubblicani, terminati in omicidi, come quelli contro i coniugi Francesco Carabba e Scolastica Della Morgia i cui cadaveri, dopo essere stati decapitati e trascinati per le vie, furono bruciati nel Largo della Fiera.\nIl 30 aprile il Preside di Chieti Francesco Marescotti notific\u00f2 alla Provincia l'atto di ratifica avvenuto a Firenze. Il 2 maggio ne segu\u00ec un atto di clemenza, ma il successivo editto del 18 luglio, che ridava libert\u00e0 ai soggetti pi\u00f9 feroci della rivolta, caus\u00f2 nuovi episodi di violenze e omicidi. I francesi tornarono in Abruzzo i primi di giugno 1803, il Generale De Soult si insedi\u00f2 a Lanciano, nel Palazzo De Giorgio, e nonostante la carestia, mostr\u00f2 disprezzo per le condizioni popolari, facendosi trattare con tutti gli onori. L'odio dei borbonici contro i democratici non si placava, ed a Lanciano venne inviato il Preside di Teramo, Francesco Carbone, non appena i francesi si spostarono in Puglia, il 21 luglio 1804, e inizi\u00f2 un'indagine persecutoria contro coloro che parteggiavano per la causa repubblicana; ma fugg\u00ec non appena i francesi risalirono lo Stivale, tornando a Lanciano il 13 ottobre.&lt;br&gt;Nel 1805 Lanciano con il Governatore Antonio Schiavelli e il Preside della Provincia Marescotti, e con la mobilitazione degli uomini migliori, seppe opporsi ai capi massa Rodio e Carbone, intenzionati a vendicarsi contro i giacobini, garantendo l'ordine pubblico. Il 10 febbraio 1806, dopo la notizia che i francesi erano di nuovo entrati nel Regno, il Giordano preg\u00f2 l'arcivescovo di convocare tutti i gentiluomini e di voler accettare le idee repubblicane definitivamente.&lt;br&gt;Nello stesso anno il governo francese per volere di Giuseppe Bonaparte suddivise il Regno in vari \"distretti\", affinch\u00e9 fossero maggiormente governabili. Anche Lanciano ebbe il suo distretto, sciolto nel 1860, con i circondari di Orsogna, Casoli, Lama dei Peligni, Ortona, Palena, San Vito Chietino, Torricella Peligna e Villa Santa Maria. In questa parentesi amministrativa, le tre \"ville\" di Santa Maria Imbaro, Treglio e Mozzagrogna furono unite in un solo comune delle Ville.\nCon il ritiro delle truppe francesi, a Lanciano si rafforzarono gli ideali di libert\u00e0 e di progresso sia culturale che economico ed edilizio. Presto infatti nella citt\u00e0 antica dei quattro quartieri storici ci saranno importanti modifiche urbane, mentre il 20 marzo 1808 veniva istituito il Tribunale di Prima Istanza ed il Tribunale del Commercio, sempre nel rione Borgo; il 17 luglio il Tribunale di Primo Appello veniva insediato in citt\u00e0, staccandosi da quello di Chieti, e cos\u00ec la citt\u00e0 ebbe modo di accrescere la sua giurisdizione territoriale in gran parte del sud Abruzzo, a confine col Molise e la provincia di Caserta.&lt;br&gt;Chieti, antica rivale di Lanciano, fece di tutto per riavere la Corte d'Appello, e nel 1810 approfitt\u00f2 di un inghippo burocratico per impossessarsi nuovamente del tribunale, e cos\u00ec anche due anni dopo.&lt;br&gt;In questi anni si rafforza anche il malessere popolare verso la causa repubblicana francese, con le prime associazioni carbonare, anche in Abruzzo. Nel 1813 l'Arcivescovo di Chieti Saverio Bassi si mostrava preoccupato per la situazione e incaric\u00f2 l'Arciprete di Orsogna don Filippo Didone di essere informato circa la penetrazione dei carbonari nel comune e nei dintorni.\nIl Risorgimento e l'Unit\u00e0 d'Italia.\nNegli anni dell'800 che precedettero il Risorgimento italiano, a Lanciano, pur perdurando da parte dei pi\u00f9 illuminati la simpatia per le idee di libert\u00e0 francesi e democratiche, ci si rese conto che l'abbandono della causa borbonica cost\u00f2 la perdita alla citt\u00e0 della Corte d'Appello, trasferita a L'Aquila, e di altri privilegi, oltre alle benemerenze derivate dalla fedelt\u00e0 alla Regia Corona. La borghesia lancianese tent\u00f2 di rimediare, cercando tutte le occasioni che avessero potuto ricucire lo strappo della Real Casa e riconquistare il prestigio dell'et\u00e0 murattiana.&lt;br&gt;Come sempre in citt\u00e0, in vista dei primi focolai di ribellione dei patrioti italiani, e delle lotte di Giuseppe Mazzini per uno stato italiano unito, fiorirono illustri intellettuali quali Raffaele Liberatore, Giuseppe Palizzi, Carlo Madonna, Giuseppe Vergilj, Luigi De Crecchio, Carlo Tommasini e Francesco Masciangelo. Alcuni di questi intellettuali furono definiti dalla polizia borbonica massoni e rivoluzionari, poich\u00e9 nel 1830 Lanciano era la citt\u00e0 abruzzese con pi\u00f9 iscritti alla causa carbonara.&lt;br&gt;La causa ovviamente faceva parte solo degli animi dei pi\u00f9 illuminati, dacch\u00e9 la popolazione ignorante era completamente estranea agli avvenimenti storici di quel periodo. La citt\u00e0 contribu\u00ec alle guerre d'indipendenza, e Giuseppe Garibaldi, nell'impresa dei Mille, avendo saputo dare al popolo la carica di cui aveva bisogno, vide tra i suoi patrioti anche un folto gruppo di Frentani, accorsi numerosi al richiamo.\nl'8 settembre 1860, il giorno seguente l'entrata di Garibaldi a Napoli, il consiglio comunale di Lanciano ader\u00ec al Regno d'Italia, divenendo una delle prime citt\u00e0 abruzzesi ad entrare nel nuovo Stato.&lt;br&gt;Nel corso del Risorgimento e dei moti insurrezionali, a Lanciano ci furono alcuni patrioti di rilievo, come Gian Vincenzo Pellicciotti che aveva fondato il periodico \"La Maiella\" e poi \"Monte Amaro\", poi Filippo Sbetico, Nicodemo Bomba, Giacomo De Crecchio e altri. Quando nel 1849 i Borboni sciolsero la Camera, a Lanciano reagirono con sommosse, dimostrazioni e proclami che invitavano il popolo alla rivolta. La polizia respinse i tumulti capeggiati da Carlo Madonna, mentre sostenitore, a Napoli, della causa abruzzese risorgimentale era Silvio Spaventa, nato nella vicina Bomba. I patrioti di Lanciano e di Chieti parteciparono culturalmente alla causa dello Stato mediante il quotidiano \"La Maiella\" del Pellicciotti; nel '53 i lancianesi Palmiro Castagni e Pasquale Colacioppo si distinsero nelle battaglie per l'Unit\u00e0.\nIl secondo Ottocento e la costruzione della nuova citt\u00e0.\nLa spinta di rinnovamento che nel orso dell'800 proiett\u00f2 le citt\u00e0 verso il futuro, coinvolse anche Lanciano, che vide la classe dirigente e strati influenti della popolazione impegnati in uno sforzo di rinnovamento, in un ideale di costruire una societ\u00e0 del tutto nuova, partendo dall'assetto urbanistico, tentando di cambiarlo seguendo quell'ottica di abbandono del vecchio per guardare con speranza al nuovo. Il sentimento di rottura sia politico che sociale con le vecchie classi dirigenti, a partire dal primo ventennio dell'800 si rivers\u00f2 nel campo architettonico, allora giudicato positivamente dalle amministrazioni comunali e dell'alta borghesia, oggi visto dagli studiosi come un esempio di autentica devastazione da parte della cittadinanza del proprio passato.&lt;br&gt;Il primo caso di questi fu la demolizione tra il 1819 e il 1822 delle Scuole Pie, in concomitanza con l'abbattimento dell'antica chiesa quattrocentesca della Santissima Annunziata in Piazza del Plebiscito, affinch\u00e9 l'architetto teramano Eugenio Michitelli avesse potuto ricostruire in stile neoclassico, con un ambizioso progetto mai completato, la facciata della Cattedrale della Madonna del Ponte. Insieme alla chiesa fu demolito anche l'antico portico di logge, usato per le riunioni del tribunale e per i mercati, vennero sventrati alcuni edifici ritenuti di scarsi valore storico presenti nella Piazza, che la rendevano pi\u00f9 stretta e pi\u00f9 opprimente.\nArchitetto mente di queste operazioni fu sempre il Michitelli, il quale port\u00f2 in atto un primo intervento di chiusura delle acque paludose di fosso Malv\u00f2, presso il rione Borgo, la cui palude impediva il collegamento tra la Piazza ed i rioni Civitanova-Sacca, se non tramite il Ponte dei Calzolari, demolito successivamente durante il piano regolatore di Filippo Sargiacomo. Michitelli intanto continu\u00f2 con le demolizioni di gran parte delle mura medievali, lasciando i tratti inglobati di via Agorai e via Bastioni con le case civili. Nel 1819 fu demolito il torrione normanno di Porta Sant'Angelo, citato anche da Ugo Malmozzetto nell'XI secolo, per allargare l'ingresso alla fonte del Borgo in Piazza Memmo. Nel 1846 anche Porta Sant'Angelo, ritenuta una delle pi\u00f9 belle di Lanciano, capitol\u00f2, e cos\u00ec anche Porta Santa Chiara all'ingresso di Corso Roma, Porta San Nicola e Porta Diocleziana.&lt;br&gt;Lo sfregio peggiore avvenne nel rione Lancianovecchia, quando tre chiese risalenti all'XI secolo furono rase al suolo in un'ipotetica speranza di edificazione di case civili, ossia quella di San Martino (dove oggi sorge il Palazzo del Capitano), quella di San Maurizio (in Largo dei Frentani) e quella di San Lorenzo nella piazzetta omonima. Il progetto prevedeva l'abbattimento anche della chiesa di San Biagio e di quella di San Giovanni (quest'ultima sar\u00e0 distrutta dal bombardamento del 1943), ma per fortuna non se ne fece nulla.\nIn contemporanea con le demolizioni della citt\u00e0 vecchia, i monumenti pi\u00f9 antichi e illustri venivano restaurati e riportati all'antico splendore, come ad esempio la ricostruzione x novo della vecchia Fontana di Civitanova, risalente al III secolo d.C., il ripristino del Ponte dell'Ammazzo presso Porta San Nicola e regolamentate le acque pubbliche. Nel 1860 costruito anche il primo cimitero civile, bloccando cos\u00ec la sepoltura dei cadaveri dentro l chiese.&lt;br&gt;Tra le opere pi\u00f9 importanti del cambiamento urbano di Lanciano nel primo '800 ci furono la ristrutturazione del palazzo comunale, e soprattutto l'edificazione del teatro pubblico presso l'antico convento di San Giuseppe, edificato nel 1834 da Taddeo Salvini e completato nel 1841, solennemente inaugurato nel '46 alla presenza di Ferdinando II delle Due Sicilie. Lanciano fu anche una delle prime citt\u00e0 abruzzesi a beneficiare dell'illuminazione pubblica con 17 fanali nel 1822, per raggiungere 40 lampioni solo pochi anni pi\u00f9 tardi.\nIl secondo grande progetto urbanistico di Lanciano, dati i scarsi risultati dell'architetto Michitelli, ci fu immediatamente dopo l'Unit\u00e0. Nel 1856 circa l'architetto e ingegnere lancianese Filippo Sargiacomo si era occupato del risanamento di quasi tutte le chiese del centro, che si trovavano in grave stato di degrado, e successivamente sotto l'amministrazione di Gerardo Berenga nel 1879 present\u00f2 il primo piano regolatore della citt\u00e0. Tra le prime opere di Sargiacomo ci fu la colmata del fosso Malavalle e l'abbattimento del ponte di collegamento, la costruzione di un vero e proprio circolo culturale ospitato nella Casa di Conversazione, annessa al palazzo comunale, e pi\u00f9 avanti venne progettata un'intera nuova citt\u00e0 da edificarsi presso il piano delle fiere, nell'agro del convento di Sant'Antonio (ex Sant'Angelo della Pace). L'intera area del Corso Trento e Trieste venne realizzata intorno ai primi del '900, e nel corso degli anni si arricch\u00ec sempre pi\u00f9 di palazzi liberty e dec\u00f2, e anche dei caratteristici portici, voluti da vari lancianesi dell'alta borghesia. Venne pertanto realizzata, tra l'ingresso del corso e l'area di Sant'Antonio anche la villa comunale, con la futura stazione ferroviaria Sangritana nel 1915.\nNel 1887 il regime protezionistico produsse alcuni effetti positivi, dando modo a diversi settori dell'industria di poter crescere. Lanciano ancora oggi, bench\u00e9 in rovina, mostra gli edifici delle antiche industrie del lanificio presso il Borgo Mancini, a ridosso della villa comunale e delle fornaci di mattoni a Santa Liberata. In quegli anni altri stabilimenti sorsero presso il fosso della Pietrosa, oggi Piazzale Memmo, e nel quartiere dei Cappuccini, il tabacchificio, successivamente demolito, e anche lo stabilimento tessile Tinari e il calzificio Torrieri (1924).&lt;br&gt;Altri avvenimento degni di rilievo in citt\u00e0 nella seconda met\u00e0 dell'800 furono la costruzione del secondo principale Real Liceo Ginnasio d'Abruzzo nel 1865, dopo quello di Chieti, dedicato a Vittorio Emanuele II, e la fondazione da parte del facoltoso Rocco Carabba dell'omonima casa editrice (1878), tra le pi\u00f9 influenti della regione, che si occup\u00f2 anche della pubblicazione della prima opera poetica di Gabriele d'Annunzio (1879), e di molte altre raccolte antologiche e culturali.\nIl primo '900.\nNel 1900 lo \"Stabilimento Industriale Meccanico\" di Luigi Majella che produceva pompe idrauliche e forni da campagna, presso Santa Liberata, e anche locombobili e trebbiatrici inglesi, fu premiato con diverse medaglie d'oro nelle esposizioni di Cannes, Napoli, Parigi e Roma. Per Lanciano inizi\u00f2 nel '900 un florido periodo economico che non contava pi\u00f9 soltanto sulla forza agricola, ma anche specialmente su quella industriale. Presso il \"corso nuovo\" vennero aperti i moderni istituti di credito, delle poste e vari uffici comunali, insieme alle nuove botteghe per un commercio pi\u00f9 ampio e non solo di stampo artigiano. Il 1 ottobre del 1900 il Ginnasio divent\u00f2 Governativo, acquisendo prestigio. Nel 1905 l'ingegnere Ernesto Besenzanica fece redigere un nuovo progetto per la linea ferrata \"Sangritana\" con trazione elettrica e a vapore. L'intera ferrovia Adriatico-Sangritana, che collegava Castel di Sangro a San Vito Chietino fu terminata nel 1915, e la stazione inaugurata presso la villa comunale.&lt;br&gt;Nell'anno 1908 lo scrittore celebre Luigi Pirandello fu presidente di commissione nella maturit\u00e0 di liceo ginnasio, e singolare fu una sua diatriba con l'editore Rocco Carabba per la pubblicazione di alcune sue novelle. Nel 1911 si inaugur\u00f2 nel quartiere dei Cappuccini il moderno stabilimento tessile ad opera di Raffaele Tinari, insieme allo stabilimento di tabacchi. E sempre nel primo decennio del '900 l'architetto Annio Lora ebbe il merito di ammodernare il Corso Trento e Trieste con eleganti costruzioni in stile liberty, finanziate dalle facoltose famiglie lancianesi; oltre alle residenze normali, anche alberghi, scuole, circoli e luoghi di ritrovo avrebbero dovuto figurare nel contesto della nuova citt\u00e0.&lt;br&gt;Bench\u00e9 anche Lanciano avesse dovuto inviare i suoi uomini in battaglia per la prima guerra mondiale, la citt\u00e0 non rimase colpita dalle vicende, e continu\u00f2 a proliferare economicamente. \nNel 1915 inizi\u00f2 a funzionare ufficialmente la ferrovia elettrica, nel 1916 la ditta Fratelli Mari apr\u00ec una grande officina per la costruzione di macchine olearie, nel 1917 erano attivi i Pacifici Ciarelli-Torrieri e Frentano. La crisi economica si manifest\u00f2 nel 1920, anche se il corso nuovo si dotava sempre di pi\u00f9 di nuovi uffici, come l'apertura del Banco di Roma (nel Palazzo De Angelis) e la fondazione si una succursale dell'Editrice Rocco Carabba. Visto l'arrivo della crisi economica, si portarono a compimento i lavori della rete fognaria del corso, mentre si temeva la chiusura della Sottoprefettura del Tribunale di Chieti.\nIl fascismo.\nNel 1924 nel quartiere della \"Fiera\" apr\u00ec lo stabilimento tessile Torrieri, mentre il quartiere nuovo del Corso Trento e Trieste si ampli\u00f2 sempre pi\u00f9 in direzione delle contrade Serroni e Sant'Antonio. Anche il quartiere dei Cappuccini, chiamato cos\u00ec per il monastero di San Bartolomeo, si dot\u00f2 di un viale sontuoso con palazzine liberty.&lt;br&gt;Il 19 luglio 1925 presso il Palazzo Cipollone sul corso venne inaugurata la filiale della Banca Agricola Italiana. Nel 1926 s'inizi\u00f2 il progetto per la costruzione delle case popolari, e presso Piazza del Plebiscito venne abbattuta la storica fontana rotonda per erigere il Monumento ai Caduti. Concesse le licenze edilizie per la costruzione di palazzi popolari, ancora oggi visibili nel quartiere novecentesco, in Piazza Unit\u00e0 (ex della Vittoria) e in via Vittorio Veneto, in quest'anno venne anche inaugurato presso la villa l'ippodromo.\nNel 1927 a Roma si costitu\u00ec L'A.T.I. (Azienda Tabacchi Italiani) che consentiva il monopolio dei tabacchi, e la giunta lancianese prese tempestivamente i contatti con la Direzione Generale, affinch\u00e9 nel 1929 si fosse potuto costruire un nuovo grande stabilimento nel quartiere Cappuccini per dare lavoro almeno a un centinaio di operaie donne. Il 1930 fu l'anno d'oro dell'Editrice Carabba, poich\u00e9 per la terza volta nella storia di Lanciano s'ebbe un'ondata culturale di scrittori, poeti, novellieri e musicisti, tra questi l'abruzzese Cesare De Titta. La Carabba tuttavia allacci\u00f2 contatti anche con scrittori nazionali come Alberto Moravia, Nicola Moscardelli e Corrado Alvaro per la pubblicazione delle loro opere.&lt;br&gt;Nel periodo del fascismo a Lanciano, specialmente nel decennio degli anni '30, ci fu la costruzione di altre opere edilizie.\nNella storia del Novecento di Lanciano una pagina molto importante \u00e8 quella dell'adesione alla Resistenza. Subito dopo l'occupazione nazista, tra il 5 ed il 6 ottobre 1943, alcuni gruppi di giovani lancianesi presero le armi contro gli invasori e li impegnarono in due giorni di combattimenti (la rivolta degli martiri ottobrini). Alla fine dell'insurrezione ebbero perso la vita 11 ragazzi. Altri dodici civili sarebbero stati uccisi nelle rappresaglie dai nazisti. Questo episodio segn\u00f2 l'inizio della partecipazione attiva di tutta la cittadinanza alla Resistenza, motivo per il quale Lanciano \u00e8 stata insignita della medaglia d'oro al valore militare dal presidente Einaudi nel 1952, \u00e8 quindi tra le citt\u00e0 decorate al valor militare per la guerra di liberazione.\nCampo di internamento di Villa Sorge.\nPoco dopo l'entrata in guerra dell'Italia, il 27 giugno 1940, inizi\u00f2 anche l'agonia dei prigionieri ebrei, slavi o semplicemente dissidenti politici, nei campi d'internamento. In Abruzzo aprirono circa 15 campi, e anche Lanciano ebbe il suo campo di prigionia a Villa Sorge, nel quartiere Cappuccini. La villa era composta di 3 piani, piano terra con 4 camere, primo piano con 5 e un secondo con 3, ed era propriet\u00e0 dell'avvocato Filippo Sorge. Il 15 settembre 1940 risultavano internate a Villa Sorge 49 donne ebree con 4 bambini, anche se gi\u00f9 71 internate erano state gi\u00e0 alloggiate ivi, e successivamente smistate in altri campi. Le donne internate non erano solo della citt\u00e0, ma anche di altre zone dell'Europa.&lt;br&gt;Gran parte delle notizie sono tratte dal racconto della prigioniera Maria Eisenstein, internata n. 6, che soggiorn\u00f2 alla villa tra il 4 luglio e il 13 dicembre 1940, in cui spiega le varie mansioni a cui le donne erano dedite (cucinare, lavare, pulire), per poi essere smistate e trasferite in altri alloggiamenti.\nGuerriglia degli Eroi Ottobrini (5-6 ottobre 1943).\nLanciano, citt\u00e0 pi\u00f9 grande di Ortona, era considerata di importante valore strategico sul tutta la valle del fiume Sangro. In citt\u00e0 la situazione economica e politica gi\u00e0 si era fatta molto difficile dall'estate del '43, con la notizie della deposizione e dell'arresto di Mussolini, traslato a Campo Imperatore. Il 22 agosto degli aerei alleati gettarono sulla citt\u00e0 una pioggia di volantini dove si invitava ala popolazione a ricacciare i tedeschiIl 13-14 settembre i tedeschi arrivarono a Lanciano, stabilendosi nel quartier generale di Villa Paolucci e a Castelfrentano presso Villa Lanza, sul Colle della Vittoria; gi\u00e0 prima dell'azione dei \"martiri ottobrini\" del 5-6 ottobre, nel mese di settembre si era costituito un gruppo partigiano di resistenza, comandato da Carlo Shoneim e altri 16 elementi, di cui Trentino La Barba, mentre sempre nello stesso anno esisteva un gruppo di resistenza a carattere per\u00f2 prettamente politico, comandato dall'avvocato e poeta Federico Mola, che intendeva rovesciare il governo fascista della citt\u00e0. Altri gruppi, come quello dei sabotatori del Di Ienno, erano semplicemente animati da spirito patriottico, ma senza adeguata preparazione.\nNei momenti in cui Kesselring ordinava la costruzione della linea Gustav, la presenza tedesca a Lanciano inizi\u00f2 a farsi sempre pi\u00f9 pressante, con la requisizione di viveri e vettovaglie, addirittura di 10.000 litri d'olio da trasportare a Villa Paolucci. Tutti questi atti di intimidazione delle squadre tedesche contro la popolazione, comport\u00f2 la nascita di un gruppo di giovani d'ideali liberali, che il 2 ottobre penetrarono nella caserma militare presso la chiesa di Santa Chiara, requisendo delle armi di nascosto. Il 4 giunse a Lanciano la notizie della presa alleata di Termoli, i tedeschi s'innervosirono ancora di pi\u00f9, mettendosi a requisire altri viveri, suscitando l'ira del Generale italiano Genesio Mercadante, che li apostrof\u00f2 come ladri, rischiando l'arrestoSi scongiur\u00f2 per questo anche una possibile guerriglia urbana, anche perch\u00e9 la cittadinanza venne minacciata di venire ridotta in macerie dalla Panzerdivisionen dei paracadutisti, acquartierata a Piazzano d'Atessa.Nel frattempo i giovani d'ispirazione patriottica nascosero le armi requisite in una grotta di Pozzo Bagnaro, nei pressi del Ponte romano di Diocleziano; il 5 ottobre inizi\u00f2 la guerriglia urbana dei giovani, risalendo da Porta San Biagio, incendiando delle camionette tedesche, dirigendosi presso il rione Borgo. Tuttavia nel disordine in via dei Bastioni, i tedeschi giunti immediatamente con rinforzi da Villa Paolucci, catturarono Trentino La Barba e Antonio Memmo, che riusc\u00ec in seguito a fuggire. La Barba fu condotto nel quartier generale, interrogato e torturato, con l'abbrustolimento degli occhi, e condotto all'inizio del viale Cappuccini, fucilato e impiccato al primo albero.Il 6 ottobre il resto della brigata partigiana lancianese occup\u00f2 i punti strategici della citt\u00e0, le Torri Montanare, Porta Santa Chiara con la caserma militare, il torrione aragonese. Nello scontro immediato coi tedeschi, avvertiti da una spia fascista, presso Porta Santa Chiara, perirono nella zona dei Cappuccini i componenti della banda di Trentino La Barba: Remo Falcone, Nicolino Trozzi presso via Marconi, Achille Cuonzo, Adamo Giangiulio e Giuseppe Marsilio nelle vicinanze del viale.\nIn seguito alla loro morte, lo scontro col resto della brigata si spost\u00f2 per le vie del centro storico, tra Corso Roma, via del Commercio (oggi via Fenaroli) e il quartiere della Fiera su corso Trento e Trieste. Questo episodio segn\u00f2 l'inizio della partecipazione attiva di tutta la cittadinanza alla Resistenza, motivo per il quale Lanciano \u00e8 stata insignita della medaglia d'oro al valore militare dal presidente Einaudi nel 1952, \u00e8 quindi tra le citt\u00e0 decorate al valor militare per la guerra di liberazione.Negli anni '70 \u00e8 stato realizzato un monumento commemorativo presso il Piazzale VI Ottobre all'inizio di via Ferro di Cavallo, a ricordo dei martiri, mentre nel 2016 veniva realizzata una statua, posta in Largo dell'Appello, ritraente Trentino La Barba in veste di martire cristiano, mentre guarda verso la Majella.\nLanciano: dalla rappresaglia tedesca al bombardamento del 20 aprile 1944.\nLa rappresaglia tedesca, il 6 stesso, fu tremenda contro Lanciano: vennero incendiati i portici del Corso Trento e Trieste, prese a fucilate le case e le vetrine dei negozi, incendiata la Casa di Conversazione del palazzo comunale, mentre i partigiani \"ottobrini\" si ritiravano verso la Civitanova da Piazza Garibaldi o della Verdura; durante la ritirata Guido Rosato venne scoperto da un tedesco e fucilato per rappresaglia davanti alla chiesa di Sant'Agostino, mentre era appostato dietro la chiesa della CandeloraI morti civili che non parteciparono alla guerriglia furono 12, mentre i caduti tedeschi 47. Il 7 ottobre il vescovo Monsignor Tesauri organizz\u00f2 un'ambasciata presso Villa Lanza a Castelfrentano per chiedere ai tedeschi di non compiere ulteriori rappresaglie, ma il capitano Foltsche accus\u00f2 il podest\u00e0 Antonio Di Ienno di essere stato l'organizzatore della rivolta, ma alla fine si riusc\u00ec a trovare l'accordo.\nDopo il seppellimento delle salme l'8 ottobre, i tedeschi non badarono per il momento alla vendetta su Lanciano, per concentrarsi a fortificare la \"Winter Line\" lungo i centri di Fossacesia Marina, Pianibbie-Altino, schierando la 65\u00aa Divisione di fanteria comandata dal generale von Ziehlbergh, comprendente il 145\u00ba e il 146\u00ba Reggimento Granatieri, e il 165\u00b0 Regg. d'Artiglieria. L'area di Lanciano era difesa dal 145\u00b0 Regg. del Colonnello Kroekel con comando operativo a Treglio. Per mettere in piano la tattica della terra bruciata kesselringhiana, i tedeschi distrussero la ferrovia Sangritana, i ponti, le strade, mentre cominciava anche il rastrellamento degli uomini abili per l'opera di fortificazione della linea. Il podest\u00e0 Di Ienno a Lanciano riusc\u00ec a ridurre il rastrellamento da 600 a 60 unit\u00e0, commutando il lavoro degli altri graziati a mansioni di servizio meno gravose. Tutti i ponti sul Sangro, da Fossacesia a Lanciano e Casoli, vennero fatti saltare in aria il 24 ottobre.Il 28 ottobre, dopo i bombardamenti dei due giorni precedenti, giunse l'ordine tedesco di sgombero civile della citt\u00e0 per le operazioni belliche, ma essendo la popolazione relativamente numerosa, circa 30.000 persone, l'ordine ricevette la risposta negativa del podest\u00e0, andando a chiedere udienza dal prefetto di Chieti, trattando col Colonnello Kroekel. La soluzione fu consegnare a ciascun cittadino uno speciale lasciapassare, a partire dal 3 novembre, sotto la minaccia di immediata fucilazione come nemico spia per chi non l'avesse esibito ai posti di blocco.\nIn seguito all'entrata alleata a Vasto, i bombardamento arei americani iniziarono a comparire anche a Lanciano, con il danneggiamento il 4 novembre del Calzificio Torrieri presso la villa comunale, mettendo a dura prova i nervi del podest\u00e0 Di Ienno, che temeva un nuovo ordine tedesco di sgombero civile. In un nuovo colloquio col prefetto di Chieti, Di Ienno assicur\u00f2 ogni cura e premura per la popolazione, soprattutto per i vecchi e i bambini, e in caso estremo di evacuazione, pretese che in citt\u00e0 rimanessero soltanto 7.000 persone, ossia le parti della societ\u00e0 pi\u00f9 vulnerabili necessitanti di cure. Queste persone nei giorni seguenti, vista la \"bolla d'aria\" entro cui si trovava Chieti dichiarata citt\u00e0 aperta, verranno trasferite nell'ospedale teatino.Profittando del mancato controllo tedesco sulla strada tra San Vito e Ortona, il podest\u00e0 inizi\u00f2 pian piano a far sfollare altri civili, mentre l'8 novembre, come prevedeva, venne affisso un nuovo manifesto che intimava un nuovo massiccio sfollamento civile; anche se Di Ienno comunic\u00f2 alla prefettura di Chieti che erano sfollate dalla citt\u00e0 22.000 persone, quando in realt\u00e0 solo 5.000 avevano lasciato la citt\u00e0\nIntanto i territori di Paglieta e Montecalvo dall'altra parte del Sangro venivano occupati da Montgomery il 17 novembre; il 22 fu gettata una testa di ponte dalla divisione neozelandese dell'VIII Armata, sotto il territorio di Atessa, presso Piazzano-Saletti, nonostante vi fosse la piena del Sangro. Altri ponte all'altezza delle campagne di Paglieta e Piane d'Archi vennero realizzate tra il 23 e il 26 novembre, e il 28 il tempo fu abbastanza buono per scavalcare il fiume verso contrada Sant'Onofrio e Fossacesia.Nel frattempo Lanciano sub\u00ec il primo vero bombardamento aereo il 20 novembre, mentre la gente si riparava nei sotterranei, e sotto i locali della Cattedrale. Il 22 novembre un secondo bombardamento colp\u00ec il rione Lanciano Vecchio, danneggiando la chiesa di San Giovanni, il 23 al terzo bombardamento, i tedeschi intimarono lo sgombero degli ultimi residenti di Lanciano per poter minare la citt\u00e0 dalle fondamenta, ma il podest\u00e0 Di Ienno riusc\u00ec a ritardare lo sfollamento di 6 giorni, mentre le mine di distruzione venivano accumulate nel campo sportivo. I bombardamenti alleati continuarono il 24, il 25 e il 26, facendo interrompere l'afflusso di energia elettrica, mentre venivano danneggiati gravemente l'ospedale civile, le carceri e l'attigua chiesa di Santa Giovina. I feriti vennero trasportati a Palazzo De Giorgio.\nIl 27 novembre, con la visita di Kesselring della Winter Line, ci fu un nuovo bombardamento alleato lungo la riva del Sangro. I mezzi di trasporto dell'VIII Armata erano giunti nelle campagne lancianesi, e presidiavano gli accessi principali alla citt\u00e0, il XIII Corpo d'Armata con la 2\u00aa Divisione neozelandese e l'8\u00b0 Indiana Sick, che puntavano verso Castelfrentano, mentre la 78\u00aa Divisione inglese e l'8\u00b0 Indiana Gurkha puntata verso il mare, passando per Mozzagrogna e Santa Maria ImbaroA Mozzagrogna ci furono combattimento corpo a corpo coi tedeschi, che il 29 novembre contrattaccarono con la XXVI Divisione Panzer, ricacciandoli, e venendo sostenuti dai 3 Battaglioni Irlandesi di riserva. All'alba del giorno successivo, i due piccoli paesi posti a met\u00e0 tra Lanciano e Fossacesia, lungo la strada Nazionale, vennero abbandonati per l'intervento massiccio degli aerei alleati. Vennero organizzate due divisioni per raggiungere Lanciano, una pass\u00f2 per Rocca San Giovanni, conquistata il 1 dicembre senza combattimenti, l'altra si rec\u00f2 a Fossacesia.\nI Neozelandesi avevano passato il Sangro da sud, ma arrivati a contrada Cotti (comune di Castelfrentano) il 28 novembre, si divisero per raggiungere Lanciano, passando da una parte per Colle Campitelli e Rizzacorno, dall'altra attraverso Sant'Onofrio-Villa Elce, raggiunsero la citt\u00e0 frentana; il 29 novembre raggiunsero contrada Castello-Cotti di Castelfrentano, e poi Crocetta e Colle San Tommaso. L'attacco a Castelfrentano fu sferrato il 1 dicembre, con intensi bombardamenti, e il paese fu occupato il giorno seguente. Tutte le contrade circostanti: Trastulli, Paludi, San Tommaso, Moscete, vennero occupate, mentre la divisione avanzava in direzione di Orsogna e Guardiagrele, occupando, discendendo il colle, anche le contrade di Nasuti, Madonna del Carmine e Sant'Amato. Cos\u00ec si concluse lo sfondamento della cosiddetta Winter Line del Sangro.\nPrecedendo i fatti della campagna del fiume Moro e della battaglia di Ortona (tra novembre e fine dicembre 1943), i tedeschi approfittarono del ritardo di Montgomery di dirigersi immediatamente a nord di Lanciano, di abbandonare la citt\u00e0 frentana per fortificarsi in una nuova linea sul fiume Moro, tra Orsogna e Ortona. Il 30 novembre il Colonnello Kroekel abbandon\u00f2 velocemente la postazione a Treglio (paese posto tra San Vito e Lanciano), dirigendosi verso Ortona da San Vito, ma l'autovettura fu intercettata da mitragliatori britannici, che uccisero il colonnello. Per via del clima di indecisione e nervosismo generale, i tedeschi non fecero in tempo a distruggere l'ultimo ponte sul Feltrino, e si concentrarono su una micro-linea di difesa sul grande fossato di Pagliaroni-Treglio-Serroni, resistendo sino al 3 dicembre, quando vennero sconfitti.\nLo sfollamento di Lanciano, iniziato il 1 dicembre, fu interrotto alla volta del vicino paese di Frisa alla notizia dell'abbandono dei tedeschi del quartier generale di Treglio, e cos\u00ec la gente torn\u00f2 in citt\u00e0; il 3 dicembre reparti dell'8\u00aa Divisione Indiana e della 78\u00aa inglese giunsero presso il convento di Sant'Antonio di Padova, come testimonia lo sfollato Angelo Ciavarelli, uscito dalle grotte del Ponte di Diocleziano dove stazionava con donne e bambini. La mattina del 3 dunque la truppe indiane marciarono trionfalmente con alcune cariche politiche della citt\u00e0 per il Corso Trento e Trieste, raggiungendo Piazza Plebiscito. Tra i lancianesi a scortarli c'era un tal Angelo Ciavarelli, poi divenuto noto nel panorama politico cittadino per gli incarichi al Comune, e per la nomina di presidente onorario della sezione ANPI di Lanciano. \nTal Ciavarelli a differenza di lancianesi che combattevano dal 1941, chi morti, chi catturati dagli inglesi o dai tedeschi, si rifugi\u00f2 con donne e bambini sotto il ponte, ed ebbe rapporti con il Comando Speciale installatosi al Municipio. Con il nuovo governo ottenne promozioni, a differenza di altri concittadini che dovettero faticare per ritornare a un normale rapporto sociale, dopo il loro ritorno in patria dalla guerra. \nIl Maggiore Patterson si install\u00f2 nel palazzo municipale, a capo dell'Allied Militaru Government, mostrandosi in alcuni casi assai spigoloso nella gestione dell'emergenza e della cosa pubblica.Il periodo di ripresa sociale ed economico della citt\u00e0 dal novembre alla fine dell'anno fu lento, segnato anche da una nuova incursione tedesca, con bombardamenti della citt\u00e0 iniziati il 22 dicembre 2943, sino al 9 gennaio 1944, quando i bombardamenti si concentrarono nelle contrade. Dato che l'ospedale civile Renzetti e quello di via del Mare erano inagibili per danneggiamenti, vennero costituiti piccoli presidi di ricovero nel liceo ginnasio, nel seminario e nell'ex Casa del Fanciullo e nel Collegio Suore del Bambin Ges\u00f9.Il 31 dicembre 1943 il generale Bernard Montgomery, dopo aver passato il giorno precedente a un concerto speciale nel teatro Rossetti di Vasto, lasci\u00f2 l'Abruzzo partendo da un aereo sul campo di Villa Romagnoli, abbandonando di fatto il comando dell'VIII Armata per interessarsi alla preparazione dello sbarco in Normandia.\nIl comando pass\u00f2 al generale Leese, che impose il coprifuoco alla citt\u00e0, mentre l'attivit\u00e0 di ricostruzione e ripresa della vita quotidiana veniva riavviata. Tuttavia i frequenti bombardamenti tedeschi misero a dura prova i nervi del Comandante Patterson, che amministrava la politica di Lanciano, il quale scongiur\u00f2 un secondo possibile sfollamento coatto della popolazione. Nel marzo 1944 un nuovo reparto di paracadutisti della Divisione \"Nembo\", proveniente da contrada Santa Maria dei Mesi, pacific\u00f2 gli animi, e dal 29 marzo inizi\u00f2 lo sgombero parziale delle truppe armate nella citt\u00e0. Tuttavia il 20 aprile 1944 un micidiale attacco a sorpresa tedesco danneggi\u00f2 il corso principale e la Piazza del Plebiscito, con gravi danni alla torre civica, alla facciata del palazzo municipale, al Palazzo del liceo classico e al teatro comunale, mietendo delle vittime: 300 militari e 45 civili.L'attacco aereo fu solamente un atto dimostrativo e beffardo dei tedeschi, volendo celebrare il compleanno del F\u01d8hrer.\nFine della guerra e il miracolo economico.\nIl 6 ottobre 1944 l'Onorevole Giuseppe Spataro, delegato del Governo, celebr\u00f2 il primo anniversario della guerriglia dei martiri ottobrini, mettendo in risalto il valore dei combattenti e dell'intera citt\u00e0. Il 25 settembre 1952 il Presidente della Repubblica Luigi Einaudi, riconoscente al popolo lancianese, per il sacrificio durante la guerra, decor\u00f2 la citt\u00e0 con la Medaglia d'Oro al Valor Militare.&lt;br&gt;Nel corso del dopoguerra, la citt\u00e0 venne immediatamente ricostruita, poich\u00e9 i danni bellici non erano particolarmente gravi, come era accaduto ai paesi vicini di Ortona, quasi completamente distrutta, Orsogna (che sub\u00ec la stessa sorte), Fossacesia e San Vito Chietino. Vennero ripristinate le vie di comunicazione stradali e ferrate, e negli anni '50 ci fu la prima grande espansione della moderna citt\u00e0 lungo il quartiere Cappuccini, con la costruzione successiva del velodromo comunale, successivamente lo stadio \"Guido Biondi\".&lt;br&gt;Negli anni '60-'70 si svilupparono i quartieri di Sant'Antonio in direzione di Fossacesia, presso la cava di breccia, dell'ospedale nuovo, e del rione popolare Olmo di Riccio, alle porte di Santa Giusta.&lt;br&gt;Negli anni '80-'90 ci fu l'apice dell'espansione edilizia della citt\u00e0 nel rione Cappuccini, con la costruzione di numerosi stabilimenti industriali, e in zona Villa Stanazzo, con la costruzione completa del nuovo quartiere residenziale di Santa Rita.&lt;br&gt;Bench\u00e9 provata in parte dalla crisi economica del 2008, Lanciano ha saputo risollevarsi con la costruzione di un nuovo complesso industriale nelle campagne di Treglio, gi\u00e0 avviato negli anni '90, collegandosi perfettamente con il casello dell'autostrada A14, e negli ultimi anni, con le nuove politiche, incentivando l'economia del turismo, data la fama mondiale della citt\u00e0 per il Miracolo Eucaristico."}
{"id": "2096565", "revid": "72396", "url": "https://it.wikipedia.org/wiki?curid=2096565", "title": "ARIN", "text": "L'ARIN (acronimo di American Registry for Internet Numbers) \u00e8 l'ente responsabile per la gestione degli indirizzi IP nel Nord America, e, assieme agli altri 4 \"Regional Internet Registry\" (RIR) esistenti in ambito IANA, si occupa della creazione/gestione delle policies in ambito Internet.\nDescrizione.\nARIN ha avviato la sua attivit\u00e0 operativa il 22 dicembre 1997, dopo essere stato legalmente registrato il 18 aprile 1997. Formalmente \u00e8 un'azienda no-profit, organizzata sulla base di un \"board of trustees\", registrata presso il Commonwealth della Virginia (USA).\nIn qualit\u00e0 di \"Regional Internet Registry\" per il Canada, gli Stati Uniti e molte nazioni insulari dei Caraibi, ARIN gestisce la distribuzione regionale delle relative risorse di protocollo IPv4 e del nuovo IPv6, oltre ai servizi tecnici ed organizzativi correlati (registrazione, reverse DNS, directory services, etc.)."}
{"id": "2096568", "revid": "1305772", "url": "https://it.wikipedia.org/wiki?curid=2096568", "title": "Santa Eugenia", "text": ""}
{"id": "2096569", "revid": "89688", "url": "https://it.wikipedia.org/wiki?curid=2096569", "title": "Primo marzo", "text": ""}
{"id": "2096570", "revid": "324090", "url": "https://it.wikipedia.org/wiki?curid=2096570", "title": "Giovanni Gersen", "text": "Biografia.\n\u00c8 stato abate dell'abbazia benedettina di Santo Stefano a Vercelli dal 1220 al 1250 e autore di alcuni scritti di carattere dottrinale tra i quale probabilmente il celeberrimo testo religioso l'Imitazione di Cristo.\nSi \u00e8 pensato che l'autore indicato come Gersen (o anche Gerson), fosse immaginario, solo nel XIX secolo si \u00e8 identificato in questa figura, ad opera dello storico G. Antonio De Gregory autore della Storia letteraria vercellese, l'autore della \"De Imitatione Christi\".\nSecondo la tradizione infatti il Gersen nacque a Cavagli\u00e0 nel luogo dove fino al 1912 sorgeva la cascina \"Campi di Giugno\", in seguito demolita. Il comune biellese gli ha intitolato la centrale \"via Gersen\".\nDi tale monaco non si conoscono altri dettagli a causa della scarsit\u00e0 di fonti."}
{"id": "2096574", "revid": "110157", "url": "https://it.wikipedia.org/wiki?curid=2096574", "title": "Tuareg (album)", "text": "Tuareg \u00e8 il terzo album registrato in studio del gruppo musicale Agricantus. \u00c8 ispirato alle tradizioni musicali del popolo tuareg.\nTesti e musiche sono degli Agricantus"}
{"id": "2096582", "revid": "54728", "url": "https://it.wikipedia.org/wiki?curid=2096582", "title": "Polietino", "text": ""}
{"id": "2096583", "revid": "62004", "url": "https://it.wikipedia.org/wiki?curid=2096583", "title": "Giovanni da Caravagli\u00e0", "text": ""}
{"id": "2096586", "revid": "75435", "url": "https://it.wikipedia.org/wiki?curid=2096586", "title": "Marathi", "text": ""}
{"id": "2096589", "revid": "124578723", "url": "https://it.wikipedia.org/wiki?curid=2096589", "title": "Calendario dell'avvento", "text": "Un calendario dell'avvento mostra i giorni rimanenti fino alla vigilia di Natale. Si tratta di un'usanza molto diffusa nei paesi di lingua tedesca, dedicata ai bambini per accompagnare il periodo di attesa della grande festa.\nOrigini storiche.\nI calendari tradizionali iniziano il conto la prima domenica dell'avvento, mentre oggi si usa iniziare il primo dicembre. A partire dal 1920 si diffondono in Germania calendari di cartone con 24 finestre riempite con forme di cioccolata raffiguranti motivi natalizi. I calendari dell'avvento di questo tipo conoscono una diffusione sempre pi\u00f9 ampia in Europa e negli Stati Uniti.\nCollegamenti esterni.\nCalendario dell'avvento di Legnano sito ufficiale"}
{"id": "2096592", "revid": "287204", "url": "https://it.wikipedia.org/wiki?curid=2096592", "title": "Gheora", "text": " \nGheora \u00e8 una suddivisione dell'India, classificata come \"census town\", di 5.920 abitanti, situata nel distretto di Delhi Nord Ovest, nello territorio federato di Delhi. In base al numero di abitanti la citt\u00e0 rientra nella classe V (da 5.000 a 9.999 persone).\nSociet\u00e0.\nEvoluzione demografica.\nAl censimento del 2001 la popolazione di Gheora assommava a 5.920 persone, delle quali 3.490 maschi e 2.430 femmine. I bambini di et\u00e0 inferiore o uguale ai sei anni assommavano a 770, dei quali 453 maschi e 317 femmine. Infine, coloro che erano in grado di saper almeno leggere e scrivere erano 4.101, dei quali 2.628 maschi e 1.473 femmine."}
{"id": "2096597", "revid": "287204", "url": "https://it.wikipedia.org/wiki?curid=2096597", "title": "Ghitorni", "text": " \nGhitorni \u00e8 una suddivisione dell'India, classificata come \"census town\", di 9.123 abitanti, situata nel distretto di Delhi Sud Ovest, nello territorio federato di Delhi. In base al numero di abitanti la citt\u00e0 rientra nella classe V (da 5.000 a 9.999 persone).\nSociet\u00e0.\nEvoluzione demografica.\nAl censimento del 2001 la popolazione di Ghitorni assommava a 9.123 persone, delle quali 5.212 maschi e 3.911 femmine. I bambini di et\u00e0 inferiore o uguale ai sei anni assommavano a 1.373, dei quali 776 maschi e 597 femmine. Infine, coloro che erano in grado di saper almeno leggere e scrivere erano 6.290, dei quali 4.148 maschi e 2.142 femmine."}
{"id": "2096601", "revid": "287204", "url": "https://it.wikipedia.org/wiki?curid=2096601", "title": "Ghoga", "text": "Ghoga \u00e8 una suddivisione dell'India, classificata come \"census town\", di 3.766 abitanti, situata nel distretto di Delhi Nord Ovest, nello territorio federato di Delhi. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 28\u00b0 49' 47 N e 77\u00b0 03' 17 E.\nSociet\u00e0.\nEvoluzione demografica.\nAl censimento del 2001 la popolazione di Ghoga assommava a 3.766 persone, delle quali 2.032 maschi e 1.734 femmine. I bambini di et\u00e0 inferiore o uguale ai sei anni assommavano a 591, dei quali 343 maschi e 248 femmine. Infine, coloro che erano in grado di saper almeno leggere e scrivere erano 2.545, dei quali 1.512 maschi e 1.033 femmine."}
{"id": "2096604", "revid": "287204", "url": "https://it.wikipedia.org/wiki?curid=2096604", "title": "Gokal Pur", "text": "Gokal Pur \u00e8 una suddivisione dell'India, classificata come \"census town\", di 90.564 abitanti, situata nel distretto di Delhi Nord Est, nello territorio federato di Delhi. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 28\u00b0 42' 13 N e 77\u00b0 17' 21 E.\nSociet\u00e0.\nEvoluzione demografica.\nAl censimento del 2001 la popolazione di Gokal Pur assommava a 90.564 persone, delle quali 48.978 maschi e 41.586 femmine. I bambini di et\u00e0 inferiore o uguale ai sei anni assommavano a 11.093, dei quali 5.941 maschi e 5.152 femmine. Infine, coloro che erano in grado di saper almeno leggere e scrivere erano 52.310, dei quali 30.786 maschi e 21.524 femmine."}
{"id": "2096608", "revid": "640277", "url": "https://it.wikipedia.org/wiki?curid=2096608", "title": "Francesco Filidei", "text": "Biografia.\nFrancesco Filidei \u00e8 stato allievo di Salvatore Sciarrino. Dopo essersi diplomato in organo al Conservatorio di Firenze si \u00e8 specializzato in composizione al Conservatoire de Paris. \u00c8 stato membro dell'IRCAM, della Casa Velasquez, e dell'Academia Schloss Solitude a Stoccarda.\nLe sue opere, edite da Rai Trade e Ars Publica sono state eseguite da diverse orchestre come l'Itin\u00e9raire, Alter Ego, Cairn, L'Instant donn\u00e9, le Nouvel Ensemble Modern, Court-Circuit, l'Ensemble intercontemporain, le Percussions de Strasbourg, il Klangforum Wien. Alcune sue composizioni sono state trasmesse da Rai 3 e Radio France.\nCome organista \u00e8 conosciuto come interprete di Franz Liszt di cui ha interpretato la produzione integrale per tale strumento. "}
{"id": "2096609", "revid": "287204", "url": "https://it.wikipedia.org/wiki?curid=2096609", "title": "Hastsal", "text": "Hastsal \u00e8 una suddivisione dell'India, classificata come \"census town\", di 85.848 abitanti, situata nel distretto di Delhi Ovest, nello territorio federato di Delhi. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 28\u00b0 38' 04 N e 77\u00b0 03' 11 E.\nSociet\u00e0.\nEvoluzione demografica.\nAl censimento del 2001 la popolazione di Hastsal assommava a 85.848 persone, delle quali 47.420 maschi e 38.428 femmine. I bambini di et\u00e0 inferiore o uguale ai sei anni assommavano a 15.614, dei quali 8.188 maschi e 7.426 femmine. Infine, coloro che erano in grado di saper almeno leggere e scrivere erano 54.689, dei quali 33.755 maschi e 20.934 femmine."}
{"id": "2096612", "revid": "115197687", "url": "https://it.wikipedia.org/wiki?curid=2096612", "title": "Referendum in Groenlandia del 1982", "text": "Il referendum groenlandese sull'adesione alla Comunit\u00e0 economica europea del 1982 si tenne per chiedere alla popolazione groenlandese, se desiderava che la Groenlandia continuasse ad essere membro della Comunit\u00e0 economica europea (oggi assorbita dall'Unione europea). La consultazione si svolse il 23 febbraio 1982.\nLa Groenlandia ader\u00ec alla CEE nel 1973, congiuntamente all'adesione della Danimarca. In conseguenza al referendum, la Groenlandia vot\u00f2 per abbandonare l'Unione; il suo governo negozi\u00f2 tuttavia un accordo, con il quale la CEE mantenne i propri diritti sulla pesca. La Groenlandia continua ad essere considerata una nazione d'oltremare, che gode degli accordi di associazione con l'Unione europea.\nRisultati.\nFonte: Svar p\u00e5 spm. om Nicetraktaten, folkeafstemning, til udenrigsministeren"}
{"id": "2096614", "revid": "44939", "url": "https://it.wikipedia.org/wiki?curid=2096614", "title": "Triptofanoidrossilasi", "text": ""}
{"id": "2096617", "revid": "1305772", "url": "https://it.wikipedia.org/wiki?curid=2096617", "title": "Giacomo Inaudi", "text": "Biografia.\nGiacomo Inaudi fu forse il pi\u00f9 famoso calcolatore prodigio della storia. Nato poverissimo, da bambino venne avviato al mestiere paterno, il pastore. Ma ben presto mostr\u00f2 attitudine al calcolo mentale e venne condotto a Marsiglia dove, all'et\u00e0 di 12 anni, incontr\u00f2 B\u00e9n\u00e9dit Jules Dombey, rappresentante di commercio, che diventer\u00e0 il suo impresario e di cui sposer\u00e0 la figlia. Questi lo guider\u00e0 in giro per il mondo in una serie di spettacoli, ma anche di incontri con la comunit\u00e0 scientifica. Venne, tra l'altro presentato all'Accademia di Francia che incaric\u00f2 Jean-Martin Charcot e Alfred Binet di esaminare a fondo le capacit\u00e0 di Inaudi. In particolare, Binet approfond\u00ec la questione, facendone oggetto di diverse pubblicazioni.\nAltri scienziati francesi si interessarono alle sue capacit\u00e0: alcuni, come Camille Flammarion, in modo entusiastico; altri, soprattutto matematici, misero in risalto il fatto che i metodi di Inaudi si basavano principalmente sulle sue doti personali (come la prodigiosa memoria) o su \"trucchi\", e quindi non potevano essere proposti per un utilizzo generalizzato.\nTra le sue capacit\u00e0, era in grado di sommare o sottrarre tra loro numeri anche di 20 cifre o pi\u00f9, o estrarre radici quadrate e cubiche, in pochi minuti; e sapeva indicare prontamente il giorno della settimana di una qualsiasi data dal Seicento in poi."}
{"id": "2096620", "revid": "729019", "url": "https://it.wikipedia.org/wiki?curid=2096620", "title": "Emanoil Ionescu", "text": "Biografia.\nTra il 1938 e il 1939, col grado di maggiore, era al comando della scuola militare di aviazione \"Aurel Vlaicu\" di Bucarest.\nConsegu\u00ec il grado di generale durante la seconda guerra mondiale e divenne comandante del Corpul I Aerian della For\u021bele Aeriene Regale ale Rom\u00e2niei, l'aeronautica militare del Regno di Romania tra l'8 settembre 1944 e l'11 marzo 1945, quando venne sostituito dal generale Traian Burduloiu.\nAlla fine della guerra, il 1\u00ba agosto 1945 divenne sottosegretario del ministero dell'aviazione"}
{"id": "2096621", "revid": "7", "url": "https://it.wikipedia.org/wiki?curid=2096621", "title": "Trasmissioni a colori", "text": ""}
{"id": "2096622", "revid": "287204", "url": "https://it.wikipedia.org/wiki?curid=2096622", "title": "Jona Pur", "text": " \nJona Pur \u00e8 una suddivisione dell'India, classificata come \"census town\", di 7.419 abitanti, situata nel distretto di Delhi Sud, nello territorio federato di Delhi. In base al numero di abitanti la citt\u00e0 rientra nella classe V (da 5.000 a 9.999 persone).\nSociet\u00e0.\nEvoluzione demografica.\nAl censimento del 2001 la popolazione di Jona Pur assommava a 7.419 persone, delle quali 4.231 maschi e 3.188 femmine. I bambini di et\u00e0 inferiore o uguale ai sei anni assommavano a 1.224, dei quali 652 maschi e 572 femmine. Infine, coloro che erano in grado di saper almeno leggere e scrivere erano 4.580, dei quali 2.969 maschi e 1.611 femmine."}
{"id": "2096631", "revid": "287204", "url": "https://it.wikipedia.org/wiki?curid=2096631", "title": "Jiwan Pur", "text": "Jiwan Pur (nota anche come Johri Pur o Johripur) \u00e8 una suddivisione dell'India, classificata come \"census town\", di 20.765 abitanti, situata nel distretto di Delhi Nord Est, nello territorio federato di Delhi. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 28\u00b0 43' 17 N e 77\u00b0 16' 29 E.\nSociet\u00e0.\nEvoluzione demografica.\nAl censimento del 2001 la popolazione di Jiwan Pur assommava a 20.765 persone, delle quali 11.300 maschi e 9.465 femmine. I bambini di et\u00e0 inferiore o uguale ai sei anni assommavano a 3.816, dei quali 2.060 maschi e 1.756 femmine. Infine, coloro che erano in grado di saper almeno leggere e scrivere erano 13.911, dei quali 8.423 maschi e 5.488 femmine."}
{"id": "2096632", "revid": "729019", "url": "https://it.wikipedia.org/wiki?curid=2096632", "title": "Tranvia di Strausberg", "text": "La tranvia di Strausberg (in tedesco \"Strausberger Eisenbahn\") \u00e8 una linea tranviaria che collega la citt\u00e0 tedesca di Strausberg alla sua stazione ferroviaria, sita sulla linea Berlino-Kostrzyn (\"Ostbahn\").\nClassificata fino al 2006 ferrovia, ha da sempre il carattere di tranvia extraurbana, corrente al fianco della strada e tagliata da numerosi attraversamenti stradali a raso.\n\u00c8 gestita dalla societ\u00e0 Strausberger Eisenbahn GmbH (STE), integrata nel consorzio trasportistico Verkehrsverbund Berlin-Brandenburg (VBB). Nel consorzio \u00e8 indicata con il numero di linea 89.\nStoria.\nIl tracciato della ferrovia Orientale Prussiana (aperta nel 1867 per collegare Berlino a K\u00f6nigsberg), costruito con caratteristiche di linea a lunga percorrenza, non serviva adeguatamente le piccole e medie citt\u00e0 site ad est di Berlino, generatrici di un ricco traffico locale; pertanto molte comunit\u00e0 promossero la costruzione di brevi linee locali di diramazione.\nCos\u00ec fu anche per Strausberg, citt\u00e0 sita su un'altura, la cui stazione ferroviaria fu posta in pianura, alcuni chilometri a sud. L'amministrazione cittadina si fece promotrice della costruzione di un collegamento fra la citt\u00e0 e la stazione; la linea fu costruita rapidamente ed attivata il 17 agosto 1893.\nIl 16 marzo 1921 fu attivata una variante di tracciato per meglio servire i nuovi quartieri residenziali posti ad ovest della linea; nella stessa data fu attivato il trasporto a trazione elettrica (fino ad allora la linea era esercita a vapore). Il tracciato originario fu mantenuto in esercizio per il trasporto merci, che serviva le aree militari poste nella zona.\nNel 1926 la ferrovia fu prolungata verso nord, attraverso il centro cittadino. Questa tratta cess\u00f2 l'esercizio nel 1970, quando pareva che l'intera linea dovesse essere utilizzata per il solo trasporto merci (dal 1956 Strausberg era servita da un prolungamento della \"S-Bahn\" berlinese, parallela alla tranvia).\nIl traffico merci cess\u00f2 nel 2005, e in conseguenza dall'anno successivo la linea fu riclassificata come tranvia; attualmente la linea \u00e8 percorsa da un tram ogni 20 minuti. Sono utilizzate vetture tipo Tatra KT8D5 e tipo Flexity Berlin."}
{"id": "2096635", "revid": "300067", "url": "https://it.wikipedia.org/wiki?curid=2096635", "title": "Tony Campbell", "text": ""}
{"id": "2096636", "revid": "89688", "url": "https://it.wikipedia.org/wiki?curid=2096636", "title": "Canale satellitare", "text": ""}
{"id": "2096638", "revid": "124841964", "url": "https://it.wikipedia.org/wiki?curid=2096638", "title": "Guerriglia irachena", "text": "La guerriglia irachena indica un insieme composito di milizie e gruppi paramilitari di varia ispirazione politica e religiosa, attivi durante la guerra d'Iraq. Le truppe americane presenti in Iraq e i loro alleati sono stati l'obiettivo principale di alcuni di questi gruppi fino al loro ritiro nel 2011. Un altro obiettivo di rilievo sono militari e forze di polizia fedeli al governo iracheno. Alcune fazioni sunnite e sciite prendono di mira raduni e luoghi di culto dell'altra comunit\u00e0 religiosa.\nComposizione.\nLa guerriglia \u00e8 composta da vari gruppi non coordinati che si contrappongono in modo violento - utilizzando tattiche di guerriglia, guerra asimmetrica, attentati suicidi e propaganda - alla coalizione multinazionale in Iraq a guida statunitense (fino al 2011), al governo iracheno insediatosi in Iraq successivamente alla caduta di Saddam Hussein e a comunit\u00e0 etnico-religiose considerate rivali.\nLa quantit\u00e0 e le ideologie dei gruppi impegnati nella guerriglia sono cambiati col tempo. Fra le varie componenti identificate ci sono:\nObiettivi.\nI movimenti di guerriglia sono sorti rapidamente dopo l'invasione dell'Iraq del 2003 e prima ancora dell'insediamento del nuovo governo nazionale. Dall'inizio del 2004 fino al maggio 2007, l'obiettivo principale della guerriglia erano le forze della coalizione internazionale (74% degli attacchi) e, a seguire, le forze di sicurezza irachene considerate collaborazioniste della coalizione. Una parte degli attacchi sono stati, invece, diretti verso obiettivi civili o hanno provocato, se diretti contro obiettivi militari, un largo numero di vittime civili. Secondo un sondaggio realizzato nel febbraio-marzo 2007 dai network televisivi ABC e BBC (il terzo dal 2004), il 51% degli iracheni approva gli attacchi alla Coalizione (il tasso di approvazione sale al 90% tra gli arabi sunniti), ma l'86% si dice anche preoccupato che i propri familiari possano perire nelle violenze.\nLa guerriglia ha anche cercato di impadronirsi del flusso di denaro generato dalle ingenti quantit\u00e0 di petrolio presenti in Iraq, o quanto meno di limitare la capacit\u00e0 del governo di sfruttare questa risorsa. A tale scopo sino stati sabotati gli oleodotti e minacciati funzionari delle compagnie petrolifere, concentrandosi sulle raffinerie presenti a Kirkuk e Bassora, facendo deragliare il flusso che trasportava oltre 1,6 milioni di barili di greggio al giorno.\nArmamenti e tecniche di guerra.\nDurante i primi anni della guerra d'Iraq, nelle mani dei mujaheddin iracheni arrivarono spedizioni illegali di oltre 10.000 pistole Beretta 92; che i guerriglieri pagavano ai trafficanti d'armi circa 850 dollari l'una. In Italia, a causa di questo, si sugger\u00ec di dover modificare la legge del 18 aprile 1975, n. 110; riguardo al controllo delle armi, delle munizioni e degli esplosivi. Con l'intensificarsi della guerra i mujaheddin hanno presto cominciato a fare uso di autobombe imbottite non solo con TNT, ma anche con il cloro, un gas altamente tossico. Il portavoce militare statunitense, tenente colonnello Christopher Garver afferm\u00f2: \u00abSi tratta di un nemico che sa adattarsi a nuove tattiche e nuove armi, e che vuole vincere\u00bb; non di meno infatti, i mujaheddin spostarono la propria attenzione sugli elicotteri d'attacco, mentre per gli ordigni collocati sulle strade iniziarono ad essere usate cariche cave in grado di perforare la blindatura delle humvee; inoltre, anche gli attacchi contro le postazioni militari statunitensi iniziarono ad essere condotti in modo pi\u00f9 coordinato.\nAltro importante metodo di condurre battaglia \u00e8 stato quello dell'attacco suicida. Fra gli innumerevoli attacchi, sia contro militari che civili, in cui questo metodo \u00e8 stato usato, vi sono gli attentati di N\u0101\u1e63iriya, quando 4 kamikaze si fecero esplodere causando la morte di oltre 50 persone. La guerriglia irachena ha anche praticato il rapimento di ostaggi provenienti da svariate nazioni.\nSotto il profilo della persecuzione, molte chiese sono state distrutte e minoranze religiose cacciate o terrorizzate da alcuni settori della guerriglia, che perseguono talvolta una politica di pulizia etnica"}
{"id": "2096640", "revid": "287204", "url": "https://it.wikipedia.org/wiki?curid=2096640", "title": "Jharoda Majra Burari", "text": "Jharoda Majra Burari \u00e8 una suddivisione dell'India, classificata come \"census town\", di 13.301 abitanti, situata nel distretto di Delhi Nord, nello territorio federato di Delhi. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 28\u00b0 43' 47 N e 77\u00b0 12' 31 E.\nSociet\u00e0.\nEvoluzione demografica.\nAl censimento del 2001 la popolazione di Jharoda Majra Burari assommava a 13.301 persone, delle quali 7.497 maschi e 5.804 femmine. I bambini di et\u00e0 inferiore o uguale ai sei anni assommavano a 2.249, dei quali 1.165 maschi e 1.084 femmine. Infine, coloro che erano in grado di saper almeno leggere e scrivere erano 8.728, dei quali 5.395 maschi e 3.333 femmine."}
{"id": "2096643", "revid": "287204", "url": "https://it.wikipedia.org/wiki?curid=2096643", "title": "Jaffrabad", "text": "Jaffrabad \u00e8 una suddivisione dell'India, classificata come \"census town\", di 57.460 abitanti, situata nel distretto di Delhi Nord Est, nello territorio federato di Delhi. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 28\u00b0 40' 58 N e 77\u00b0 16' 16 E.\nSociet\u00e0.\nEvoluzione demografica.\nAl censimento del 2001 la popolazione di Jaffrabad assommava a 57.460 persone, delle quali 30.616 maschi e 26.844 femmine. I bambini di et\u00e0 inferiore o uguale ai sei anni assommavano a 9.308, dei quali 4.829 maschi e 4.479 femmine. Infine, coloro che erano in grado di saper almeno leggere e scrivere erano 35.594, dei quali 20.512 maschi e 15.082 femmine."}
