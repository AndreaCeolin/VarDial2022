{"id": "2040536", "revid": "729019", "url": "https://it.wikipedia.org/wiki?curid=2040536", "title": "Guerra d'indipendenza lettone", "text": "La guerra d'indipendenza lettone, a volte chiamata guerra di liberazione lettone (in lettone: \"Latvijas Br\u012bv\u012bbas c\u012b\u0146as\", letteralmente \"lotta per la libert\u00e0 della Lettonia,\" o \"Latvijas atbr\u012bvo\u0161anas Kars\", \"guerra di liberazione lettone\"), si svolse tra il 1\u00ba dicembre 1918 e l'11 agosto 1920 sul territorio dell'attuale Lettonia.\nNato come lotta per l'indipendenza della Lettonia dal secolare dominio della Russia, il conflitto si trasform\u00f2 in una guerra civile interna agli abitanti della regione, divisi tanto su base politica tra nazionalisti e bolscevichi locali, quanto su base etnica tra lettoni propriamente detti e tedeschi del Baltico. Il conflitto and\u00f2 poi a inserirsi nel periodo di caos e disordini sorto in Europa orientale a seguito della rivoluzione d'ottobre in Russia, della dissoluzione dell'Impero russo e della conseguente guerra civile russa: le forze della Repubblica Socialista Federativa Sovietica Russa invasero la Lettonia sia per spalleggiare i bolscevichi locali che per riguadagnare il controllo dei territori occidentali perduti a seguito del trattato di Brest-Litovsk, mentre le potenze dell'Europa occidentale (Regno Unito e Francia in particolare) appoggiavano i nazionalisti lettoni in funzione contro-rivoluzionaria; a fianco dei nazionalisti lettoni scesero poi in campo varie nazioni confinanti, tutte contemporaneamente in guerra con la Russia bolscevica, e in particolare l'Estonia e, nell'ultima parte del conflitto, la Polonia e la Lituania.\nLa prima parte della guerra vide le forze nazionaliste lettoni del governo provvisorio di K\u0101rlis Ulmanis fare fronte comune con le milizie dei tedeschi del Baltico, organizzate con l'appoggio della Germania, contro le forze della RSFS Russa intente a invadere la Lettonia per sostenere il governo della Repubblica Socialista Sovietica Lettone: dopo aver occupato buona parte del paese, i bolscevichi furono respinti dalle controffensive dei nazionalisti ripiegando nelle regioni orientali. I contrasti interni al movimento indipendentista sfociarono in una guerra aperta tra i lettoni (spalleggiati da truppe estoni) e i baltico-tedeschi, conclusasi con una precaria tregua mediata dagli anglo-francesi nel luglio 1919; la tregua fu solo momentanea, e dopo essere confluiti nel movimento delle Armate Bianche anti-bolsceviche i baltico-tedeschi tentarono nuovamente di rovesciare il governo lettone nell'ottobre 1919: dopo pesanti scontri e con l'appoggio di estoni, britannici e francesi, i lettoni furono in grado di infliggere una sconfitta definitiva ai baltico-tedeschi e di porre fine alla minaccia.\nL'ultima fase della guerra nel gennaio 1920 vide le forze lettoni, coadiuvate da contingenti polacchi e lituani, sconfiggere definitivamente ci\u00f2 che restava del movimento bolscevico locale nella regione orientale della Letgallia; dopo la stipula di un primo armistizio il 1\u00ba febbraio 1920, il conflitto si concluse con il trattato di Riga dell'11 agosto 1920 che riconobbe la piena indipendenza della Lettonia.\nAntefatti.\nLa Lettonia sotto il dominio russo.\nIl territorio corrispondente all'attuale Lettonia cadde sotto il controllo dell'Impero russo nel corso di vari distinti momenti nell'arco del XVIII secolo, a iniziare dalla Livonia (ceduta dalla Svezia alla Russia nel 1722 al termine della grande guerra del Nord) per finire con la Curlandia (passata alla Russia nel corso della terza spartizione della Polonia nel 1795); questi territori furono suddivisi dall'Impero russo nei cosiddetti \"Governatorati baltici\" e amministrati insieme alle regioni oggi parte dell'Estonia: i governatorati godevano di una certa autonomia amministrativa interna, con il potere concentrato nelle mani delle tradizionali famiglie di nobili e proprietari terrieri appartenenti all'etnia dei tedeschi del Baltico, da sempre dominanti nella regione.\nI primi segni di una presa di coscienza nazionale da parte delle popolazioni lettoni (il cosiddetto \"risveglio nazionale lettone\") si ebbero tra il 1850 e il 1890, ad opera dei gruppi intellettuali e culturali locali ispirati dalle idee del nazionalismo romantico in circolo in Europa nel medesimo periodo: questi circoli di \"Giovani lettoni\" (in lettone \"Jaunlatvie\u0161i\") si opponevano, pi\u00f9 che al controllo russo, all'influenza dominante della nobilt\u00e0 locale baltico-tedesca. Gli ideali nazionalisti crebbero con il tempo, traducendosi in posizioni pi\u00f9 politiche sotto il movimento della \"Nuova corrente\" (\"Jaun\u0101 str\u0101va\"), organizzazione di sinistra e di idee socialiste molto attiva nella propaganda presso le classi contadine interessate dai primi fenomeni di industrializzazione e urbanizzazione della regione; la rivoluzione russa del 1905 vide in Lettonia l'acuirsi della tensione tra le classi popolari lettoni e quelle nobiliari baltico-tedesche, concretizzatasi in scioperi e manifestazioni di piazza a Riga soffocate nel sangue dalle autorit\u00e0, e disordini e scontri tra bande armate nelle campagne. La rivoluzione port\u00f2 anche a una maggiore saldatura di intenti tra il Partito social-democratico dei lavoratori lettone, fondato nel 1904 e progenitore del successivo Partito Comunista di Lettonia, e la fazione bolscevica del Partito Operaio Socialdemocratico Russo.\nDopo l'ingresso dell'Impero russo nella prima guerra mondiale nell'agosto 1914, le operazioni belliche del fronte orientale arrivarono progressivamente a interessare anche il territorio lettone: la pesante sconfitta patita dai russi nella battaglia di Gorlice-Tarn\u00f3w all'inizio del maggio 1915 e il successivo avvio della cosiddetta \"Grande ritirata\" portarono le armate tedesche a occupare quasi interamente le regioni della Curlandia e della Semgallia, portando la linea del fronte fin sulle rive del fiume Daugava e davanti alla citt\u00e0 di Riga entro il settembre 1915. Con met\u00e0 del territorio lettone occupato dal nemico, alcuni parlamentari della Duma originari della regione fecero istanza allo zar di costituire una forza armata composta interamente da lettoni, onde sfruttare a fini bellici tanto la maggiore conoscenza del territorio ora interessato dai combattimenti, quanto, e soprattutto, i sentimenti antitedeschi diffusi tra le popolazioni locali: i primi nove battaglioni di \"Fucilieri lettoni\", composti di uomini reclutati localmente nella truppa e anche nei ranghi degli ufficiali, furono costituiti nell'agosto 1915, divenendo due brigate di due reggimenti ciascuna nel 1916 e infine una divisione nel 1917 quando si distinsero nei pesanti combattimenti contro i tedeschi nel corso della battaglia del fiume Aa nelle vicinanze di Riga; entro la fine delle ostilit\u00e0 con la Germania, le forze dei fucilieri lettoni e altre unit\u00e0 locali avevano ormai raggiunto la consistenza di uomini.\nVerso l'indipendenza.\nL'abbattimento del regime zarista durante i fatti della \"rivoluzione russa di febbraio\" e l'istituzione della Repubblica russa ebbero influenza anche sulla Lettonia: un \"Consiglio provvisorio livoniano\" fu costituito nel marzo 1917 a Valmiera con autorit\u00e0 di governo delle parti della Livonia abitate da lettoni, seguito in maggio da un analogo organismo per la regione orientale della Letgallia con sede a R\u0113zekne e uno per la Curlandia con sede a Tartu in Estonia (stante la perdurante occupazione tedesca della regione); il 5 luglio 1917 il Governo provvisorio russo nomin\u00f2 il consiglio livoniano unica autorit\u00e0 di governo sulle regioni lettoni, pur opponendosi all'integrazione della Letgallia con il resto della Lettonia. Le richieste delle autorit\u00e0 lettoni per un maggiore auto-governo portarono nell'agosto 1917 alle prime elezioni democratiche del Consiglio livoniano, che consegnarono una forte maggioranza ai partiti di sinistra; le idee del bolscevismo erano nel frattempo profondamente penetrate nei ranghi dei corpi armati lettoni, facendo dei fucilieri lettoni una delle unit\u00e0 scelte al servizio del movimento rivoluzionario di Lenin e Trockij. Il 3 settembre 1917 le forze tedesche occuparono Riga dopo aver inflitto una pesante sconfitta ai russi nella battaglia di Jugla; due mesi dopo, le forze bolsceviche rovesciarono il Governo provvisorio russo nel corso della cosiddetta \"Rivoluzione d'ottobre\" (7-8 novembre 1917), portando pochi giorni dopo all'istituzione della Repubblica Socialista Federativa Sovietica Russa.\nI bolscevichi lettoni presero rapidamente il controllo delle regioni della Lettonia non ancora occupate dai tedeschi; le politiche fortemente massimaliste portate avanti dal movimento, come la nazionalizzazione delle banche, la confisca delle terre e la soppressione delle libert\u00e0 civili, portarono per\u00f2 all'opposizione di ampi strati della popolazione locale e alla presa di vigore di un pi\u00f9 forte movimento nazionalista e indipendentista lettone: il 16 novembre 1917 politici lettoni formarono un Consiglio nazionale provvisorio con sede a Valka, avviando i preparativi per la formazione di un'assemblea costituente per la Lettonia. La stipula del trattato di Brest-Litovsk il 3 marzo 1918 tra gli Imperi centrali e la RSFS Russa consegn\u00f2 all'occupazione tedesca ci\u00f2 che rimaneva della Lettonia: poco interessati all'istituzione di una Lettonia indipendente, le autorit\u00e0 occupanti favorirono la locale minoranza dei tedeschi del Baltico fino a istituire lo stato fantoccio del Ducato Baltico Unito esteso sui territori estoni e lettoni occupati. Ridotti alla clandestinit\u00e0, i nazionalisti locali ripresero vigore solo dopo la capitolazione tedesca e la conclusione della prima guerra mondiale l'11 novembre 1918: il 18 novembre la prima riunione a Riga del \"Consiglio del popolo\" (Tautas padome), primo parlamento nazionale lettone comprensivo di tutti i partiti locali ad eccezione di quelli di estrema destra e di estrema sinistra, port\u00f2 alla formazione di un governo provvisorio con K\u0101rlis Ulmanis, leader del partito conservatore dell'Unione degli Agricoltori della Lettonia, nelle vesti di primo ministro.\nLa resa della Germania lasciava per\u00f2 un vuoto di potere in una vasta area dell'Europa orientale comprendente i Paesi Baltici, la Bielorussia e l'Ucraina: con le forze tedesche in fase di dissoluzione e di ripiegamento alla volta della madrepatria, questi vasti territori si trovavano di fatto alla merc\u00e9 della neonata \"Armata Rossa\" della RSFS Russa e di un governo bolscevico pi\u00f9 che deciso a riguadagnare i territori perduti a ovest e di espandere gli ideali della rivoluzione verso l'Europa. Il 13 novembre 1918 il governo russo dichiar\u00f2 nullo il trattato di Brest-Litovsk e inizi\u00f2 ad ammassare forze sulla sua frontiera occidentale.\nLa guerra.\nL'invasione russa.\nIl 28 novembre 1918 truppe russe attaccarono Narva in Estonia dando il via alla guerra d'indipendenza estone; il 1\u00ba dicembre 1918 le forze dell'Armata Rossa varcarono i confini della neonata Lettonia e il 12 dicembre estesero le loro operazioni fino in Lituania. Il governo provvisorio lettone non aveva praticamente alcuna forza armata da opporre agli invasori, con solo poche migliaia di reclute ancora in fase di addestramento agli ordini dell'ex tenente colonnello dell'esercito zarista Oskars Kalpaks, ora ministro della guerra del governo Ulmanis, e le truppe d'occupazione tedesche erano in piena ritirata verso una linea di difesa pi\u00f9 corta e difendibile tra Riga e Bauska; conseguentemente, le forze bolsceviche si impadronirono delle regioni orientali della Lettonia praticamente senza combattere: Al\u016bksne fu occupata il 7 dicembre, seguita da Daugavpils il 9 dicembre, P\u013cavi\u0146as il 17 dicembre, Valka il 18 dicembre e Skr\u012bveri il 27 dicembre. L'arrivo dei primi aiuti militari da parte del Regno Unito, che gi\u00e0 l'11 novembre precedente aveva riconosciuto \"de facto\" l'indipendenza della Lettonia, non riuscirono a migliorare la situazione dei lettoni e il governo provvisorio si vide costretto a trasferire la sua sede a Liep\u0101ja nell'ovest, lasciando che Riga fosse occupata dai russi il 3 gennaio 1919; il 18 dicembre precedente, dopo la cattura di Valka, i bolscevichi lettoni avevano provveduto a dichiarare la costituzione della Repubblica Socialista Sovietica Lettone con il vecchio socialista P\u0113teris Stu\u010dka come presidente.\nAi primi di gennaio i reparti dell'Armata Rossa, comprensivi di un ampio contingente di \"fucilieri lettoni\", incontrarono la loro prima vera opposizione quando si scontrarono con le truppe tedesche dispostesi sulla loro linea di resistenza a sud di Riga: Bauska cadde in mano ai russi il 7 gennaio, seguita da Tukums e Jelgava il 10 gennaio; solo alla fine del mese le forze bolsceviche furono bloccate lungo la linea del fiume Venta, lasciando in mano ai nazionalisti solo un triangolo di territorio nella Curlandia sud-occidentale esteso da Ventspils a nord fino al confine lituano a sud. Se gran parte della Lettonia era ormai controllata dai bolscevichi, le forze nazionaliste erano per\u00f2 in fase di riorganizzazione: alla fine di gennaio i primi contingenti dell'esercito lettone (Latvijas Sauszemes sp\u0113ki), della consistenza di una brigata, scesero in campo nel settore del fiume Venta al comando del colonnello J\u0101nis Balodis, mentre una seconda brigata al comando del colonnello Jor\u0123is Zemit\u0101ns era in fase di organizzazione a nord con l'appoggio degli estoni.\nDavanti al pericolo rappresentato dall'avanzata dei russi, lettoni e tedeschi del Baltico decisero di mettere da parte le antiche divisioni e di collaborare contro il nemico comune. Spalleggiati dai loro connazionali delle truppe d'occupazione, i baltico-tedeschi avevano radunato sotto il comando del maggiore Alfred Fletcher una propria milizia, la Baltische Landeswehr, ben organizzata e rifornita di armi ed equipaggiamenti direttamente dalla Germania; un ufficiale delle forze d'occupazione tedesche, il maggiore Josef Bischoff, aveva nel frattempo iniziato a organizzare tra gli stessi reparti smobilitati un \"Freikorps\" di volontari, noto come Eiserne Division (\"Divisione di ferro\"), con cui combattere a fianco dei connazionali baltici: l'unit\u00e0 fu poi rinforzata con arrivi di soldati reclutati direttamente in Germania dietro la promessa della cessione di appezzamenti di terra da coltivare in Lettonia. I paesi baltici costituivano una linea di difesa avanzata per impedire ai bolscevichi di arrivare fino ai confini orientali della Germania, e il governo tedesco fu ben lieto di lasciare che il generale R\u00fcdiger von der Goltz, decorato ufficiale della prima guerra mondiale e gi\u00e0 al comando delle truppe tedesche anti-bolsceviche impegnate nella precedente guerra civile finlandese, assumesse la guida della Eiserne Division e, di fatto, di tutte le forze nazionaliste impegnate nel conflitto lettone.\nLa guerra tra tedeschi e lettoni.\nLe riorganizzate forze nazionaliste furono capaci non solo di fermare l'avanzata dei bolscevichi, ma anche di passare rapidamente al contrattacco: il 1\u00ba febbraio 1919 la 2\u00aa Brigata lettone di Zemit\u0101ns e reparti estoni alleati attaccarono le posizioni bolsceviche nel nord della Lettonia occupando Valka e R\u016bjiena, mentre ai primi di marzo le milizie tedesche di von der Goltz e i lettoni della 1\u00aa Brigata del colonnello Balodis (ora comandante in capo dell'esercito lettone dopo la morte di Kalpaks il 6 marzo) lanciarono un deciso attacco e sfondarono le linee russe sul Ventam occupando Tukums il 15 marzo e Jelgava il 18 marzo; entro il 26 marzo i reparti tedeschi e lettoni avevano raggiunto la periferia di Riga, dove infine furono bloccati dalla dura resistenza dei bolscevichi. Pi\u00f9 che a pensare a costituire una Lettonia indipendente, tuttavia, i baltico-tedeschi non avevano mai rinunciato al loro progetto di creare uno Stato loro personale, sul modello dell'ormai dissolto \"Ducato Baltico Unito\"; prendendo a pretesto alcuni incidenti tra soldati lettoni e della Baltische Landeswehr, il 16 aprile le milizie tedesche condussero un colpo di stato a Liep\u0101ja ai danni del governo provvisorio, arrestando vari ministri e obbligando il primo ministro Ulmanis a fuggire a bordo del mercantile \"Saratov\" sotto la protezione delle navi della Royal Navy dislocate nel Baltico. I tedeschi costituirono un governo fantoccio sotto il pastore luterano Andrievs Niedra, che tuttavia non ottenne n\u00e9 il riconoscimento delle potenze europee n\u00e9 tantomeno l'appoggio del grosso della popolazione lettone: se la 1\u00aa Brigata di Balodis accett\u00f2 di continuare a sottostare agli ordini dei tedeschi nella lotta contro i bolscevichi, la 2\u00aa Brigata lettone di Zemit\u0101ns proclam\u00f2 la sua lealt\u00e0 al governo Ulmanis e si pepar\u00f2 ad affrontare gli stessi tedeschi con l'appoggio degli alleati estoni.\nIl 16 maggio le forze estoni e lettoni lanciarono una nuova offensiva nel settore settentrionale del fronte; contemporaneamente, le milizie tedesche rinnovarono i loro attacchi in direzione di Riga che fu occupata il 22 maggio: le forze lettoni di Balodis furono inviate verso sud-est lungo la riva del fiume Daugava all'inseguimento dei bolscevichi in ritirata, mentre i tedeschi procedevano verso nord-est in direzione di C\u0113sis incontro agli estoni avanzanti. Le forze estoni del generale Ernst P\u00f5dder raggiunsero Limba\u017ei il 27 maggio, mentre una seconda colonna prendeva Al\u016bksne il 29 maggio per poi spingersi con una rapida avanzata ben all'interno del paese fino a raggiungere J\u0113kabpils il 5 giugno, dove fu stabilito un contatto con le forze lettoni di Balodis; entro la met\u00e0 del mese le forze bolsceviche mantenevano il controllo solo delle regioni a est della linea da Al\u016bksne a nord fino a Subate a sud.\nCon i bolscevichi in chiara crisi e quasi fuori dal conflitto, i contrasti interni tornarono a galla e tedeschi e lettoni si prepararono per un regolamento di conti finale. Il 19 giugno i reparti di von der Goltz aprirono le ostilit\u00e0 attaccando le forze estoni e lettoni di P\u00f5dder e Zemit\u0101ns nei dintorni di C\u0113sis: dopo un successo iniziale, i tedeschi furono respinti dai contrattacchi degli alleati il 23 giugno e furono costretti a ripiegare in direzione di Riga dove si asserragliarono. Francia e Regno Unito, le potenze occidentali che guidavano l'intervento straniero a sostegno delle forze anti-bolsceviche, erano preoccupate dal fatto che questi scontri intestini al movimento nazionalista lettone potessero indebolire la lotta comune contro i russi, e si fecero promotrici di negoziati tra le due parti per arrivare a una composizione della crisi; il 3 luglio le due parti siglarono l'armistizio di Strazdumui\u017ea: il governo di Ulmanis fu riconosciuto come unico e legittimo governo della Lettonia e pot\u00e9 reinsediarsi a Riga, von der Goltz e i reparti della Eiserne Division dovevano essere ritirati dal paese e rimpatriati in Germania, le unit\u00e0 della Baltische Landeswehr dovevano transitare sotto il comando di un ufficiale britannico (l'allora colonnello Harold Alexander) per essere pienamente integrate nell'esercito lettone.\nL'interesse di britannici e francesi per le questioni lettoni era legato all'appoggio che le due potenze stavano dando alle \"Armate Bianche\", le unit\u00e0 reazionarie e anti-bolsceviche costituite con i resti delle forze zariste e impegnate contro il regime della RSFS Russa nella sanguinosa guerra civile russa; una di queste armate, l'Armata dei volontari della Russia occidentale del colonnello Pavel Rafailovi\u010d Bermondt-Avalov, inizi\u00f2 a costituirsi a Jelgava in Lettonia nell'estate del 1919 e prese ad attrarre nei suoi ranghi forti contingenti provenienti dalle disciolte milizie della Baltische Landeswehr e della Eiserne Division: fino a tre quarti dell'armata arrivarono a essere composti da tedeschi, e lo stesso von der Goltz partecip\u00f2 alla sua organizzazione fino a quando non fu costretto a rientrare in Germania il 3 ottobre, dopo forti pressioni in tal senso sul governo di Berlino da parte degli anglo-francesi. I nazionalisti russi delle Armate Bianche erano contrari all'indipendenza delle ex provincie dell'Impero russo tanto quanto erano ostili al bolscevismo, e una comunanza di interessi fu rapidamente raggiunta con i tedeschi del Baltico: l'8 ottobre 1919 l'armata di Bermondt-Avalov rivolse le sue armi contro il governo lettone, attaccando Riga ed estendendo le operazioni al resto del paese.\nLe forze \"bianche\" si assicurarono nel giro di pochi giorni la Curlandia, dove solo i porti di Liep\u0101ja e Ventspils rimasero in mano ai lettoni, ma a Riga furono bloccate nel corso di feroci scontri con le truppe governative spalleggiate dai cittadini; a Jaunjelgava, nell'est, le truppe lettoni ottennero una vittoria dopo una dura battaglia combattuta tra il 16 e il 19 ottobre, impedendo ai \"bianchi\" di superare la linea del fiume Daugava. L'11 ottobre i lettoni, supportati da alcune unit\u00e0 estoni e appoggiati dal mare dal fuoco delle navi anglo-francesi, lanciarono un forte contrattacco nel settore di Riga, riuscendo a riconquistare il quartiere di Daugavgr\u012bva alla foce del Daugava il 15 ottobre e infine a ripulire dalle forze \"bianche\" tutta la riva occidentale del fiume entro il 3 novembre; per il 10 novembre i \"bianchi\" erano stati messi in rotta e la capitale era saldamente nelle mani dei lettoni. Le truppe governative avanzarono in Curlandia prendendo Jelgava il 21 novembre; entro il 29 novembre i resti delle forze di Bermondt-Avalov ripiegarono oltre il confine con la Lituania, dove poi furono disperse.\nLa fine del conflitto.\nLa sconfitta dei \"bianchi\" e dei baltico-tedeschi diede infine stabilit\u00e0 al movimento nazionalista lettone, che pot\u00e9 quindi dedicarsi all'ultimazione della lotta contro i bolscevichi; lo scoppio della guerra sovietico-polacca nel febbraio 1919 aveva regalato ai nazionalisti baltici un potente alleato e un trattato di cooperazione fu velocemente stipulato tra lettoni e polacchi per un'offensiva congiunta nella regione orientale della Letgallia. Il 3 gennaio 1920, lo stesso giorno in cui l'Estonia siglava un armistizio con la Russia, forze polacche sotto il generale Edward Rydz-\u015amig\u0142y e lettoni sotto il colonnello J\u0101nis Puri\u0146\u0161, appoggiate anche da un contingente lituano, attaccarono i bolscevichi a Daugavpils, sconfiggendoli entro il 5 gennaio e avanzando poi verso est in direzione di Kr\u0101slava; altre forze lettoni attaccarono da nord su un ampio fronte, prendendo Rezekne il 21 gennaio e confinando ci\u00f2 che rimaneva della Repubblica Socialista Sovietica Lettone in una piccola area del nord-est al confine con la Russia.\nIl 1\u00ba febbraio 1920 lettoni e russi siglarono un armistizio ponendo temporaneamente fine alle ostilit\u00e0 in vista dell'avvio di negoziati di pace; scontri sporadici continuarono per tutta la durata dei negoziati, fino alla stipula del Trattato di Riga l'11 agosto 1920: il trattato pose fine alla guerra riconoscendo la piena indipendenza della Lettonia.\nConseguenze.\nLa guerra d'indipendenza fu una dura prova per la Lettonia: la base industriale del paese, prima molto sviluppata, fu gravemente danneggiata tanto dalle ostilit\u00e0 quanto dai trasferimenti di macchinari e industrie in Russia avviati gi\u00e0 durante la prima guerra mondiale. Molte abitazioni erano distrutte, i porti resi inagibili e le campagne devastate dalle operazioni belliche; la popolazione era calata da abitanti nel 1914 a abitanti nel dicembre 1920 (gli abitanti della sola Riga furono pi\u00f9 che dimezzati, passando da nel 1914 a nel 1920). La ricostruzione procedette speditamente negli anni seguenti il conflitto: dopo l'elezione a suffragio universale di un'assemblea costituente (\"Satversmes sapulce\") il 17-20 aprile 1920, la Costituzione della Lettonia fu adottata il 15 febbraio 1922 ed entr\u00f2 in vigore il 7 novembre di quell'anno; precedentemente, il 15 luglio 1920 era stato siglato un armistizio tra Lettonia e Germania, mentre il 26 gennaio 1921 le nazioni rappresentate nel Consiglio supremo di guerra alleato riconobbero ufficialmente l'indipendenza del paese. La Lettonia divenne quindi un membro della Societ\u00e0 delle Nazioni il 22 settembre 1921 e, negli anni successivi, cerc\u00f2 di mantenersi equidistante tra le due potenze russa e tedesca e di stabilire solide relazioni con i suoi vicini baltici, sottoscrivendo un'alleanza militare con l'Estonia nel 1923 e formando la cosiddetta \"Entente baltica\" con estoni e lituani nel 1934.\nLa ricostruzione economica del paese progred\u00ec velocemente e gi\u00e0 nel 1923 il bilancio statale lettone faceva registrare un surplus; le riforme agrarie portarono all'esproprio e alla nazionalizzazione di molte delle terre appartenenti alla nobilt\u00e0 tedesca, ma i baltico-tedeschi rimasero una minoranza relativamente bene accetta nel paese e attiva politicamente con propri partiti politici. Il panorama politico rimase poco stabile (tra il 1922 e il 1934 si succedettero tredici governi e nove primi ministri), caratterizzato dallo scontro tra il maggioritario Partito Socialdemocratico dei Lavoratori di Lettonia di sinistra e l'opposizione del partito conservatore dell'Unione dei Contadini della Lettonia; l'instabilit\u00e0 economica che si abbatt\u00e9 anche sulla Lettonia a seguito degli eventi della \"Grande depressione\" all'inizio degli anni 1930 favor\u00ec il colpo di Stato del 15 maggio 1934 da parte dei conservatori: con un'azione fondamentalmente incruenta e l'appoggio delle forze armate, il primo ministro Ulmanis assunse poteri dittatoriali, sospendendo la costituzione e bandendo tutti i partiti politici. Ulmanis rimase al governo della Lettonia fino alla nuova invasione sovietica del 1940."}
{"id": "2040547", "revid": "767487", "url": "https://it.wikipedia.org/wiki?curid=2040547", "title": "Berlusconi", "text": ""}
{"id": "2040550", "revid": "1149807", "url": "https://it.wikipedia.org/wiki?curid=2040550", "title": "Berlusconismo", "text": "Berlusconismo \u00e8 un neologismo della lingua italiana, che interviene solitamente nel linguaggio del giornalismo e della sociologia politica per indicare le linee guida e i valori che ispirano l'azione politica di Silvio Berlusconi, il suo modo di porsi nei confronti dell'opinione pubblica e le caratteristiche dei suoi successi politici.\nOrigini e significato del termine.\nIl termine \"berlusconismo\" nasce negli anni ottanta, caratterizzato da una valenza fortemente positiva, come sinonimo di \"ottimismo imprenditoriale\", ovvero come definizione di uno spirito imprenditoriale che non si fa turbare dalle difficolt\u00e0, confidando nel riuscire a risolvere i problemi. A partire dal XXI secolo, in seguito all'identificazione primariamente politica della figura di Silvio Berlusconi, il significato attribuito al termine ha subito una decisa modificazione, nell'ambito del linguaggio giornalistico-politico.\nSecondo la definizione datane dal \"Vocabolario Treccani\" on line dell'Istituto dell'Enciclopedia italiana, il berlusconismo ha una portata ampia che investe una grande variet\u00e0 di ambiti, tutti aventi le loro origini nella figura di Silvio Berlusconi, e nel movimento politico da lui ispirato: il sostantivo si riferisce, infatti, al \u00abmovimento di pensiero\u00bb, ma anche al \u00abfenomeno sociale\u00bb, e, perfino, al \u00abfenomeno di costume\u00bb legato alla sua figura imprenditoriale e politica. Il termine \"berlusconismo\" viene usato anche per riferirsi a una certa visione liberistica da lui propugnata, non solo dell'economia e dei mercati, ma anche con riferimento alla stessa politica.\nL'affermarsi del \"berlusconismo\" come fenomeno sociale e politico viene spesso messo in relazione con la cosiddetta \"anomalia italiana\", ovvero con la concomitanza di fattori strutturali di criticit\u00e0 che affliggono molti campi della vita italiana, dai mali della societ\u00e0 a quelli della politica e dell'economia (come ad esempio il patronato politico e la doppia morale). Tale rapporto, secondo uno studioso della storia recente d'Italia, va inteso nel senso di considerare il \"berlusconismo\" come espressione e conseguenza di quell'anomalia, piuttosto che come causa.\nIn senso ugualmente critico ma pi\u00f9 estensivo, il termine \u00e8 stato usato dal politologo e storico Marco Revelli, gi\u00e0 cofondatore di Lotta Continua, per denotare un modo di fare politica e la sottostante cultura della ricchezza autolegittimatasi che investirebbe larghi strati della nazione, compresa buona parte della classe politica di centro-sinistra. Vi \u00e8 un esplicito parallelismo con la descrizione del fascismo come \"autobiografia della nazione\" fatta da Piero Gobetti, in quanto tanto il movimento di Benito Mussolini quanto lo stesso Berlusconi sarebbero l'incarnazione pi\u00f9 visibile di tendenze deteriori radicate a fondo nella societ\u00e0 italiana, e, in quanto tali, difficilmente estirpabili. Lo scrittore e giornalista francese Jacques Martin scrisse, in un articolo pubblicato su \"The Guardian\" nel 2006: \"Il Berlusconismo \u00e8 il pi\u00f9 grave attacco alla democrazia occidentale dal 1945; un fenomeno che non pu\u00f2 essere trascurato\".\nNel gennaio 2007, il \"berlusconismo\" \u00e8 stato oggetto di un convegno organizzato dalla \"Fondazione Liberal\" (vicina a Forza Italia), svolto con lo scopo di riprendere il termine in luce positiva. In una lettera inviata il 27 settembre 2008 da Sandro Bondi (Ministro dei Beni e delle Attivit\u00e0 Culturali nel Governo Berlusconi IV) al quotidiano \"la Repubblica\" egli dice: \u00abIl cosiddetto \"berlusconismo\" \u00e8 stato innanzitutto la risposta alla crisi del sistema politico italiano, che ha coinciso con la caduta del muro di Berlino e con Tangentopoli, e la presa d'atto dell'incapacit\u00e0/impossibilit\u00e0 del Partito Comunista Italiano di trasformarsi in un'autentica forza politica riformista di stampo europeo. In secondo luogo, il \"berlusconismo\" ha rappresentato e continua a rappresentare il tentativo pi\u00f9 alto di modernizzazione delle strutture economiche e istituzionali del nostro Paese, sulla base non di una ideologia, ma di un sistema di valori autenticamente liberali e riformatori, che hanno influenzato oltretutto l'intera politica europea\u00bb.\nPer gli avversari il \"berlusconismo\" \u00e8 invece una forma di populismo di destra. Molti, anche tra i suoi sostenitori, vedono un equivalente italiano del gollismo francese o del peronismo argentino. Gianfranco Pasquino, gi\u00e0 senatore per l'Alleanza dei Progressisti e nella Sinistra indipendente ed eminente politologo, vede nella scoperta del valore dell'antipolitica, come collante contro una classe dirigente vissuta come distante dalle esigenze reali della gente, la componente essenziale del suo fascino.\nGestione e politica di base.\nBerlusconi si propone come moderato, liberale e liberista, \"l'alternativa alla vecchia politica\", un imprenditore al servizio della politica. Il suo stile comunicativo si basa su un dialogo diretto con il popolo, condotto per mezzo di slogan semplici e incisivi (\"un presidente operaio\", \"un milione di posti di lavoro\", \"meno tasse per tutti\", \"il partito dell'amore\", \"l'amore vince sempre sull'invidia e sull'odio\"); rimane nella memoria collettiva il Contratto con gli italiani, siglato in diretta televisiva alla trasmissione \"Porta a porta\" prima delle elezioni politiche del 2001.\nLa forma di governo auspicata da Berlusconi si basa sullo \"Stato azienda\": uno Stato governato con le modalit\u00e0 e tecniche tipiche della gestione manageriale delle aziende. Da ci\u00f2 deriva l'insofferenza, spesso criticata dagli oppositori, per i limiti che il sistema istituzionale pone al potere del Presidente del Consiglio (i \"lacci e lacciuoli\") e per una politica fondata su lunghe trattative e mediazioni, alla quale Berlusconi ha sempre mostrato di preferire un'azione incisiva e un marcato decisionismo del leader.\nLa riforma costituzionale approvata nel corso del suo secondo governo (mai entrata in vigore perch\u00e9 respinta dal referendum costituzionale del 2006) aumentava, infatti, in modo considerevole i poteri di quello che nel testo modificato veniva denominato Primo Ministro e non pi\u00f9 Presidente del Consiglio dei ministri (a sottolineare proprio l'aumentato potere della figura che, nell'ordinamento italiano \u00e8, invece, un \"primus inter pares\" tra i Ministri con poteri di indirizzo e coordinamento, la cui reale autorit\u00e0 dipende molto dagli equilibri politici). Spesso, nelle funzioni politiche, Berlusconi ha cercato di far collimare la collaborazione politica con l'amicizia personale, soprattutto in politica estera, ambito politico nel quale ha agito spesso in prima persona anche scavalcando gli organi ufficiali della Farnesina e della diplomazia italiana.\nInterrelazioni e strategia comunicativa.\nRapporto diretto con le masse.\nLe narrazioni dei suoi trascorsi di giovent\u00f9, a volte contraddittorie, mirano inoltre, nei limiti del possibile, a instaurare un rapporto diretto con i cittadini italiani, che va oltre la politica, con lo scopo non solo di cercare e fornire conferme, ma anche di acquisire nuovo consenso politico. Berlusconi, ad esempio, indulge spesso a rievocazioni dei suoi trascorsi di giovent\u00f9 come cantante e intrattenitore di piano bar sulle navi da crociera (nel 2000, in vista delle elezioni regionali di quell'anno, nel corso della campagna elettorale ha utilizzato anche una nave da crociera, ribattezzata, per l'occasione, \"Nave della Libert\u00e0\", mentre nel 2004 ha anche inciso un disco di canzoni napoletane composte insieme al cantautore Mariano Apicella), ma anche come venditore porta a porta. La strategia di comunicazione diretta e verticale con i cittadini, priva di mediazioni, \u00e8 tipica, peraltro, dei rapporti carismatici che, con finalit\u00e0 di volta in volta diverse, si instaurano nei sistemi populisti tra il leader politico e il proprio popolo, in modo diretto.\nTali strategie di ricerca del rapporto diretto, scavalcando mediazioni e corpi intermedi, sono rese ancor pi\u00f9 facili dall'immediatezza delle nuove tecnologie di comunicazione di massa: nel caso di Berlusconi, poi, alla possibilit\u00e0 teorica di avvalersene si aggiunge anche la circostanza di avere un potere di controllo su un possente apparato mediatico, che si esprime in modo reale e diretto sulle reti di propriet\u00e0, in modo indiretto, durante i suoi governi, sui canali pubblici della Rai. Infatti, da un lato i mezzi di comunicazione di massa permettono la \"comunicazione verticale\" e diretta, con cui il messaggio impatta sui destinatari senza subire mediazione e interpretazioni, dall'altro, il potere di controllo sui mass media permette a Berlusconi di attutire e contrastare il flusso informativo di quelle comunicazioni che contraddicono o offuscano il messaggio da lui desiderato. Tale obiettivo viene raggiunto non solo con l'utilizzo di programmi strettamente informativi, come i telegiornali, ma anche con l'uso accorto di nuovi format televisivi, come il cosiddetto infotainment.\nSimbologia religiosa e connotazione vittimistica.\nSecondo Giuliana Parotto, docente di filosofia della politica all'Universit\u00e0 degli Studi di Trieste, Berlusconi usa una simbolica religiosa nel suo modo di presentarsi: \u00abaspetti dell'immagine che vengono sempre sottolineati e che sono adatti altres\u00ec ad esaltare quelle funzioni salvifiche attribuite al leader. In questo quadro trova posto uno dei ricorrenti, sconcertanti, paralleli tra la figura vittimaria del premier e Ges\u00f9 Cristo stesso: il periodo trascorso all'opposizione durante il primo governo Prodi \u00e8 stato infatti descritto come la \"traversata del deserto\", le competizioni elettorali si sono trasformate in \"prove elettorali\", in esplicita analogia con le tentazioni messe in opera dal demonio. Non \u00e8 mancato neppure il paragone al Sole, come simbolo salvifico e di rinascita\u00bb.\nLa connotazione vittimistica della comunicazione pubblica di Silvio Berlusconi rappresenterebbe una vera e propria strategia politica, secondo il giudizio di Indro Montanelli e Umberto Eco. Quest'ultimo la riconduce all'atteggiamento psicologico stigmatizzato dall'espressione partenopea \u00ab\"chiagni e fotti\"\u00bb. Secondo Umberto Eco, peraltro, si tratterebbe di una strategia comunicativa non nuova alla politica italiana, di cui, in passato, avrebbero gi\u00e0 dato prova Palmiro Togliatti e Marco Pannella.\nUlteriore caratteristica della strategia comunicativa di Berlusconi \u00e8 l'apposizione, ai suoi critici, di etichette destinate a delegittimare l'interlocutore, quale in particolare quella di \"comunista\", che egli non ha risparmiato neanche al giornale inglese \"The Economist\", prontamente ribattezzato \"The Ecomunist\" quando questo ha iniziato una lunga campagna di articoli fortemente critici verso la sua azione di governo.\nTecnica della ripetizione.\nUno dei \"leitmotiv\" della comunicazione di Berlusconi \u00e8 costituito dalla tecnica retorica della ripetizione, che egli padroneggia con notevole abilit\u00e0. Essa consiste nello scegliere alcuni concetti, slogan, \"parole chiave\" e \"topoi\" comunicativi di base (pochi e semplificati al massimo, in modo da essere facilmente comprensibili) e di ripeterli in maniera convinta e costante nel tempo, a volte in modo quasi ossessivo. Si tratta, peraltro, di una strategia comunicativa gi\u00e0 nota e consolidata, il cui obiettivo \u00e8 duplice: da un lato, la ripetizione costante aiuta il processo di memorizzazione a lungo termine, anche negli spettatori pi\u00f9 distratti (secondo il ben noto principio della ripetizione dilazionata (o spaziata); dall'altro, vuole sortire un altro effetto importante, che riguarda la persuasione, in base alla ben nota teoria secondo cui la ripetizione e la riproposizione continua di uno stesso concetto tendono a modificare l'atteggiamento degli uditori, anche dei pi\u00f9 attenti, aumentandone la predisposizione ad accettarne la plausibilit\u00e0.\nTra le parole chiave pi\u00f9 note, tra quelle riproposte a pi\u00f9 riprese da Berlusconi, e di maggior successo, vi sono quella dello spauracchio di un'incombente minaccia comunista, agitata a pi\u00f9 riprese; e quella della persecuzione giudiziaria che sarebbe stata perpetrata ai suoi danni da coloro i quali, con altro fortunato epiteto, egli stesso ha definito le \"toghe rosse\". Altro ritornello, dimostratosi accattivante e di grande impatto in termini di consenso, \u00e8 stato quello dell'abolizione dell'ICI (Imposta comunale sugli immobili), frutto di un annuncio improvviso in piena campagna elettorale per le elezioni politiche del 2006.\nTecnica del disco rotto.\nUna variazione di questa strategia \u00e8 costituita dalla tecnica del \"disco rotto\", utilizzabile in contesti nei quali bisogna misurarsi con forme pi\u00f9 o meno autentiche di interlocuzione e contraddittorio. Si tratta di una strategia adottata coerentemente, e in maniera perfettamente consapevole, da molti esponenti politici che consiste nel \"ribadire continuamente una frase elementare, non argomentata, senza tener alcun conto delle risposte dell'interlocutore\". Di fronte all'insistenza su slogan e concetti semplici accattivanti, perde di ogni forza persuasiva, nei confronti del pubblico dei talk-show, la possibilit\u00e0 di replicare in forme argomentate. L'effetto complessivo si misura il giorno successivo, quando a rimanere impressi nella mente degli spettatori sono i concetti-chiave insistentemente e coscientemente ripetuti piuttosto che le eventuali obiezioni articolate dagli oppositori.\nLinguaggio.\nNella comunicazione politica assume un rilievo particolare l'uso che Silvio Berlusconi fa del linguaggio e dello stile comunicativo, i cui risvolti pragmatici sono oggetto di attenzione da parte della ricerca linguistica e psicologica. \u00c8 proprio il tentativo di stabilire un rapporto di comunicazione di tipo verticale tra leader politico e cittadini, che evita o scavalca le mediazioni, secondo modalit\u00e0 tipiche dei sistemi populisti, a condizionare le scelte linguistiche e comunicative di Silvio Berlusconi: tali scelte, come avviene spesso in coloro che si propongono come \"political outsider\", sono profondamente innovative e si esprimono, soprattutto, nella programmatica rinuncia alla tradizionale cripticit\u00e0 del linguaggio tecnico della politica.\nUn linguaggio semplice e non specialistico che annulli la distanza e la diversit\u00e0 con i destinatari della comunicazione e agevoli l'identificazione del pubblico con il leader politico. A questo scopo risultano funzionali i frequenti riferimenti agli ambiti simbolici che sono congeniali ai \"portatori\" della cosiddetta cultura di massa: da qui l'abbondante ricorso a familiari metafore linguistiche attinte, ad esempio, dall'universo televisivo e, soprattutto, dal mondo del calcio, per definire gli eventi, i fenomeni, e le dialettiche politiche, a cominciare dall'originario ingresso in politica, annunciato, non a caso, come una \"discesa in campo\".\nL'analisi del saggista Alessandro Amadori vi riconosce una strategia di comunicazione connotata dall'uso di un codice linguistico puerile, al quale sono riconducibili anche le occorrenze di particolari espressioni comuni. Si tratta di una sorta di \"baby talk\", rivelatore di un infantilismo comunicativo di base, i cui esiti, peraltro, risultano premianti sia in termini di efficacia comunicativa e persuasiva, sia di acquisizione del consenso. Analoghe conclusioni, seppur partendo da un'analisi pi\u00f9 aderente all'orizzonte linguistico, sono raggiunte da Raffaele Simone, che riconosce a Berlusconi doti da \u00abcomunicatore di professione\u00bb, che si realizzano proprio attraverso l'utilizzo di un linguaggio teso alla semplificazione: l'invenzione di \u00abmetafore semplificatorie\u00bb, il \u00ablinguaggio intenzionalmente basso\u00bb, sono elementi che corrispondono alla sua \u00abretorica semplificatoria\u00bb, che si avvale di un lessico e di un fraseggio basso.\n\"Mi consenta!\".\nNel \u00ablinguaggio intenzionalmente basso\u00bb di Berlusconi, particolarmente connotante del suo stile comunicativo, \u00e8 l'espressione \u00ab\"mi consenta\"\u00bb, divenuta presto facilmente associata alla figura di Berlusconi, in virt\u00f9 del fatto che egli se ne \u00e8 avvalso frequentemente nella comunicazione politica, accompagnando l'espressione con una singolarissima pronuncia \"non standard\", caratterizzata, secondo il linguista Raffaele Simone, \u00abda una \"s\" particolarmente sibilante, una \"e\" tonica e particolarmente chiusa\u00bb, un modo di pronunciare \u00abche ancora adesso si usa per evocare il personaggio\u00bb. Secondo Augusta Forconi, l'espressione \u00abmi consenta\u00bb, pur non essendo il luogo comune da lui pi\u00f9 frequentato, era diventata, all'epoca (1997), cos\u00ec connotante del personaggio politico da non poterla pi\u00f9 \u00ab\"pronunciare in modo \"neutro\"\"\u00bb. L'occorrenza frequente di questo tic linguistico ha trasformato il \"mi consenta\" nel \"pi\u00f9 noto\" di tutto il repertorio di intercalari e tormentoni del panorama della comunicazione politica tra gli anni novanta e i primi anni duemila."}
{"id": "2040555", "revid": "1005847", "url": "https://it.wikipedia.org/wiki?curid=2040555", "title": "Circolo della libert\u00e0", "text": "L'Associazione nazionale Circolo della libert\u00e0 (o Circoli della libert\u00e0) un'associazione politica italiano fondata il 20 novembre 2006, vicina a Forza Italia e, conseguentemente, federatosi poi al movimento Il Popolo della Libert\u00e0.\nTra i suoi scopi dichiarati, alla nascita, il \"rinnovamento della coalizione della Casa delle Libert\u00e0 e della politica italiana in generale\".\nPresidente e animatrice del movimento \u00e8 Michela Vittoria Brambilla, gi\u00e0 presidente dei Giovani imprenditori di Confcommercio.\nStoria e funzione.\nL'idea dei Circoli della libert\u00e0 fu proposta da Silvio Berlusconi al meeting di Rimini di Comunione e Liberazione dell'agosto 2006 e da lui rilanciata in occasione della manifestazione nazionale della CdL di piazza San Giovanni a Roma del 2 dicembre successivo. formalmente, l'associazione si era costituita gi\u00e0 il 20 novembre per opera di un gruppo di giovani esponenti del mondo dell'imprenditoria e delle professioni dell'area politica di Forza Italia.\nL'idea dei circoli era quella di costituire un'aggregazione politico-culturale (anche a livello universitario, con i circoli \"Universitas\") di cittadini che vogliano partecipare alla vita politica nazionale con dibattiti nei quali avanzare proposte da presentare alle amministrazioni cittadine.\nPresenza sul territorio.\nStando ad un articolo del quotidiano la Repubblica, l'effettiva radicazione territoriale dei circoli risulta dubbia, ed ampiamente ridimensionata rispetto ai dati forniti da esponenti vicini ai circoli stessi.\nAl primo raduno dei Circoli, tenutosi a Roma il 6 ottobre 2007, .\nA seguito dell'istituzionalizzazione dell'associazione, con la nomina da parte di Vittoria Brambilla dei coordinatori regionali e provinciali, i Circoli della libert\u00e0 hanno aderito al partito \"il Popolo della Libert\u00e0\".\nLa scelta delle candidature e della gestione territoriale ha provocato malumori tra alcuni dirigenti, sfociati in un'assemblea di circoli \"dissidenti\" tenutasi a Firenze sabato 16 febbraio 2008. L'assemblea ha deliberato la costituzione del Movimento per la libert\u00e0 e una raccolta di firme da inviare a Silvio Berlusconi per chiedere \"cittadinanza\" nel PdL al pari dei circoli brambilliani.\nOrgani di comunicazione.\nL'associazione gestisce la rete televisiva TV della Libert\u00e0 e dal 2007 al maggio 2008 il giornale \"Giornale delle Libert\u00e0\", pubblicato con cadenza settimanale e distribuito in allegato a \"Il Giornale\" e via web sul sito ufficiale dell'associazione.\nAll'uscita del primo numero, i giornalisti de \"Il Giornale\" protestarono contro l'iniziativa dell'abbinamento con uno sciopero, ma il quotidiano venne comunque distribuito. Tuttavia, in seguito ad altre e reiterate proteste si \u00e8 giunti a un compromesso nel quale si concordava la cessazione della protesta dei giornalisti in cambio di una riduzione di formato da parte del Giornale della Libert\u00e0."}
{"id": "2040556", "revid": "115874206", "url": "https://it.wikipedia.org/wiki?curid=2040556", "title": "TV della Libert\u00e0", "text": "La TV della Libert\u00e0 \u00e8 stata uno degli organi di comunicazione del Circolo della libert\u00e0, nata l'11 giugno 2007. L'emittente ad accesso gratuito ha trasmesso tutti i giorni sul canale 818 di Sky ed \u00e8 stata ritrasmessa da emittenti locali diffuse sul territorio italiano. Il canale ha cessato le trasmissioni il 31 luglio 2008, essendo stato chiuso per problemi di budget per il mantenimento del personale e del circuito di trasmissione sulle reti locali, secondo quanto dichiarato dal direttore Giorgio Medail.\nIl palinsesto della TV della Libert\u00e0 prevedeva un unico contenitore di informazione, della durata di 4 ore (dalle 14.00 alle 18.00) dal luned\u00ec al venerd\u00ec. Nella restante fascia oraria andava in replica la puntata del giorno, mentre il sabato e la domenica andava in onda un rullo che comprendeva tutte le puntate della settimana.\nIl canale satellitare \"La Tv della Libert\u00e0\" \u00e8 stato sostituito dalla tv locale \"Telereporter\" nella ritrasmissione satellitare su Hotbird.\nDal 23 dicembre 2008 i programmi della TV della Libert\u00e0 sono ripresi ospitati dal canale satellitare 920 della piattaforma Sky. \nQuesti alcuni dei programmi trasmessi:\nEmittenti affiliate.\nDal 2008 la Tv della Libert\u00e0 ha continuato la sua programmazione quotidiana di quattro ore con la messa in onda di blocchi relativi ai contenuti degli eventi di Silvio Berlusconi. La produzione e la messa onda sono stati curati dalla societ\u00e0 2 B TEAM GROUP S.r.l del produttore Cristian Casella per conto della Vittoria Media Partners S.r.l. fino al 2009 e successivamente su incarico della medesima societ\u00e0 che ha assunto la nuova denominazione in TV della Libert\u00e0 S.r.l, societ\u00e0 controllata interamente dal Movimento Politico Forza Italia. I servizi sono stati sospesi a partire dal 31 ottobre 2012."}
{"id": "2040558", "revid": "125766871", "url": "https://it.wikipedia.org/wiki?curid=2040558", "title": "Governo Berlusconi IV", "text": "Il governo Berlusconi IV \u00e8 stato il sessantesimo esecutivo della Repubblica Italiana, il primo della XVI legislatura. \n\u00c8 rimasto in carica dall'8 maggio 2008 al 16 novembre 2011, per un totale di 1\u00a0287 giorni, ovvero 3 anni, 6 mesi e 8 giorni. \u00c8 stato il secondo governo pi\u00f9 longevo della storia della Repubblica Italiana, preceduto dal governo Berlusconi II.\nChiamato dal presidente della Repubblica Giorgio Napolitano per essere incaricato di formare il governo, Silvio Berlusconi accett\u00f2 senza riserva, presentando contestualmente la lista dei ministri da nominare. In tal senso, l'unico precedente nella storia dell'Italia repubblicana risaliva al 1953, in occasione della formazione del governo Pella. Inizialmente il governo era composto da 21 ministri, 37 sottosegretari e nessun viceministro, per un totale di 58 componenti (Presidente del Consiglio incluso). Al momento delle dimissioni era composto da 22 ministri, 3 viceministri e 37 sottosegretari, per un totale di 63 componenti.\nOttenne la fiducia alla Camera dei deputati il 14 maggio 2008 con 335 voti favorevoli, 275 contrari e 1 astenuto. Ottenne la fiducia al Senato della Repubblica il 15 maggio 2008 con 173 voti favorevoli, 137 contrari e 2 astenuti. Perduta la maggioranza alla Camera dei deputati su un voto sul rendiconto generale dello Stato l'8 novembre 2011, il governo diede le dimissioni quattro giorni dopo.\nCompagine di governo.\nSostegno parlamentare.\nComposizione del governo a inizio mandato:\nComposizione del governo a fine mandato:\nPartiti fuoriusciti dall'esecutivo prima della fine del mandato:\nIl Governo disponeva all'inizio della legislatura di una larga maggioranza parlamentare di eletti nelle sue file nei due rami del Parlamento: 343 deputati e 174 senatori, frutto di un risultato del 46,8% alla Camera (17.063.874) e del 47,3% al Senato (15.507.549).\nIl Governo Berlusconi IV nel momento del giuramento aveva un'et\u00e0 media di 52,48 anni, tre in meno rispetto al Governo precedente; cinque ministri, due dei quali con portafoglio, erano sotto i 40 anni. La nomina a ministro di quattro donne (cresciute poi a sei) ha migliorato la posizione dell'Italia in relazione al ruolo delle donne in politica, sebbene sia rimasta peggiore rispetto a quella di gran parte dei Paesi dell'Unione europea.\nProvenienza geografica.\nLa provenienza geografica dei membri del Consiglio dei ministri si pu\u00f2 cos\u00ec riassumere:"}
{"id": "2040559", "revid": "124592255", "url": "https://it.wikipedia.org/wiki?curid=2040559", "title": "Governo Berlusconi III", "text": "Il governo Berlusconi III \u00e8 stato il cinquantottesimo esecutivo della Repubblica Italiana, il secondo e ultimo della XIV legislatura. Rimase in carica dal 23 aprile 2005 al 17 maggio 2006, per un totale di 389 giorni, ovvero 1 anno e 24 giorni.\nA seguito delle elezioni regionali del 2005, conclusesi con un tracollo del centrodestra in tutte le regioni tranne che in Lombardia e Veneto, il 16 aprile i ministri di UDC e Nuovo PSI nel governo Berlusconi II annunciarono la loro uscita dal governo e l'appoggio esterno a un nuovo esecutivo. Il 20 aprile Berlusconi annunci\u00f2 in Senato la volont\u00e0 di costituire un nuovo governo di fine legislatura e rimise al Quirinale le proprie dimissioni. Il giorno successivo UDC e Nuovo PSI annunciarono l'appoggio a un nuovo governo e il 22 aprile il Presidente della Repubblica Carlo Azeglio Ciampi, a seguito di consultazioni, affid\u00f2 il nuovo incarico a Berlusconi. Il 23 aprile Berlusconi si present\u00f2 al Quirinale con la nuova lista dei ministri, che giurarono il pomeriggio stesso.\nIl governo ricalc\u00f2, come composizione e azione politica, il Berlusconi II. Contava 25 ministri (compreso il Presidente del Consiglio), 9 viceministri, 63 sottosegretari, per un totale di 97 membri.\nOttenne la fiducia alla Camera dei deputati il 27 aprile 2005 con 334 voti favorevoli, 240 contrari e 2 astenuti.\nOttenne la fiducia al Senato della Repubblica il 28 aprile 2005 con 170 voti favorevoli e 117 contrari.\nDiede le dimissioni il 2 maggio 2006, perch\u00e9 era terminata la legislatura, rimanendo in carica per il disbrigo degli affari correnti fino al 17 maggio.\nAttivit\u00e0 legislativa.\nHa suscitato critiche un emendamento al \"decreto milleproroghe\" in base al quale i rimborsi ai partiti si effettuano per tutto il quinquennio anche in caso di scioglimento anticipato delle camere."}
{"id": "2040560", "revid": "125125332", "url": "https://it.wikipedia.org/wiki?curid=2040560", "title": "Governo Berlusconi II", "text": "Il governo Berlusconi II \u00e8 stato il cinquantasettesimo esecutivo della Repubblica Italiana, il primo della XIV legislatura.\nIl governo rimase in carica dall'11 giugno 2001 al 23 aprile 2005, per un totale di 1\u00a0412 giorni, ovvero 3 anni, 10 mesi e 12 giorni. \u00c8 stato il governo pi\u00f9 longevo della storia della Repubblica Italiana ed il secondo dall'Unit\u00e0 d'Italia, dopo il governo Mussolini.\nOttenne la fiducia al Senato della Repubblica il 20 giugno 2001 con 175 voti favorevoli, 133 contrari e 5 astenuti.\nOttenne la fiducia alla Camera dei deputati il 21 giugno 2001 con 351 voti favorevoli, 261 contrari e 1 astenuto.\nA seguito della sconfitta subita dai partiti al governo alle elezioni regionali italiane del 2005, UDC, Nuovo PSI e Alleanza Nazionale ritirarono le loro delegazioni e ci\u00f2 indusse il Presidente del Consiglio Berlusconi ad annunciare il 20 aprile in Senato la volont\u00e0 di costituire un nuovo governo di fine legislatura e rassegn\u00f2 al Quirinale le proprie dimissioni. Al governo succedette cos\u00ec il governo Berlusconi III.\nCompagine di governo.\nSostegno parlamentare.\nComposizione del governo a inizio mandato:\nComposizione del governo a fine mandato:\nProvenienza geografica.\nLa provenienza geografica dei membri del Consiglio dei ministri si pu\u00f2 cos\u00ec riassumere:\nTrasformazioni politiche.\nIl 6 dicembre 2002 il Biancofiore confluisce con Democrazia Europea nell'Unione dei Democratici Cristiani e di Centro (UDC).\nAttivit\u00e0 politica del Governo.\nPolitica estera.\nLa politica estera del Governo Berlusconi ha visto l'appoggio agli Stati Uniti d'America, dopo la guerra in Afghanistan del 2001, anche nella guerra in Iraq del 2003 (l'Italia comunque si \u00e8 dichiarata non belligerante secondo quanto dice l'articolo 11 della Costituzione: il Paese ha inviato truppe solo nel dopoguerra su mandato ONU con compiti di stabilizzazione). In ambito europeo, il presidente Berlusconi ha espresso pubblicamente la volont\u00e0 di sostenere l'entrata della Turchia nell'Unione europea, provocando i mugugni della Lega Nord che ha pi\u00f9 volte sostenuto il contrario, e quella di favorire relazioni cordiali con la Russia. In particolare si ricorda il vertice a Pratica di Mare (Lazio), il 28 maggio 2002, dove per la prima volta nella storia i capi di governo dell'Alleanza Atlantica della NATO e il presidente della Federazione Russa, Vladimir Putin, si sono riuniti.\nNell'incontro si sono presi impegni internazionali concreti per il disarmo nucleare mondiale. Il suo governo ha varato leggi pi\u00f9 restrittive in merito all'immigrazione illegale (la legge Bossi-Fini) e con l'intento di fermare quella clandestina ha cercato cooperazione con i paesi dell'area mediterranea, volendo cos\u00ec garantire un controllo pi\u00f9 adeguato alla frontiera meridionale dell'Unione europea.\nControversie.\nDella politica estera vanno anche ricordati gli episodi discussi:\nDibattito sul mantenimento delle promesse.\nLa riforma fiscale, secondo quanto diceva il Contratto con gli italiani, non \u00e8 stata completata. Sul realismo di questo progetto le opinioni professate da governo e opposizioni divergono sostanzialmente; il primo ha affermato che \u00e8 stato possibile realizzarlo solo in parte a causa di alcune resistenze all'interno della coalizione (aggiungendo per\u00f2 che c'\u00e8 stata comunque una diminuzione della pressione fiscale), le altre che per le classi meno abbienti gli scarsi sgravi sull'IRPEF sono stati pi\u00f9 che annullati dall'aumento delle imposte locali e indirette, come i bolli."}
{"id": "2040562", "revid": "125596388", "url": "https://it.wikipedia.org/wiki?curid=2040562", "title": "Governo Berlusconi I", "text": "Il governo Berlusconi I \u00e8 stato il cinquantunesimo esecutivo della Repubblica Italiana, il primo della XII legislatura.\nIl governo rimase in carica dall'11 maggio 1994 al 17 gennaio 1995, per un totale di 251 giorni, ovvero 8 mesi e 6 giorni. \u00c8 stato il primo ed unico governo nella storia della Repubblica Italiana composto da esponenti del Movimento Sociale Italiano.\nOttenne la fiducia al Senato della Repubblica il 18 maggio 1994 con 159 voti favorevoli, 153 contrari e 2 astenuti.\nOttenne la fiducia alla Camera dei deputati il 20 maggio 1994 con 366 voti favorevoli e 245 contrari.\nDiede le dimissioni il 22 dicembre 1994 a seguito di numerose tensioni fra il presidente del Consiglio Berlusconi e la Lega Nord, che, di conseguenza, decise di uscire dalla maggioranza.\nSostegno parlamentare.\nComposizione del governo:\nCronologia.\n1994.\nAprile"}
{"id": "2040564", "revid": "1543377", "url": "https://it.wikipedia.org/wiki?curid=2040564", "title": "Vittorio Feltri", "text": "Direttore di vari quotidiani quali \"L'Indipendente\", \"L'Europeo\" e \"Il Giornale\", nel 2000 ha fondato \"Libero\", dove ancora oggi ricopre il ruolo di direttore editoriale.\nNel 2015 durante le Elezioni presidenziali fu il secondo candidato pi\u00f9 votato nei primi tre scrutini, ed il terzo nel quarto scrutinio (quello che elesse presidente Sergio Mattarella). Alle elezioni del 3-4 ottobre 2021 viene eletto Consigliere comunale di Milano come capolista di Fratelli d'Italia.\nBiografia.\nOriginario di Bergamo, ultimo di tre fratelli, \u00e8 figlio di Angelo (1906-1949) e Adele. Il padre mor\u00ec a 43 anni a causa della malattia di Addison. Diplomato vetrinista e laureato in Scienze Politiche, \u00e8 stato iscritto all'Ordine dei Giornalisti dal 1971 al 25 giugno 2020. Si \u00e8 sposato in giovane et\u00e0 con Maria Luisa da cui ha avuto due figlie gemelle, Saba e Laura. Rimasto vedovo nel 1967 a 24 anni, con la moglie morta a causa delle complicazioni del parto, si \u00e8 risposato nel 1968 con Enoe Bonfanti, dalla quale ha avuto i figli Mattia, anch'esso giornalista, e Fiorenza.\nDagli inizi al 1991.\nNel 1962 inizia a collaborare con \"L'Eco di Bergamo\", con l'incarico di recensire le prime visioni cinematografiche. Nello stesso periodo viene assunto per concorso alla Provincia come impiegato; lavora all'I.p.a.m.i., il brefotrofio, poi si occupa delle rette dei manicomi. Quando \u00e8 gi\u00e0 di ruolo lascia tutto per riprendere la carriera giornalistica. Si trasferisce a Milano, dove viene assunto dal quotidiano \"La Notte\" come praticante. Il 16 dicembre 1971 ottiene l'iscrizione all'Albo dei giornalisti professionisti. Nel 1974 Gino Palumbo lo chiama al \"Corriere d'Informazione\" (edizione pomeridiana del \"Corriere della Sera\"): dopo tre anni Feltri passa al \"Corriere della Sera\", allora diretto da Piero Ottone.\nNegli anni 1981-82 scrive sul mensile \"Prima Comunicazione\" sotto lo pseudonimo Claudio Cavina. Dal 1983 \u00e8 direttore di \"Bergamo-oggi\", ma l'anno successivo \u00e8 richiamato al Corriere della Sera come inviato speciale (1984-89, direttore Piero Ostellino). Feltri fu tra coloro che sostennero pubblicamente Enzo Tortora, il celebre conduttore televisivo accusato ingiustamente nel 1983 di associazione camorristica e spaccio di droga. \nNel 1989 assume la direzione del settimanale \"L'Europeo\", portandolo in due anni da 78.000 a 130.000 copie. Durante la sua direzione, venne pubblicato un falso scoop da parte del giornalista pubblicista Antonio Motta. Motta sostenne di essersi infiltrato nelle Brigate Rosse come \"agente di Carlo Alberto Dalla Chiesa\" e di aver scoperto particolari eclatanti e scabrosi sul rapimento di Aldo Moro. L'inchiesta, che fu pubblicata il 26 ottobre 1990, si rivel\u00f2 invece un falso. Feltri si difese: \u00abA questa storia - afferm\u00f2 - si aggiungono misteri su misteri, noi abbiamo cercato le conferme, e le abbiamo avute, poi chi ce le ha date ha cambiato idea\u00bb.\nDirettore de \"L'Indipendente\" (1992-1994).\nNel 1992 sostituisce Ricardo Franco Levi alla direzione de \"l'Indipendente\", in grave crisi di vendite. Feltri rilancia il giornale e ne fa un quotidiano di successo, cavalcando lo sdegno popolare a seguito dell'inchiesta Mani pulite:\nconcentrando pi\u00f9 volte i suoi attacchi sulla figura dell'allora segretario socialista Bettino Craxi:\nConi\u00f2 per Craxi il soprannome \"Cinghialone\". Quasi un ventennio dopo corresse in parte le sue affermazioni:\nNel corso del 1993 l'Indipendente sale oltre le 120.000 copie, superando anche \"Il Giornale\".\nDirettore de \"Il Giornale\" (1994-1997).\nNel dicembre 1993 Feltri dichiara:\nNel gennaio 1994, Feltri viene contattato da Paolo Berlusconi, editore de \"Il Giornale\", che gli offre la direzione del quotidiano - direzione che Indro Montanelli ha deciso di lasciare. Feltri accetta e rimane al \"Giornale\" per 4 anni, durante i quali riporta il quotidiano in auge, da 130.000 a 250.000 copie (media annuale del 1996). Nello stesso periodo, Feltri cura una rubrica sul settimanale \"Panorama\" (scriver\u00e0 anche alcuni \"reportage\" dall'Umbria colpita dal terremoto del settembre 1997), collabora con \"Il Foglio\" di Giuliano Ferrara e con altre testate nazionali, tra cui \"Il Messaggero\" e \"Il Gazzettino\".\nDurante la sua permanenza alla direzione del \"Giornale\", Feltri accumula ben 35 querele da parte del magistrato Antonio Di Pietro. L'amministrazione del quotidiano decide di raggiungere un accordo con la controparte per la remissione delle querele. Feltri si uniforma alla decisione presa e il 7 novembre 1997 scrive in prima pagina una diplomatica lettera al magistrato. Nello stesso numero \u00e8 pubblicata una lunga ricostruzione (due pagine) in cui tutte le accuse a Di Pietro vengono smontate. Un mese dopo il clamoroso articolo, Feltri lascia \"il Giornale\".\nFeltri spiega perch\u00e9 ha lasciato la direzione de \"Il Giornale\":\nPoi prosegue:\nComplessivamente, sui quattro anni trascorsi in via G. Negri, ricorda:\nNel 1998 \u00e8 editorialista per \"Panorama\" e il quotidiano \"Il Messaggero\".\nDirettore de \"Il Borghese\" (1998-1999).\nIl 1\u00ba settembre 1998 assume la direzione de \"Il Borghese\", il settimanale fondato da Leo Longanesi e che fu diretto per lunghi anni da Mario Tedeschi (1957-1993). L'obiettivo \u00e8 di rilanciare il periodico, trasformandolo nel settimanale dei lettori che fanno riferimento al centro-destra. Il progetto per\u00f2 non decolla.\nDirettore del \"Quotidiano Nazionale\" (1999-2000).\nIl 1\u00ba giugno 1999 \u00e8 direttore editoriale del Gruppo Monti-Riffeser. Il 1\u00ba agosto 1999 \u00e8 direttore editoriale del \"Quotidiano Nazionale\", testata con sede a Bologna che comprende i giornali di propriet\u00e0 del gruppo: \"Il Resto del Carlino\", \"La Nazione\" e \"Il Giorno\". A fine febbraio 2000 ritorna a Milano per dedicarsi alla fondazione di un nuovo quotidiano. Il nome provvisorio \u00e8 \"Il Giornale libero\".\nDirettore di \"Libero\" (2000-2009).\nNel 2000 Feltri fonda \"Libero\", giornale quotidiano indipendente di . Feltri ne \u00e8 anche direttore ed editore per 9 anni, fino alle dimissioni del 30 luglio 2009.\nSulla sua creatura ha dichiarato:\n\"Libero\", uscito per la prima volta in edicola il 18 luglio 2000, \u00e8 molto vicino alle opinioni politiche del centro-destra, ma non lesina critiche contro di esso. Lo stile del giornale \u00e8 sarcastico, pungente e \u00abpoliticamente scorretto\u00bb: si utilizzano talvolta termini gergali per raccontare i fatti della politica e per descrivere i politici. Il giornale in pochi anni passa da una tiratura di 70.000 copie a 220.000.\nIl 21 novembre 2000 Feltri viene radiato dall'albo dei giornalisti con delibera del Consiglio dell'Ordine dei giornalisti della Lombardia presa all'unanimit\u00e0. Il fatto contestato \u00e8 la \u00ab\"pubblicazione alla pagina 3 dell'edizione del 29 settembre 2000 del quotidiano di sette fotografie impressionanti e raccapriccianti di bambini ricavate da un sito pornografico reso disponibile dai pedofili russi e di una Deontologia - Minori e soggetti deboli 519 ottava fotografia a pagina 4 (raffigurante una scena di violenza tratta dai video di pedofilia sequestrati dalla magistratura), fotografie che appaiono tutte contrarie al buon costume e tali, illustrando particolari raccapriccianti e impressionanti, da poter turbare il comune sentimento della morale e l'ordine familiare\"\u00bb. Nel febbraio del 2003 l'Ordine Nazionale dei giornalisti di Roma annulla il provvedimento di radiazione che era stato preso a Milano e lo converte in censura.\nNel 2003 il quotidiano \"Libero\" ha ricevuto dallo Stato 5.371.000 euro come finanziamento agli organi di partito. Libero era registrato all'epoca come organo del Movimento Monarchico Italiano, poi trasformato in cooperativa per ottenere i contributi per l'editoria elargiti alle testate edite da cooperative di giornalisti, a fine dicembre 2006 diventava srl. In seguito \u00e8 stata creata una fondazione ONLUS per controllare la s.r.l. e, di conseguenza, il quotidiano, in modo da continuare a percepire i contributi in quanto edito da fondazione.\nNel marzo 2005 \"Libero\" ha lanciato una raccolta di firme affinch\u00e9 il Presidente della Repubblica nominasse Oriana Fallaci senatrice a vita. Sono state raccolte 75.000 firme. \"Libero\" simpatizza per la posizione del movimento dei Riformatori Liberali di Benedetto Della Vedova. Vittorio Feltri \u00e8 uno dei firmatari del manifesto promosso dalla minoranza radicale che da aprile 2006 \u00e8 alleata del centro-destra.\nDal gennaio 2007 al 15 luglio 2008, direttore responsabile di Libero diviene Alessandro Sallusti, con Feltri direttore editoriale.\nNel 2007 il vicedirettore di \"Libero\" Renato Farina, con Feltri dalla fondazione del giornale, viene radiato dall'Ordine dei Giornalisti per avere collaborato con i Servizi segreti italiani fornendo informazioni e pubblicando su \"Libero\" notizie in cambio di denaro. Feltri curava anche, assieme a Renato Brunetta, la collana di libri \"manuali di conversazione politica\", periodicamente allegati al quotidiano.\nRitorno a \"Il Giornale\" (2009-2010).\nIl 21 agosto 2009 ha assunto nuovamente la carica di direttore responsabile de \"Il Giornale\", subentrando a Mario Giordano. Ha firmato il numero in edicola il giorno successivo. Negli ultimi giorni di agosto 2009 ha intrapreso un duro attacco a Dino Boffo, all'epoca direttore del quotidiano \"Avvenire\", rivelando che Boffo aveva patteggiato (cosa che effettivamente risulta, osservando il casellario giudiziario) una pena per molestie comminatagli nel 2004, motivato da una \"informativa\" che descriveva Boffo come omosessuale. La Conferenza Episcopale Italiana si schier\u00f2 in difesa di Boffo, ma la polemica mont\u00f2 fino a provocare le sue dimissioni. L'informativa si rivel\u00f2 poi essere un falso accostato negli articoli del \"Giornale\" alla condanna, vera, per molestie. Il 4 dicembre 2009 Feltri scrive sul Giornale che \u00abLa ricostruzione dei fatti descritti nella nota, oggi posso dire, non corrisponde al contenuto degli atti processuali\u00bb.\nIl 25 marzo 2010 il Consiglio dell'ordine dei Giornalisti della Lombardia ha sospeso Vittorio Feltri dall'albo professionale per sei mesi, quale sanzione per il caso Boffo e per gli articoli firmati da Renato Farina pubblicati successivamente alla sua radiazione dall'albo. Feltri ha reagito alla notizia affermando \u00abMi dispiace di non essere un prete pedofilo o almeno un semiprete omosessuale o un conduttore di sinistra, ma di essere semplicemente un giornalista che non pu\u00f2 godere, quindi, della protezione dei vescovi, n\u00e9 diventare un martire dell'informazione\u00bb. Tali affermazioni sono state severamente criticate dal quotidiano cattolico Avvenire. A seguito di tale vicenda, nel linguaggio giornalistico politico italiano, con metodo Boffo si intende l'attivit\u00e0 di denigrazione a mezzo stampa basandosi su documenti falsi costruiti appositamente. Feltri in seguito ha ribadito che le notizie da lui pubblicate su Boffo erano vere (riferendosi alla condanna e alla presunta omosessualit\u00e0 di Boffo), che intendeva fare informazione sull'ipocrisia di una parte del mondo cattolico e di sentirsi comunque \"addolorato\" per aver causato le dimissioni del direttore.\nIn settembre ha attaccato direttamente il presidente della Camera Gianfranco Fini per le sue aperture su voto amministrativo agli immigrati e testamento biologico, invitandolo a \"rientrare nei ranghi\", e provocando la seconda dissociazione da parte di Berlusconi. Dopo un ulteriore attacco il presidente Fini ha dato mandato al proprio avvocato Giulia Bongiorno di presentare querela contro lo stesso Feltri.\nSempre a settembre 2010, facendo un resoconto del suo anno come direttore, Feltri ha affermato di essere stato chiamato a ricoprire quell'incarico per risanare il deficit del Giornale, ammontante allora ad oltre 22 milioni di euro, di cui avrebbe contribuito a recuperare quasi 15 milioni. Ha continuato dicendo che per raggiungere simili risultati \u00ab\u00e8 necessario fare un giornale di un certo tipo\u00bb e che ci\u00f2 pu\u00f2 anche non piacere; in quel caso era pronto a lasciare il suo posto di direttore senza problemi o polemiche. Il 24 settembre 2010 Feltri si \u00e8 dimesso dalla carica di direttore del quotidiano Il Giornale per assumere quella di \"direttore editoriale\". Al suo posto \u00e8 andato Alessandro Sallusti, fino a quel momento condirettore. L'11 novembre 2010 l'Ordine nazionale dei giornalisti ha ridotto da 6 a 3 mesi la sospensione che gli era stata inflitta il 25 marzo dello stesso anno dal Consiglio dell'ordine dei Giornalisti della Lombardia.\nLa seconda direzione di \"Libero\" (2011).\nIl 21 dicembre 2010 Feltri ha lasciato di nuovo il Giornale per assumere il ruolo di direttore editoriale di Libero al fianco del vecchio collega Maurizio Belpietro, confermato direttore responsabile. I due giornalisti hanno acquistato il 10% ciascuno della societ\u00e0 editrice. Nonostante posseggano una quota di minoranza, la gestione del giornale \u00e8 stata affidata a loro. Grazie a una serie di patti parasociali, Feltri e Belpietro avranno anche la maggioranza nel consiglio di amministrazione.\nLa terza direzione del \"Giornale\" (2011-2016).\nIl 3 giugno 2011, Vittorio Feltri lascia \"Libero\" per la seconda volta e dopo pochi giorni approda al \"Il Giornale\" per la terza volta, in qualit\u00e0 di editorialista. La decisione comporta una nuova polemica tra l'editore di \"Libero\", il deputato PdL Antonio Angelucci, e il Presidente del Consiglio Silvio Berlusconi (che \u00e8 anche presidente dello stesso partito). Da gennaio 2012 tiene una rubrica su ilGiornale.it denominata \"Il Bamba\", dove assegna un premio al personaggio che nel corso della settimana si \u00e8 maggiormente distinto per ingenuit\u00e0, gaffe o manifesta incapacit\u00e0, ma talvolta interviene anche su \"Libero\".\nLa terza direzione di \"Libero\" (dal 2016).\nIl 3 maggio 2016 ritorna al quotidiano che aveva fondato 16 anni prima, con un articolo dove invita Silvio Berlusconi a fare un passo indietro in politica. Il 17 maggio Feltri ritorna direttore al posto di Maurizio Belpietro, licenziato per divergenze con l'editore Antonio Angelucci.\nDa qualche anno Feltri collabora anche con il quotidiano sportivo torinese \"Tuttosport\". Per questo quotidiano ogni venerd\u00ec cura anche la rubrica \"I ritratti di Feltri\".\nLe dimissioni dall'Ordine dei Giornalisti (2020).\nIl 26 giugno 2020 Feltri rassegna le dimissioni dall\u2019Ordine dei giornalisti, in polemica ai vari provvedimenti disciplinari presi da esso nei suoi confronti a causa delle sue prese di posizione e dei titoli asseritamente offensivi di \"Libero\". La notizia viene data da Alessandro Sallusti, in un editoriale su \"Il Giornale\". In particolare, il giornalista dichiara che \u00abda anni l\u2019Ordine mi rompe, soprattutto per i titoli di \"Libero\", nonostante ci sia un direttore responsabile, non ne posso pi\u00f9. Me ne vado da un ente inutile, che esercita azioni nei miei confronti con un chiaro \"fumus persecutionis\". Mi hanno spesso censurato, mi hanno sospeso, ora ho addirittura tre procedimenti, ma se ne occupa il mio avvocato, e gli far\u00f2 anche causa per danni morali\u00bb.\nLa candidatura a Milano e l'iscrizione a Fratelli d'Italia.\nDopo molte ipotesi riguardo una possibile candidatura a sindaco di Milano nelle elezioni del 2021, il 5 luglio Giorgia Meloni, leader di Fratelli d'Italia, annuncia l'iscrizione di Feltri al partito e la sua candidatura al consiglio comunale come capolista. In occasione delle votazioni del 3 e 4 ottobre, il giornalista ottiene 2.268 preferenze, venendo eletto consigliere.\nTelevisione.\nUna delle sue prime apparizioni importanti in televisione fu nel 1988, quando partecip\u00f2 come ospite fisso alla trasmissione \"Forza Italia\" di Odeon TV, condotta da Fabio Fazio, Roberta Termali e Walter Zenga. Nell'aprile 1993 Silvio Berlusconi gli propose di lavorare come giornalista televisivo a Canale 5, ma Feltri rifiut\u00f2. \nDa oltre vent'anni \u00e8 un popolare opinionista televisivo in talk show e programmi di approfondimento politico, distinguendosi per le posizioni controcorrente e per i toni polemici con cui affronta le discussioni. \u00c8 stato ospite fisso di trasmissioni come \"La gabbia\", \"Fuori dal coro\" e \"CR4 - La Repubblica delle Donne\". \u00c8 anche apparso in numerosi programmi come opinionista sportivo, tra cui \"Controcampo\", \"Tiki Taka\" e in diverse trasmissioni di Sportitalia.\nControversie.\nOltre al caso Boffo e quello della radiazione temporanea dall'ordine dei giornalisti si \u00e8 reso protagonista di diverse controversie e vicende giudiziarie.\nAltre attivit\u00e0.\nInsieme con Furio Colombo, Vittorio Feltri \u00e8 autore di \"Fascismo e antifascismo\", un libro uscito nel novembre 1994 per l'editore Rizzoli. Dal 2005 al 2009 partecipa ad una trasmissione, \"Pensieri&amp;Bamba\", nella quale viene intervistato su argomenti di attualit\u00e0, su Odeon TV il luned\u00ec. Per alcune edizioni ha partecipato come opinionista alla trasmissione sportiva \"Il processo di Biscardi\" insieme al fratello Ariel Feltri. \u00c8 intervenuto alla \"Giornata per la Coscienza degli Animali\" del 13 maggio 2010, esprimendo posizioni animaliste, in particolare contro la pesca sportiva e in favore del vegetarismo, anche se ha detto di non essere completamente vegetariano.\nVittorio Feltri \u00e8 ateo. Nonostante la condanna per insulto omofobo avuta nel 2011, a cui seguir\u00e0 un titolo fortemente critico nei confronti della comunit\u00e0 gay su Libero nel 2019, nel giugno 2014 Feltri si \u00e8 tesserato presso Arcigay, affermando dalle pagine de \"Il Giornale\": \"Noi siamo per la libert\u00e0, senza discriminazioni, convinti che sia necessario superare i pregiudizi che generano equivoci, banalit\u00e0, insulti noiosi e stupidi\".\nVittorio Feltri \u00e8 un tifoso dell'Atalanta.\nPolitica.\nVittorio Feltri sostiene di essere di orientamento liberal-conservatore, euroscettico, populista e, sebbene spesso le sue esternazioni confliggano con queste posizioni, liberista e libertario. Egli si dichiara da sempre indipendente a livello politico, sostenendo \"il meno peggio\". Si \u00e8 tuttavia dichiarato fortemente avverso alla sinistra di stampo comunista e ha quasi sempre sostenuto prima il PSI (in epoca craxiana), poi Forza Italia e il Popolo della Libert\u00e0, nonostante alcune critiche nei confronti del centro-destra e anche dello stesso Silvio Berlusconi, per il quale per\u00f2 ha spesso espresso anche apprezzamenti. Seguendo inoltre l'esempio della sua amica e collega Oriana Fallaci, ha sempre sottolineato l'importanza della lotta all'islam politico, come testimoniato dal suo manoscritto \"Non abbiamo abbastanza paura\", pubblicato nel 2015.\nNel 2006 ha firmato il citato \"manifesto libertario\" dell'ex radicale Benedetto Della Vedova, all'epoca leader dei Riformatori Liberali. Ha dichiarato di essere favorevole a eutanasia, droghe leggere, matrimonio e adozione omosessuali. Nel 2011 ha appoggiato l'iniziativa di Marco Pannella per l'amnistia e il miglioramento delle condizioni carcerarie.\nFeltri \u00e8 inoltre di orientamento monarchico costituzionalista e sostiene la volont\u00e0 del ripristino del Regno d'Italia sotto Casa Savoia; ha anche partecipato alla presentazione del Manifesto programmatico del Movimento Monarchico Italiano (2001). Non disdegna per\u00f2 una riforma in senso presidenziale della Repubblica.\nAlle elezione del Presidente della Repubblica Italiana del 2015 \u00e8 stato il candidato di Lega Nord e Fratelli d'Italia, ottenendo 49 voti al primo scrutinio, 51 al secondo, 56 al terzo e 46 al quarto.\nNegli ultimi anni, dimostrandosi sempre pi\u00f9 critico con la linea di Forza Italia e Berlusconi, al quale ha chiesto ripetutamente di ritirarsi dalla vita pubblica, ha mostrato apprezzamento per partiti maggiormente schierati a destra, come Lega e Fratelli d'Italia, esternando il fatto di aver votato per la formazione guidata da Matteo Salvini in occasione delle politiche del 2018 e delle europee del 2019 e dichiarando di volere Giorgia Meloni come futuro Presidente del Consiglio.\nIl 5 luglio 2021 si iscrive a Fratelli d'Italia, partito che nel successivo autunno lo candida a consigliere comunale a Milano, riuscendo ad eleggerlo.\nHa inoltre ripetutamente avversato le politiche del Movimento 5 Stelle, partito da lui pi\u00f9 volte bollato come \"meridionalista\", \"assistenzialista\" e \"incapace di governare\".\nUscita dall'Ordine dei giornalisti.\nIl 26 giugno 2020, con un annuncio pubblicato su \"Il Giornale\" rende note le sue dimissioni dall'Ordine dei Giornalisti. La scelta del ritiro \u00e8 dovuta anche ad alcune affermazioni e alle controversie sorte durante la pandemia di Covid-19 sui meridionali, oltre che ai vari procedimenti disciplinari a cui \u00e8 stato sottoposto dall'Ordine. Dopo l'uscita dall'Ordine professionale continua a firmare frequentemente articoli sul quotidiano Libero, del quale conserva la carica di direttore editoriale.\nPremi e onorificenze.\nNel 2006 \u00e8 insignito dell'Ambrogino d'oro."}
{"id": "2040565", "revid": "2128848", "url": "https://it.wikipedia.org/wiki?curid=2040565", "title": "Libero (quotidiano)", "text": "Libero \u00e8 un quotidiano italiano fondato nel 2000 da Vittorio Feltri e diretto da Alessandro Sallusti. Ha sede a Milano. \u00c8 di propriet\u00e0 dell'imprenditore della sanit\u00e0, immobiliarista e politico Antonio Angelucci.\nStoria.\nIl primo numero del quotidiano esce in edicola il 18 luglio 2000. La testata \u00e8 stata disegnata dal grafico Franco Bevilacqua e il nuovo quotidiano si colloca nell'area del centro-destra. Come ha scritto Oscar Giannino (2007): \nL'organico \u00e8 costituito da venti giornalisti professionisti e altrettanti praticanti. Tra i professionisti, Renato Farina (vicedirettore) e Luigi Santambrogio costituiscono, insieme con il direttore, lo \u201cstato maggiore\u201d del quotidiano. Gianluca Marchi \u00e8 il caporedattore centrale; Mattias Mainiero guida la redazione romana (incarico assolto nei primi anni). Nel 2001 giunge in redazione, proveniente dal settimanale \u00abPanorama\u00bb, Alessandro Sallusti. Salir\u00e0 tutti i gradini della gerarchia fino a diventare direttore. In occasione dei Fatti del G8 di Genova \"Libero\" tocca la vetta delle 70.000 copie vendute.\nNel marzo 2005 Libero lancia una raccolta di firme affinch\u00e9 il Presidente della Repubblica nominasse Oriana Fallaci senatrice a vita, raggiungendo la quota di 75.000 firme. Nel 2006 \"Libero\" ha sostenuto il movimento dei Riformatori Liberali di Benedetto Della Vedova, minoranza radicale passata al centro-destra. Vittorio Feltri \u00e8 uno dei firmatari del loro manifesto. Nello stesso anno il quotidiano pubblica un \"falso\" dossier di Renato Farina, preparato dal Sismi, secondo cui Romano Prodi avrebbe autorizzato, come Presidente della Commissione Europea, le '\"consegne extralegali\" della CIA in Europa, come nel caso di Abu Omar. Per tale dossier Farina viene condannato a sei mesi di reclusione per favoreggiamento. Durante la campagna elettorale del 2006 \"Libero\" raggiunge le 100.000 copie di vendita media mensile, grazie anche all'annuncio del \"Corriere della Sera\", primo quotidiano italiano, di schierarsi a favore di una delle due coalizioni in campo, L'Ulivo.\nDal 1\u00ba gennaio 2007 al 15 luglio 2008 Alessandro Sallusti assume la carica di direttore responsabile, con Vittorio Feltri direttore editoriale. Le pagine di economia diventano un dorso allegato al giornale, con una propria testata, \"Libero mercato\", ed un proprio direttore, Oscar Giannino. Il progetto termina nel febbraio 2009, quando si interrompe la collaborazione di Giannino al quotidiano. Nel febbraio 2007 sono stati arrestati alcuni membri di una cellula delle Brigate Rosse con l'accusa di aver progettato un attentato terroristico alla sede di \"Libero\". Secondo tale accusa, dopo ripetuti appostamenti i neo-brigatisti Ghirardi e Latino intendevano compiere un attentato incendiario per il giorno di Pasqua con \u00abbenzina e acido da versare dentro\u00bb.\nNell'agosto 2009 Vittorio Feltri, direttore editoriale del quotidiano ininterrottamente dalla sua fondazione (dal 15 luglio 2008 anche direttore responsabile), e Alessandro Sallusti lasciano per andare al \"Giornale\", quotidiano concorrente. Viene nominato direttore Maurizio Belpietro, proveniente da \"Panorama\". Dal novembre del 2009 il quotidiano \u00e8 consultabile online nella versione uguale al formato cartaceo. Dal 26 ottobre 2015 il quotidiano esce anche il luned\u00ec, passando da sei a sette uscite settimanali. Tra il 21 dicembre 2010 e il 3 giugno 2011 Feltri \u00e8 di nuovo direttore editoriale del quotidiano, lasciando poi la direzione a Belpietro.\nLa direzione di Belpietro \u00e8 caratterizzata da un forte calo delle copie vendute, che calano di pi\u00f9 del 70% nel periodo tra il 2011 ed il 2016, fino a toccare il minimo storico nel 2017. Nel maggio 2016 l'editore Angelucci rimuove Belpietro dalla carica di direttore, richiamando al suo posto Feltri, affiancato da Pietro Senaldi (rispettivamente come direttore editoriale e direttore responsabile). In seguito a ci\u00f2, Belpietro lascia \"Libero\" insieme ad alcuni giornalisti della redazione e fonda il quotidiano \"La Verit\u00e0\".\nNel 2018, dopo diversi anni di perdite, si assiste ad una crescita delle copie vendute. Il 6 novembre 2019, in un'intervista al quotidiano \"Italia Oggi\", il direttore Vittorio Feltri annuncia la chiusura in utile del bilancio 2019..\nStruttura, allegati e inserti.\nIl giornale \u00e8 composto dalle seguenti sezioni: Primo Piano, Italia, Esteri, Economia, Salute, Spettacolo, Sport e \"Le Lettere\", rubrica curata da Fausto Carioti.\nIl quotidiano presenta una foliatura media di 32 pagine, ad eccezione del luned\u00ec, quando esce in 24 pagine. Nella provincia di Milano, gli viene allegato \"Libero Milano\", inserto locale di 8 pagine. \nTra maggio 2007 e febbraio 2009 \"Libero\" \u00e8 uscito con un doppio dorso. L'edizione principale era accompagnata, in abbinamento obbligatorio, da \"LiberoMercato\", inserto economico-finanziario. In seguito l'inserto \u00e8 stato riassorbito all'interno del quotidiano.\nNel marzo 2011 \"Libero\" ha distribuito gratuitamente, in 30 fascicoli allegati, i cosiddetti \u00abDiari di Mussolini\u00bb. L'iniziativa fu presa 4 anni dopo la presunta scoperta dei diari da parte di Marcello Dell'Utri, che raccont\u00f2 di averli ricevuti dai figli di un partigiano deceduto del quale si rifiut\u00f2 di rivelare il nome.\nDall'8 gennaio 2012 al 15 maggio 2016, per un totale di 216 numeri, \"Libero\" ha ospitato ogni domenica un inserto satirico denominato \"LiberoVeleno\", fondato e diretto da Francesco Borgonovo e Alessio Di Mauro. A \"LiberoVeleno\" hanno collaborato fra gli altri Giuseppe Pollicelli, Walter Leoni, Maurizio Milani, Ottavio Cappellani, Gemma Gaetani e Stefano Pisani.\nFinanziamenti pubblici.\nNel 2003 \"Libero\" ha chiesto ai proprietari del bollettino \"Opinioni Nuove\" di prendere in affitto la testata. Il quotidiano \u00e8 diventato ufficialmente il supplemento dell'organo ufficiale del Movimento Monarchico Italiano. In questo modo ha potuto beneficiare di 5.371.000 euro come finanziamento pubblico agli organi di partito, secondo quanto previsto dalla Legge 7 marzo 2001, n. 62.\nIl d.P.R. 7 novembre 2001, n. 460 ha favorito la trasformazione in cooperative per tutte le imprese che intendono chiedere finanziamenti pubblici. Nel 2004 \"Libero\" ha acquistato la testata \"Opinioni Nuove\" e si \u00e8 poi trasformato in cooperativa di giornalisti. Nei sette anni che intercorrono dal 2003 al 2009, \"Libero\" ha beneficiato di contributi pubblici per 40 milioni di euro. Nel 2006 il quotidiano ha chiuso il bilancio con profitti per .\nNel febbraio 2011, l'Autorit\u00e0 per le garanzie nelle comunicazioni (Agcom) con la delibera 63/11/CONS, ha sanzionato il senatore Antonio Angelucci per omessa comunicazione di controllo per i giornali \u00abOpinioni Nuove Libero Quotidiano\u00bb (\u00abLibero\u00bb) e \u00abIl Nuovo Riformista\u00bb. La Commissione Consultiva sull'editoria presso la Presidenza del Consiglio, preso atto della sanzione comminata dall'Agcom, ha stabilito che i due quotidiani dovranno restituire i circa 43 milioni di euro di contributi percepiti negli anni 2006-2010.\nControversie.\nTitoli.\nDiverse volte Libero si \u00e8 fatto notare per i suoi titoli irriverenti, forti, di carattere populista; essi sono espressione dei sentimenti anti-sinistra (soprattutto il PD a governo nella XVII legislatura) il direttore Vittorio Feltri ha risposto con queste parole: \"Noi non insultiamo nessuno, noi registriamo la realt\u00e0. La raccontiamo per quello che \u00e8, punto e chiuso\u201d. \nIl 14 novembre 2015, all'indomani degli attacchi terroristici di Parigi, il quotidiano titol\u00f2 sulla prima pagina \"Bastardi islamici\", scatenando numerose polemiche, soprattutto tra la comunit\u00e0 musulmana. Il giorno dopo, Maurizio Belpietro, all'epoca direttore del giornale, si difese dicendo testuali parole: \"\u00c8 come se un cattolico uccidesse delle persone e qualcuno scrivesse bastardi cattolici, ci \u00e8 stato obiettato. Non tutti gli islamici sono terroristi, non tutti i cattolici sono persone pacifiche. Vero. Ma noi non abbiamo scritto che tutti gli islamici sono terroristi n\u00e9 lo abbiamo pensato (...) Noi non abbiamo insultato gli islamici in generale. Noi abbiamo scritto: Bastardi (sostantivo) islamici (aggettivo). La lingua italiana \u00e8 chiara, non lo \u00e8 solo per chi \u00e8 in malafede e non vuole vedere la realt\u00e0.\". Tuttavia, a seguito di tale avvenimento, Belpietro venne rinviato a giudizio nel marzo 2017 dal tribunale di Milano con l'accusa per istigazione all'odio razziale. Nel dicembre dello stesso anno venne assolto, in quanto il fatto non costituisce reato.\nIl 23 gennaio 2019 il quotidiano pubblic\u00f2 sulla prima pagina il titolo \"Calano il fatturato e il Pil ma aumentano i gay,\" scatenando non poche polemiche. Il 18 aprile 2019 il quotidiano derise l\u2019incontro tra Papa Francesco e la giovane ambientalista svedese Greta Thunberg, suscitando notevole indignazione.\nIl 4 marzo 2020, durante la pandemia di COVID-19, il quotidiano Libero viene deferito al Consiglio Nazionale di Disciplina dell'Ordine dei Giornalisti per aver reiterato scelte scorrette sul titolo in prima pagina: \"L'infezione crea l'unit\u00e0 d'Italia, Virus alla conquista del sud\".\nProvvedimenti di censura.\nIl 29 settembre 2000 \"Libero\" pubblica fotografie pornografiche di minori giudicate \"impressionanti e raccapriccianti\" che costano a Vittorio Feltri un provvedimento di censura da parte dell'Ordine dei giornalisti.\nAccuse di disinformazione.\nSui musulmani.\nIl 30 gennaio 2016 il quotidiano pubblica l'articolo \"L\u2019Islam si evolve: dal burqa alla museruola\", a cura di Souad Sbai, dove viene riportata la notizia della diffusione nel mondo islamico di una sorta di \"museruola per donne\" , definita nell'articolo come \"un attrezzo per azzittire e umiliare\" introdotta da fondamentalisti salafiti. Nonostante le immagini presenti nell'articolo siano autentiche la notizia si rileva manipolata se non una vera e propria bufala; infatti non si tratta di \"museruole\" ma di maschere boregheh, oggetto tradizionale utilizzato dal popolo dei Bandari, originariamente con lo scopo di simulare dei baffi probabilmente per disincentivare gli abusi degli schiavisti che si aggiravano per i villaggi. L'articolo inoltre contiene altri errori come l'attribuzione delle maschere ai salafiti, ramo ortodosso del sunnismo quando invece la maggioranza dei Bandari \u00e8 sciita e vive nell'Iran meridionale.\nIl 31 marzo 2016 pubblica in prima pagina l'articolo \"Il Comune che vieta la minigonna: vergognosa sottomissione all'islam\", poi ripreso anche da \"Il Giornale\", dove viene riportata la notizia che nel municipio di Amsterdam di Nieuw West nei Paesi Bassi \u00e8 stato vietato alle donne di girare in minigonna in pubblico per evitare di offendere o irritare gli immigrati musulmani. La notizia viene in seguito smentita da altri giornali, dove viene dichiarato che il divieto della minigonna non ha nulla a che fare con l'Islam ma \u00e8 solo parte di un codice di abbigliamento a cui sono sottoposti i dipendenti pubblici.\nRiscaldamento globale.\nLa testata ha negato in pi\u00f9 occasioni il problema del riscaldamento globale asserendo invece che la temperatura della Terra si stia alzando per cause esclusivamente o quasi esclusivamente naturali.Il 18 aprile 2019, in occasione della visita di Greta Thunberg a Papa Francesco, Libero esce con una prima pagina provocatoria dedicata all'attivista sedicenne contro il cambiamento climatico..\nDiffusione.\nDati Ads - Accertamenti diffusione stampa."}
{"id": "2040570", "revid": "6923", "url": "https://it.wikipedia.org/wiki?curid=2040570", "title": "Mario Borghezio", "text": "Biografia.\nMilitanza giovanile nell'estrema destra.\nLaureato in giurisprudenza presso l'Universit\u00e0 degli Studi di Torino, esercita la professione di avvocato dal 1977. Prima di far parte della Lega Nord ha avuto esperienze sia nel movimento monarchico che negli ambienti dell'estrema destra extraparlamentare. Ha affermato di avere militato da giovane nel movimento Jeune Europe (movimento internazionale di ispirazione nazionalista fondato da Jean Thiriart, uomo politico belga).\nL'11 luglio 1976 viene fermato dalle autorit\u00e0 a Ponte San Luigi, valico di confine nei pressi di Ventimiglia, e trovato in possesso di una cartolina firmata \"Ordine Nuovo\" e indirizzata \"al bastardo Luciano Violante\" (magistrato allora impegnato in inchieste contro l'eversione di matrice neofascista). Il testo del messaggio, accompagnato da alcune svastiche e da un \"Viva Hitler\", era il seguente: \"1, 10, 100, 1000 Occorsio\". Vittorio Occorsio, anch'egli giudice protagonista della lotta contro il terrorismo nero, era stato ucciso appena due giorni prima in un agguato.\nNel 1979 nel corso delle indagini per \"truffe e strane operazioni finanziarie che hanno per sfondo la fantomatica cooperativa \u00abAurora\u00bb di Borgaro Torinese, il giudice istruttore Accordon ha emesso sei mandati di cattura eseguiti dai carabinieri del reparto operativo, tra i quali Mario Borghezio\".\nConsigliere comunale a Torino (1990-2001).\nEsponente della Lega Nord, \u00e8 stato consigliere comunale di Torino (1990-2001). Dal 2004 al 2011 \u00e8 stato presidente nazionale della Lega Nord Piemont, sezione nazionale piemontese della Lega Nord, con Roberto Cota come segretario nazionale.\nDeputato Lega Nord (1992-2001).\nHa ricoperto la carica di deputato alla Camera dal 1992 al 2001 per tre legislature. Nel 1998 fonda insieme a Max Bastoni, Omar Tonani ed Enrico Pau i \"Volontari Verdi\", associazione vicina alla Lega Nord col proposito di esercitare delle ronde. \u00c8 stato anche presidente dell'autoproclamato \"Governo della Padania\" dal 1999 al 2004.\nSottosegretario alla giustizia (1994-1995).\nBorghezio \u00e8 stato sottosegretario alla Giustizia nel 1994 durante il primo governo Berlusconi.\nEurodeputato Lega Nord (2001-2019).\nNel 2001 diventa membro del Parlamento europeo, al quale \u00e8 stato rieletto nel 2004 per la lista della Lega Nord nella circoscrizione Nord-Ovest, ricevendo 35.000 preferenze; \u00e8 stato rieletto alle europee del 2009 con 48.290 preferenze. Iscritto inizialmente, cos\u00ec come gli altri parlamentari della Lega, al gruppo euroscettico nazionalista Indipendenza e Democrazia, dal 27 aprile 2006 \u00e8 passato al gruppo dei non iscritti.\nNel marzo 2006, infatti Indipendenza e Democrazia aveva espulso temporaneamente i parlamentari della Lega per divergenze sulla gestione dei fondi del gruppo e a causa delle provocazioni di Roberto Calderoli in seguito alla pubblicazione delle caricature di Maometto sullo Jyllands-Posten che hanno portato alle dimissioni di quest'ultimo dal governo. In seguito si \u00e8 iscritto all'eurogruppo Unione per l'Europa delle Nazioni.\nBorghezio \u00e8 membro della Commissione per le libert\u00e0 civili, la giustizia e gli affari interni; della Commissione per le petizioni; della Commissione per il mercato interno e la protezione dei consumatori; della Commissione per l'industria, la ricerca e l'energia; della Delegazione alla commissione parlamentare mista UE-Romania; della Delegazione all'Assemblea parlamentare paritetica ACP-UE. Il 19 gennaio 2001 \u00e8 stato aggredito su un tram in centro a Torino e colpito da uno sconosciuto, che poi \u00e8 fuggito a piedi.\nNel luglio del 2005, durante un intervento del Presidente della repubblica Carlo Azeglio Ciampi al Parlamento europeo si \u00e8 reso protagonista, insieme ad altri parlamentari della Lega Nord, di una contestazione contro l'introduzione dell'euro, da lui considerato colpevole dello stato di crisi dell'economia italiana. Per questo motivo \u00e8 stato fatto allontanare dall'aula.\nLa sera del 17 dicembre del 2005 Borghezio subisce un pestaggio in treno sulla tratta Torino-Milano. Riconosciuto il parlamentare europeo in uno scompartimento, un gruppo di no-global lo ha raggiunto e ha iniziato a percuoterlo minacciando di gettarlo dal treno in corsa. Gli attaccanti sono stati ostacolati nel loro obbiettivo dall'intervento di due agenti in borghese della Polizia ferroviaria che nello scontro hanno riportato gravi contusioni. Il referto medico per l'esponente leghista, emesso al momento del ricovero all'ospedale di Chivasso, riportava di una \"frattura ossea nasale e trauma cervicale distrattivo\" con trenta giorni di prognosi.\nBorghezio ed i no-global avevano preso parte a due distinte manifestazioni No TAV in Val di Susa. I Carabinieri avevano sconsigliato in precedenza a Borghezio di salire su quel treno, considerandolo, vista la situazione, poco sicuro.\nA febbraio 2006 la situazione si ripete a Livorno, dove Borghezio stava tenendo un comizio organizzato dalla Lega Nord Toscana; fuori dalla sala civica si raccoglie una manifestazione di un centinaio di no-global e di frange estremiste degli ultr\u00e0 livornesi, dispersa dalla forze dell'ordine. L'11 settembre 2007, 6\u00ba anniversario dell'attentato alle Torri Gemelle, l'eurodeputato leghista \u00e8 stato fermato dalla polizia prima di una manifestazione contro l'islamizzazione dell'Europa a Bruxelles.\nBorghezio racconta di essere stato malmenato, prima di essere fermato insieme a un'altra ventina di persone.\nIn realt\u00e0 i fermati sono oltre 150, compresi il leghista, il leader e il presidente del partito fiammingo di estrema destra, il Vlaams Belang, Filip Dewinter e Frank Vanhecke. Tutti i fermati sono stati caricati su furgoni con i vetri oscurati e portati al Palazzo di Giustizia. Poco dopo le 18 Borghezio ha lasciato il palazzo di giustizia di Bruxelles. La manifestazione anti-islam era stata vietata dal comune di Bruxelles, nonostante ci\u00f2 gli organizzatori (riuniti dalla sigla \"Stop the islamization of Europe\") avevano annunciato che l'avrebbero comunque attuata. Il 21 marzo 2008 Borghezio ha partecipato al \"Congresso contro l'islamizzazione\" a Colonia, indetto dal movimento locale di destra Pro K\u00f6ln.\nIl sindaco di Colonia, Fritz Schramma, defin\u00ec i manifestanti dei non-benvenuti \"facinorosi camuffati da benpensanti, razzisti in abiti civili\". La polizia tedesca sciolse la manifestazione per ragioni di ordine pubblico, trascinando via a forza Borghezio dal palco. Roberto Calderoli e Roberto Castelli presero le distanze, sostenendo che la partecipazione di Borghezio era avvenuta \"a titolo personale\". Nel 2009 \u00e8 apparso in una video-inchiesta di Canal+ dal titolo \"Europe: ascenseur pour les fachos\" (\"Europa: ascensore per i fascisti\"). Invitato dalla Lega Nord a un \u00abincontro di formazione\u00bb del movimento nizzardo identitario francese 'Nissa Rebela' (considerato di estrema destra dai media francesi), al termine dell'intervento si ferma a parlare con alcune persone, consigliando loro:\nAllo stesso incontro Borghezio propose \u00abuna sorta di scuola di formazione transnazionale per i quadri dei vari movimenti europei facenti riferimento al radicalismo identitario. Borghezio nel suo intervento, ripreso dalle telecamere di una rete della tv elvetica, non parla di una semplice scuola per dirigenti, ma per veri e propri \"soldati\" che \"tengano testa fisicamente ai nemici\".\nIn Italia, il video non \u00e8 stato notato dai media, salvo un comunicato stampa di Iacopo Venier (Partito dei Comunisti Italiani) e una citazione sul quotidiano \"l'Unit\u00e0\" e su LA7. Il video appare anche all'interno del sito dell'MpS di Nichi Vendola.\nNell'agosto 2009 dichiara a \"Radio Padania Libera\" che avrebbe chiesto \u00abin sede europea che tutti gli stati membri tolgano il segreto apposto sugli avvistamenti UFO, e mi adoperer\u00f2 affinch\u00e9 anche coloro che ci rappresentano al Consiglio d'Europa facciano la stessa cosa\u00bb. Il 27 maggio 2011, commentando l'arresto del generale serbo Ratko Mladi\u0107, accusato di genocidio e presunto responsabile del massacro di Srebrenica, in cui persero la vita oltre 8.000 civili, ha dichiarato: \"Non ho visto le prove, i patrioti sono patrioti e per me Mladi\u0107 \u00e8 un patriota. Quelle che gli rivolgono sono accuse politiche\".\nIl 9 giugno 2011, Borghezio \u00e8 stato arrestato dalla polizia in Svizzera e temporaneamente espulso dal Cantone dei Grigioni dopo aver tentato di entrare nell'hotel per conferenze della Suvretta House a Sankt Moritz, dove si \u00e8 svolto l'incontro del Gruppo Bilderberg.\nIl 6 luglio 2011 presenta un'interrogazione parlamentare sulla \"Natura giuridica della propriet\u00e0 dell'euro\", chiedendo alla Commissione europea \"a chi appartenga giuridicamente la propriet\u00e0 dell'euro al momento della sua emissione\".\nIl 26 luglio 2011, a pochi giorni di distanza dagli attentati in Norvegia, intervenendo alla trasmissione \"La Zanzara\" di Radio 24, ha affermato che le idee espresse da Breivik, l'autore degli attentati, in un documento diffuso on line \u00absono condivisibili\u00bb, e rispondendo, a seguito alla \"sintesi\" di David Parenzo (\u00abquindi si pu\u00f2 dire che... Breivik buone le idee pessimo il risultato\u00bb), \u00abbuone alcune... alcune delle idee espresse al netto della violenza; direi in qualche caso ottime\u00bb.\nA seguito delle dichiarazioni del politico leghista, la procura di Milano ha aperto un'inchiesta senza titolo di reato e senza indagati. Il 26 luglio 2011, sempre in relazione alla stessa vicenda, il consiglio federale della Lega Nord ha deciso di sospendere Mario Borghezio dal partito per il periodo di tre mesi. L'eurodeputato \u00e8 considerato anche decaduto dalla carica di presidente nazionale della Lega Nord Piemonte. In occasione degli Europei di calcio ha dichiarato che Mario Balotelli, calciatore italiano di origine ghanese, \u00e8 un \"padano dalla pelle scura\" e che vorrebbe averlo nella nazionale di calcio della Padania.\nIn data 3 luglio 2012, sempre alla trasmissione \"La Zanzara\" di Radio 24, ha rilasciato una dichiarazione molto criticata sul Presidente della Repubblica Giorgio Napolitano: \"Fa bene Tosi a esporre la sua immagine: \u00e8 vecchio, aggiungi un velo nero ed \u00e8 pronto per il lutto\". Persino il neoeletto leader della Lega Nord, Roberto Maroni, ha giudicato fuori luogo e sgradevoli le parole di Borghezio, il quale per\u00f2 non ha ritrattato e, anzi, ha rincarato la dose affermando che Maroni deve abituarsi al fatto che gli indipendentisti come lui sogliono parlare la lingua chiara, del popolo, e non il \"politichese\". Il 16 luglio ha, sorprendentemente, dato le sue dure prese di posizioni precedenti, invitato la Lega ad aprire alle associazioni di gay padani.\nIl 29 aprile 2013 ha parlato, nel programma radiofonico sopracitato, della neo-ministro di origine congolese C\u00e9cile Kyenge utilizzando numerose frasi razziste: \"Questo \u00e8 un governo del bonga bonga, vogliono cambiare la legge sulla cittadinanza con lo \"ius soli\" e la Kyenge ci vuole imporre le sue tradizioni tribali, quelle del Congo. Lei \u00e8 italiana? Il Paese \u00e8 quello che \u00e8, le leggi sono fatte alla cazzo. [...] La parola 'negra' in Italia non si pu\u00f2 dire ma solo pensare. Fra poco non si potr\u00e0 neanche dire clandestino, si dir\u00e0 sua eccellenza. [...] Mi sembra una brava casalinga, non un ministro del governo. [...] Gli africani sono africani, appartengono a un'etnia molto diversa dalla nostra. Non hanno prodotto grandi geni, basta consultare l'enciclopedia di Topolino. Diciamo che io ho un pregiudizio favorevole ai mitteleuropei. Kyenge fa il medico, gli abbiamo dato un posto in una Asl che \u00e8 stato tolto a qualche medico italiano\".\nIl 22 maggio si autosospende dal suo gruppo al parlamento europeo a causa delle polemiche scatenate dalle sue frasi sul Ministro per l'integrazione C\u00e9cile Kyenge. Il 3 giugno 2013 viene espulso dal gruppo dell'EDF.\nSi ricandida alle Elezioni europee del 2014 nella Circoscrizione Italia centrale (che raccoglie i collegi di Lazio, Toscana, Umbria e Marche) risultando eletto con 5.837 preferenze, l'unico della Lega in questa Circoscrizione anche grazie ai voti di CasaPound.\nNon viene ricandidato dalla Lega alle Elezioni europee del 2019."}
{"id": "2040576", "revid": "143439", "url": "https://it.wikipedia.org/wiki?curid=2040576", "title": "Kendra Leigh Wilkinson", "text": ""}
{"id": "2040578", "revid": "339392", "url": "https://it.wikipedia.org/wiki?curid=2040578", "title": "SITA S.p.A.", "text": ""}
{"id": "2040579", "revid": "287204", "url": "https://it.wikipedia.org/wiki?curid=2040579", "title": "Tomba degli auguri", "text": ""}
{"id": "2040580", "revid": "17654", "url": "https://it.wikipedia.org/wiki?curid=2040580", "title": "Tomba dei tori", "text": ""}
{"id": "2040582", "revid": "17654", "url": "https://it.wikipedia.org/wiki?curid=2040582", "title": "The big swallow", "text": ""}
{"id": "2040589", "revid": "149485", "url": "https://it.wikipedia.org/wiki?curid=2040589", "title": "Repubblica Socialista Sovietica Lettone (1918-1920)", "text": "La Repubblica Socialista Sovietica di Lettonia (in lettone: \"Latvijas Soci\u0101listisk\u0101 Padomju Republika\", LSPR) fu uno Stato bolscevico nato in seguito all'invasione bolscevica del Ducato Baltico Unito (dal quale la Lettonia aveva gi\u00e0 dichiarato la secessione come \"Repubblica di Lettonia\") dopo lo sgombero dall'Ober Ost dei tedeschi, sconfitti nella prima guerra mondiale.\nNe deriv\u00f2 la guerra d'indipendenza lettone, dalla quale la \"Repubblica Socialista Sovietica di Lettonia\" usc\u00ec sconfitta con il Trattato di Riga dell'11 agosto 1920. Comunque, per met\u00e0 del suo tempo, tale RSS fu confinata nel solo est del paese."}
{"id": "2040592", "revid": "486946", "url": "https://it.wikipedia.org/wiki?curid=2040592", "title": "Chiesa di Santa Lucrezia", "text": ""}
{"id": "2040597", "revid": "628767", "url": "https://it.wikipedia.org/wiki?curid=2040597", "title": "Guerra d'indipendenza estone", "text": "La guerra d'indipendenza estone (in estone: \"Vabaduss\u00f5da\", letteralmente \"guerra della libert\u00e0\") fu combattuta tra il 28 novembre 1918 e il 2 febbraio 1920 nel territorio dell'attuale Estonia e nelle zone limitrofe a essa nella Russia nord-occidentale, essenzialmente tra le forze nazionaliste estoni e le truppe della Repubblica Socialista Federativa Sovietica Russa.\nL'Estonia proclam\u00f2 la sua indipendenza nei giorni immediatamente successivi alla conclusione della prima guerra mondiale, quando la capitolazione della Germania e la smobilitazione delle armate tedesche schierate sul fronte orientale lasci\u00f2 senza controllo vaste regioni nell'Europa orientale; l'Estonia era stata parte per diversi secoli dell'Impero russo, e questo spinse il nuovo governo bolscevico della RSFS Russa ad avviare un'invasione del territorio estone onde riguadagnarne il controllo, spalleggiando l'istituzione di un governo fantoccio locale (la \"Comunit\u00e0 dei lavoratori estoni\"). L'appoggio del Regno Unito, che invi\u00f2 armi e uno squadrone navale della Royal Navy, e l'afflusso di volontari da varie nazioni scandinave consentirono alle forze nazionaliste estoni di fronteggiare l'invasione e di passare al contrattacco, riconquistando il terreno perduto entro il febbraio 1919.\nIl conflitto entr\u00f2 quindi a far parte dei pi\u00f9 vasti eventi della guerra civile russa, con gli estoni che fornirono supporto all'Armata Bianca anti-bolscevica del generale Nikolaj Judeni\u010d nelle sue offensive in direzione di Pietrogrado; la sconfitta dei \"bianchi\" nel novembre 1919 port\u00f2 poi all'avvio di colloqui di pace tra estoni e russi, culminati nella firma del trattato di Tartu il 2 febbraio 1920 che pose fine alle ostilit\u00e0 riconoscendo la piena indipendenza dell'Estonia.\nAntefatti.\nLa nascita del nazionalismo estone.\nA lungo un possedimento della Svezia, il territorio dell'attuale Estonia pass\u00f2 sotto il controllo dell'Impero russo dopo la sconfitta svedese nella grande guerra del Nord nel 1721, venendo suddiviso nei due governatorati di Reval (poi dell'Estonia) e della Livonia (comprensivo anche di territori oggi parte della Lettonia); questi \"governatorati baltici\" godevano di una certa autonomia amministrativa all'interno dell'Impero russo, ma il potere era concentrato nelle mani delle tradizionali famiglie nobiliari e di proprietari terrieri della regione, appartenenti all'etnia dei tedeschi del Baltico da sempre dominante.\nIl sentimento nazionalista estone prese piede nella regione a partire dalla met\u00e0 del XIX secolo: questo \"Risveglio nazionale estone\" inizialmente si manifest\u00f2 come movimento culturale, teso a riscoprire la cultura, le tradizioni popolari e la lingua degli estoni in contrapposizione all'egemonia esercitata nella regione dalla cultura tedesca, e non si poneva quindi in un atteggiamento di aperta sfida alle istituzioni dell'Impero, viste anzi come un mezzo per controbilanciare il dominio dei baltico-tedeschi. La situazione mut\u00f2 dopo l'avvio di una massiccia campagna di russificazione delle provincie baltiche avviata a partire dagli anni 1880 da parte del reazionario zar Alessandro III di Russia, influenzato dai circoli slavofili della capitale San Pietroburgo. La reazione delle popolazioni baltiche alle politiche di russificazione del governo centrale (che del resto colpivano tanto gli autoctoni quanto i baltico-tedeschi) si tradusse in un incremento del sentimento nazionale locale e in una sua virata verso posizioni pi\u00f9 politiche, comprensive di richieste come la libert\u00e0 di stampa e l'istituzione di organi di autogoverno locali, ispirate dalle idee del liberismo e del socialismo che nel medesimo periodo andavano diffondendosi in tutta l'Europa.\nLa diffusione delle idee nazionaliste fu favorita in Estonia dalla progressiva industrializzazione della regione alla fine del XIX secolo, che aument\u00f2 l'urbanizzazione delle classi contadine e la loro entrata in contatto con le istanze degli ambienti culturali estonofili. Lo scoppio della rivoluzione russa del 1905 port\u00f2 alla luce questo crescente sentimento nazionalista: nelle principali citt\u00e0 scioperi e manifestazioni che richiedevano la concessione dei diritti civili e dell'autogoverno regionale furono sanguinosamente represse dalle truppe russe, mentre nelle campagne bande di rivoltosi assalivano i manieri e le propriet\u00e0 della nobilt\u00e0 locale; bench\u00e9 repressa, la rivoluzione port\u00f2 alla nascita dei primi partiti politici estoni, come il nazionalista Partito del Progresso Nazionale Estone di Jaan T\u00f5nisson.\nL'Estonia indipendente.\nLo scoppio della prima guerra mondiale nell'agosto 1914 non fu accolto con molto favore dalle popolazioni estoni: se una vittoria della Germania portava la paura di un ripristino dell'antico dominio dei tedeschi del Baltico sulle terre estoni, all'opposto non vi era alcun entusiasmo nel combattere a favore di un governo centrale repressivo e che continuava con le politiche di russificazione ormai avversate da gran parte della popolazione; circa estoni furono comunque coscritti nei ranghi delle forze armate russe, e almeno di essi caddero nel corso dei combattimenti del fronte orientale. Le numerose sconfitte patite nel corso della guerra minarono la tenuta del regime zarista russo, che croll\u00f2 inesorabilmente con lo scoppio della rivoluzione russa di febbraio; l'istituzione di una \"Repubblica russa\" retta da un governo provvisorio si tradusse in un aumento delle istanze nazionaliste presso tutte le minoranze dell'ormai ex Impero: il 19 marzo 1917 il sindaco di Tallinn Jaan Poska fu nominato \"commissario provinciale\" con poteri amministrativi sulle terre estoni, mentre il 9 aprile una grande manifestazione di estoni (tra cui soldati in armi) si tenne nelle strade della capitale Pietrogrado chiedendo autonomia per l'Estonia. Il 12 aprile il governo provvisorio russo decret\u00f2 l'istituzione di un Governatorato autonomo dell'Estonia sulle aree prima occupate dal Governatorato dell'Estonia e sulle parti del Governatorato della Livonia abitate da estoni: venne formata un'assemblea provinciale estone o \"Maap\u00e4ev\" che inizi\u00f2 le sue attivit\u00e0 il 1\u00ba luglio dopo le prime elezioni libere nel paese svoltesi in maggio, le quali videro la partecipazione di un gran numero di partiti politici tanto conservatori e nazionalisti quanto menscevichi e bolscevichi. In aprile era intanto iniziata la formazione di reparti militari interamente composti da estoni: al comando del colonnello Aleksander T\u00f5nisson, il primo reggimento di truppe estoni entr\u00f2 in linea nell'estate del 1917 e in ottobre prese parte ai combattimenti dell'operazione Albion, l'invasione tedesca delle isole estoni di Saaremaa, Hiiumaa e Muhu; nel dicembre 1917 le truppe nazionali estoni avevano raggiunto la consistenza di una divisione.\nL'impopolare governo provvisorio russo fu spodestato nella notte tra il 7 e l'8 novembre 1917 dalle forze bolsceviche russe guidate da Vladimir Lenin e Lev Trockij, nel corso della cosiddetta \"rivoluzione d'ottobre\". Subito dopo la presa del potere da parte dei bolscevichi russi a Pietrogrado, i bolscevichi estoni fecero altrettanto a Tallinn: il commissario Poska fu deposto e rimpiazzato da Viktor Kingissepp, presidente del neo costituito \"Comitato rivoluzionario bolscevico estone\" che inizi\u00f2 ad amministrare la regione con poteri dittatoriali. Il \"Maap\u00e4ev\" si oppose al suo scioglimento decretato dai bolscevichi e si proclam\u00f2 per tutta risposta unica autorit\u00e0 legale suprema dell'Estonia, ma dovette svolgere le sue attivit\u00e0 in clandestinit\u00e0; ad ogni modo, il sostegno della popolazione estone alla rivoluzione bolscevica si rivel\u00f2 pi\u00f9 che tiepido, e le elezioni progettate per il gennaio 1918 furono cancellate quando divenne evidente che i bolscevichi estoni non erano maggioritari nel paese. Il nuovo governo della Repubblica Socialista Federativa Sovietica Russa avvi\u00f2 subito trattative di pace con gli Imperi centrali per portare il paese fuori dal conflitto, ma lo stallo dei negoziati legato alla pretesa dei bolscevichi di ottenere una \"pace senza annessioni n\u00e9 indennit\u00e0\" spinse i tedeschi a lanciare un'offensiva risolutiva a partire dal 18 febbraio 1918: nel corso della cosiddetta Operazione Faustschlag, le forze tedesche avanzarono in profondit\u00e0 lungo tutto il fronte incontrando solo una resistenza trascurabile, mettendo ben presto piede all'interno dell'Estonia; davanti al crollo del dominio russo, il 24 febbraio 1918 il \"Maap\u00e4ev\" proclam\u00f2 l'indipendenza dell'Estonia e l'istituzione di un governo provvisorio presieduto da Konstantin P\u00e4ts. Il giorno successivo i primi reparti tedeschi entrarono a Tallinn.\nIl 3 marzo 1918, la firma del trattato di Brest-Litovsk consegn\u00f2 alla Germania il controllo di tutti i Paesi Baltici unitamente alla Bielorussia e all'Ucraina. L'occupazione tedesca era stata inizialmente bene accolta dalla popolazione e le truppe della divisione estone passarono sotto gli ordini dei tedeschi; la Germania era tuttavia poco interessata alla costituzione di un'Estonia indipendente, e prefer\u00ec appoggiarsi al secolare dominio dei baltico-tedeschi per istituire un regime fantoccio: P\u00e4ts fu arrestato e il governo provvisorio estone ridotto alla clandestinit\u00e0, le truppe estoni furono disarmate e il 5 novembre 1918 fu proclamata l'istituzione di un Ducato Baltico Unito esteso su Estonia e Lettonia. Il dominio tedesco sull'Estonia ebbe comunque vita breve: l'11 novembre 1918 una Germania prostrata dalla guerra e dalla rivoluzione capitol\u00f2 davanti agli Alleati vittoriosi, lasciando un vuoto di potere sui territori occupati a seguito del trattato di Brest-Litovsk; il governo provvisorio estone si fece subito avanti e il 18 novembre venne siglato un accordo con le autorit\u00e0 occupanti per un pacifico passaggio di poteri. Il governo estone si era insediato da nemmeno pochi giorni quando dovette far fronte a una nuova minaccia: la dissoluzione del controllo tedesco sui territori a oriente spinse la RSFS Russa ad avviare preparativi per un'offensiva su ampia scala verso ovest, al fine di riguadagnare quanto perduto a Brest-Litovsk e spingere i venti della rivoluzione in direzione dell'Europa.\nLa guerra.\nL'invasione russa e il contrattacco estone.\nIl 13 novembre 1918 il governo bolscevico proclam\u00f2 formalmente l'annullamento del trattato di Brest-Litovsk; il 22 novembre reparti russi si mossero in direzione di Narva al confine con l'Estonia, dove si scontrarono con la guarnigione tedesca ancora insediata in citt\u00e0: dopo un breve combattimento i russi si ritirarono, ma il 25 novembre, a seguito dello sgombero dei reparti tedeschi dalla regione di Pskov, truppe della neo costituita \"Armata Rossa\" bolscevica entrarono nell'Estonia meridionale muovendo su V\u00f5ru, Valga e Tartu. La guerra d'indipendenza estone ebbe ufficialmente inizio il 28 novembre 1918, quando una nuova offensiva russa si abbatt\u00e9 su Narva ora presidiata da alcuni reparti della \"Lega di difesa estone\" o Kaitseliit, una milizia paramilitare: a corto di armi ed equipaggiamenti, gli estoni furono ben presto travolti e il giorno successivo i russi proclamarono l'istituzione a Narva della Comunit\u00e0 dei lavoratori estoni, un governo fantoccio presieduto da Jaan Anvelt. Il governo provvisorio estone aveva poco da opporre agli invasori: il neonato esercito estone (Eesti maav\u00e4gi), dal 23 dicembre agli ordini dell'energico generale Johan Laidoner, aveva solo poche migliaia di reclute e scarseggiava tanto in fatto di armi quanto in equipaggiamenti. Nonostante i numeri crescenti, le forze estoni sul fronte settentrionale, composte da 1300 soldati, soffrivano di un'inferiorit\u00e0 numerica di 3 a 1 rispetto al nemico: il tentativo di formare una linea di difesa sul fiume Kunda fu vanificato quando i reparti russi sfondarono e il 16 dicembre catturarono la citt\u00e0 di Rakvere. Davanti a una resistenza trascurabile, i russi avanzarono a fondo in Estonia: il 18 dicembre fu occupata Valga, mentre sul fronte meridionale unit\u00e0 estoni si ribellarono ai propri ufficiali; il 24 dicembre fu la volta di Tartu a cadere. I comandi comunisti continuarono a sfruttare la propria superiorit\u00e0 numerica per avanzare, anche se la resistenza degli estoni si intesificava giorno dopo giorno: il 24 dicembre i russi conquistarono Tapa nel nord, avvicinandosi alla capitale; entro i primi di gennaio pi\u00f9 di met\u00e0 del territorio dell'Estonia era sotto l'occupazione russa e la linea del fronte era giunta ad appena una trentina di chilometri da Tallinn.\nIl governo estone fu salvato dall'intervento internazionale: la paura per un'espansione delle idee del bolscevismo aveva spinto le potenze occidentali a intervenire nell'incipiente guerra civile russa a favore delle forze controrivoluzionarie, spalleggiando in funzione anti-bolscevica i movimenti nazionalisti sorti sui territori dell'ex Impero russo; ai primi di dicembre forze navali britanniche si trasferirono nel Baltico in appoggio ai governi nazionalisti locali, facendo base nei porti di Tallinn e Liep\u0101ja. Le navi dell'ammiraglio Edwyn Alexander-Sinclair protessero l'arrivo in Estonia di un carico di fucili destinato alle forze nazionaliste, e intervennero direttamente negli scontri bombardando il 19 dicembre le postazioni bolsceviche a Narva dove fu distrutto l'unico ponte sull'omonimo fiume, un'importante via di rifornimento dei reparti dell'Armata Rossa; il 26 dicembre le navi britanniche catturarono due cacciatorpediniere russi diretti a compiere un'incursione nella rada di Tallinn i quali, rinominati \"Lennuk\" e \"Wambola\", andarono a costituire il primo nucleo della Marina militare estone (Eesti merev\u00e4gi) in fase di organizzazione sotto il contrammiraglio Johan Pitka. Altri aiuti giunsero dalle nazioni della Scandinavia: entro i primi di gennaio la Finlandia aveva provveduto a inviare a Tallinn armi, equipaggiamenti e un primo contingente di circa 500 volontari, divenuto poi una forza di uomini su due reggimenti al comando del colonnello Hans Kalm; in gennaio 300 volontari arrivarono dalla Svezia agli ordini del maggiore Carl Axel Mothander, seguiti ai primi di aprile da un piccolo contingente di 200 danesi sotto il capitano Richard Gustav Borgelin. Al contrario che nella confinante Lettonia, i baltico-tedeschi presenti in Estonia non tentarono di sfruttare il conflitto con i bolscevichi per prendere il potere, ma scelsero di rimanere fedeli al governo di Tallinn: ai primi di gennaio era stato reclutato un battaglione di volontari baltico-tedeschi sotto il colonnello Konstantin von Weiss, che serv\u00ec con distinzione insieme ai reparti estoni. All'interno dell'esercito estone, infine, oper\u00f2 anche un contingente di volontari russi anti-bolscevichi, composto da un battaglione agli ordini del capitano Artur Sauesel.\nGrazie agli aiuti stranieri, all'inizio di gennaio 1919 l'esercito estone era stato riorganizzato in una forza di uomini ben equipaggiati e appoggiati da forze navali e da treni corazzati. Il 6 gennaio le forze estoni lanciarono una controffensiva lungo tutto il fronte: a nord, la 1\u00aa Divisione estone del generale Aleksander T\u00f5nisson riconquist\u00f2 Tapa il 9 gennaio allontanando la minaccia russa da Tallinn, poi si spinse lungo la costa settentrionale fino a liberare Rakvere il 12 gennaio; con gli incrociatori britannici dell'ammiraglio Walter Cowan che pattugliavano il Golfo di Finlandia impedendo sortite di navi russe da Pietrogrado, le forze navali estoni condussero una serie di sbarchi anfibi alle spalle delle posizioni nemiche, riuscendo a liberare Narva il 19 gennaio al termine di una campagna lampo.\n Verso sud si spinse invece la 2\u00aa Divisione estone del colonnello Viktor Puskar, la quale prese Tartu il 14 gennaio e quindi Valga e V\u00f5ru il 1\u00ba febbraio dopo aver ottenuto, il giorno prima, una vittoria sulle forze bolsceviche davanti a Paju sul confine estone-lettone; la presenza di forze bolsceviche in Lettonia spinse gli estoni a intervenire nella contemporanea guerra d'indipendenza lettone a fianco dei nazionalisti locali, e la 3\u00aa Divisione estone del generale Ernst P\u00f5dder occup\u00f2 la regione tra Valka e R\u016bjiena ai primi di febbraio in collaborazione con gli alleati. Il 4 febbraio anche la contea di Petseri fu riconquistata dagli estoni, sancendo la completa liberazione del paese dall'occupazione russa.\nLe offensive in Lettonia e Russia.\nIl governo della Comunit\u00e0 dei lavoratori estoni dovette fuggire in Russia, ma i bolscevichi estoni cercarono in pi\u00f9 riprese di scatenare una rivolta contro il governo provvisorio nazionalista: in dicembre un tentativo di sommossa organizzato a Tallinn fu facilmente contenuto dalle forze nazionaliste, mentre una pi\u00f9 ampia insurrezione sull'isola di Saaremaa scoppiata il 16 febbraio fu sanguinosamente stroncata dalle unit\u00e0 della Kaitseliit nel giro di pochi giorni. Lungo il principale fronte di guerra, diviso fondamentalmente in due dal vasto bacino del Lago dei Ciudi, la situazione rimase stazionaria per gran parte del febbraio 1919, con entrambi i contendenti intenti a rinforzare i ranghi delle loro truppe: per la fine del mese l'esercito estone aveva raggiunto una consistenza di uomini mentre le unit\u00e0 dell'Armata Rossa, al comando del generale Jukums V\u0101cietis, potevano schierare circa uomini. Ai primi di marzo le forze russe scatenarono una vasta offensiva sul fronte sud-orientale, invadendo la contea di Petseri l'11 marzo ma venendo infine bloccate da una dura resistenza delle truppe estoni nei dintorni di V\u00f5ru per la met\u00e0 del mese; la successiva controffensiva estone port\u00f2 alla ricattura di Petseri entro il 29 marzo. A nord del Lago dei Ciudi, il conflitto si trasform\u00f2 in una guerra di posizione davanti alla citt\u00e0 di Narva, pesantemente bombardata e semidistrutta dall'artiglieria russa senza che l'Armata Rossa riuscisse per\u00f2 a scalzare le truppe estoni schierate a difesa.\nCon i confini al momento sicuri, l'alto comando estone decise di portare avanti una serie di operazioni nelle regioni limitrofe all'Estonia onde costituire delle \"zone cuscinetto\" a protezione della madrepatria: a met\u00e0 maggio la 3\u00aa Divisione estone lanci\u00f2 un'offensiva in appoggio agli alleati lettoni, liberando gran parte della Lettonia settentrionale entro giugno e collaborando poi con i nazionalisti locali nel loro conflitto con le milizie dei baltico-tedeschi, sconfitti e costretti a siglare un armistizio ai primi di luglio. Contemporaneamente, fu raggiunto un accordo di collaborazione con le \"Armate Bianche\" anti-bolsceviche organizzate dai nazionalisti russi, impresa non facile visto che i \"bianchi\", per quanto avessero in odio i bolscevichi, avversavano del pari l'indipendenza delle provincie dell'ex Impero. Con l'aiuto dei britannici, un contingente di truppe russe \"bianche\" denominato \"Corpo settentrionale\" era stato organizzato sotto l'egida del comando estone, e queste forze furono impiegate in una vasta offensiva verso est lanciata alla met\u00e0 di maggio: a nord, l'attacco dei bianchi il 13 maggio colse di sorpresa le forze bolsceviche e avanz\u00f2 in profondit\u00e0 in direzione di Pietrogrado, supportato dal fuoco delle navi britanniche nel Golfo di Finlandia e dagli sbarchi della fanteria di marina estone lungo la costa; i bianchi catturarono le citt\u00e0 di Jamburg, Gdov e Luga prima che l'Armata Rossa riuscisse a fermarli ormai praticamente alle porte di Pietrogrado. Pi\u00f9 a sud, l'offensiva dei bianchi lanciata il 24 maggio port\u00f2 alla conquista di Pskov prima di arrestarsi sulle rive del fiume Velikaja; ottenuto lo scopo di allontanare le truppe bolsceviche dai confini dell'Estonia, il 19 giugno le forze dei bianchi, ora \"Armata nord-occidentale\", furono separate dal comando estone e assegnate all'ex generale zarista Nikolaj Nikolaevi\u010d Judeni\u010d perch\u00e9 continuassero in autonomia i loro attacchi verso Pietrogrado.\nGli ultimi scontri e la pace.\nI primi abboccamenti per una pace separata tra estoni e bolscevichi si erano avuti gi\u00e0 alla fine di aprile, e come gesto di buona volont\u00e0 il 5 giugno i russi posero ufficialmente termine all'esistenza della \"Comunit\u00e0 dei lavoratori estoni\". Una proposta ufficiale per l'apertura delle trattative fu avanzata dai bolscevichi alla fine dell'agosto 1919, e i primi colloqui presero il via il 16 settembre seguente a Pskov, nel frattempo ricatturata dall'Armata Rossa: il governo estone era diviso sulla linea da seguire, pressato dai britannici perch\u00e9 continuasse la lotta contro i bolscevichi a fianco dei bianchi ma avversando una vittoria dei nazionalisti russi che mai avrebbero accettato una piena indipendenza per l'Estonia, e alla fine i colloqui non approdarono a niente. Il 28 settembre l'Armata nord-occidentale lanci\u00f2 una vasta offensiva in direzione di Pietrogardo: forze navali e terrestri estoni appoggiarono l'attacco dei bianchi che tuttavia fu bloccato alla fine di ottobre dai bolscevichi; la controffensiva dell'Armata Rossa port\u00f2 al collasso le forze di Judeni\u010d, che a inizio novembre si ritirarono in disordine fin dietro il confine a Narva, dove furono disarmate e sciolte dagli estoni.\nDopo alcuni fallimentari attacchi dell'Armata Rossa alle difese estoni di Narva, ai primi di dicembre nuovi negoziati di pace furono avviati tra le due parti ad opera del nuovo primo ministro estone Jaan T\u00f5nisson; come forma di pressione sui negoziati, i russi lanciarono un'altra grande offensiva sul fronte settentrionale a met\u00e0 dicembre, riuscendo a stabilire una testa di ponte oltre il fiume Narva prima di essere bloccati e infine respinti dagli estoni al termine di pesanti scontri. La dissoluzione dell'armata di Judeni\u010d fece cadere l'opposizione delle potenze occidentali a una cessazione dei combattimenti, e un armistizio preliminare fu siglato il 31 dicembre 1919 per poi entrare formalmente in vigore il 3 gennaio 1920. Il trattato di pace finale fu firmato il 2 febbraio seguente a Tartu, sancendo la conclusione delle ostilit\u00e0 e il raggiungimento della piena indipendenza per l'Estonia.\nConseguenze.\nLa guerra d'indipendenza era stata una dura prova per il paese, che tuttavia seppe trovare rapidamente uno stabile assetto interno: la Costituzione dell'Estonia approvata il 15 giugno 1920 introdusse un sistema parlamentare liberale con un forte potere concentrato nell'unica camera legislativa, il Riigikogu, e un capo dello stato (Riigivanem) che riuniva anche le funzioni di capo di governo. Dopo un riconoscimento \"de facto\" dell'indipendenza dell'Estonia attuato da Regno Unito, Francia e Italia gi\u00e0 nel maggio 1918, il pieno riconoscimento dello Stato estone fu esperito da tutti i principali Stati europei tra il 1921 e il 1922 e il paese divenne un membro della Societ\u00e0 delle Nazioni. La ricostruzione economica del paese procedette speditamente.\nI resti del movimento comunista estone continuarono a costituire un fattore di instabilit\u00e0 interna ancora per diversi anni dalla conclusione delle ostilit\u00e0, fino a un tentativo di colpo di Stato bolscevico lanciato a Tallinn il 1\u00ba dicembre 1924 ma represso con facilit\u00e0 dalle forze governative; il movimento comunista estone, falcidiato da arresti ed esecuzioni, scomparve di fatto dopo l'avvio di una vasta riforma agraria intentata dal governo, che lo priv\u00f2 di tutto il residuo supporto di cui continuava a godere dalle classi popolari. Il panorama politico estone rimase per\u00f2 frammentato in una moltitudine di piccoli partiti, il che port\u00f2 a frequenti crisi di governo e una rapida successione di esecutivi di breve durata, una situazione aggravata dalla grave crisi economica che si abbatt\u00e9 sull'Estonia all'inizio degli anni 1930, riflesso della pi\u00f9 ampia \"Grande depressione\" mondiale; l'approvazione di una riforma costituzionale nell'ottobre 1933 fece paventare poi l'imminente ascesa al potere del locale partito fascista, la Confederazione Estone dei Combattenti per la Libert\u00e0 o Vaps. Per prevenire una presa del potere da parte dell'estrema destra, il 12 marzo 1934 le forze armate condussero un colpo di Stato sostanzialmente incruento a Tallinn: il capo dello stato Konstantin P\u00e4ts assunse poteri dittatoriali, sciolse tutti i partiti politici e neutralizz\u00f2 il Vaps tramite un'ondata di arresti e processi. P\u00e4ts continu\u00f2 quindi a governare l'Estonia con poteri autoritari fino alla seconda occupazione sovietica dell'Estonia nel 1940.\nMonumento alla memoria.\nNel giugno del 2009 \u00e8 stata inaugurata in Piazza Vabaduse a Tallinn una stele con la Croce della Libert\u00e0 sulla sua sommit\u00e0, in ricordo di tutti i soldati e le vittime cadute nella guerra per l'indipendenza estone del 1918-1920.\nNe esistono altri in tutta la nazione, tra i quali si pu\u00f2 ricordare il monumento alla guerra d'indipendenza nella contea di Tartumaa."}
{"id": "2040600", "revid": "767487", "url": "https://it.wikipedia.org/wiki?curid=2040600", "title": "Tioredossina", "text": "La tioredossina-1 (Trx-1) \u00e8 una piccola proteina composta da 105 amminoacidi, con peso molecolare 12.500 dalton (12,5 kDa) che funge da maggiore arma antiossidante nelle cellule animali. \u00c8 espressa in tutti i tipi di tessuto umano studiato ed \u00e8 stata clonata anche nel topo, nel ratto, nel pollo, nel maiale, nel criceto e nei bovini. Dal punto di vista dell'evoluzione \u00e8 molto conservata; infatti, fu clonata per la prima volta nel batterio \"Escherichia coli\" e successivamente trovata nel lievito (\"Saccharomyces cerevisiae\") e via via in altre specie animali.\nPossiede propriet\u00e0 enzimatiche legate ai cicli di ossidoriduzione. Nel suo sito catalitico, infatti, si trovano due residui di cisteina (cisteina 32 e 35) che riducono i ponti disolfuro (S-S) su altre proteine che sono state bersaglio dell'azione dei radicali liberi dell'ossigeno. Cedendo due equivalenti riducenti, la Trx-1 cos\u00ec riduce la proteina bersaglio per divenire ossidata a sua volta. La tioredoxina reduttasi 1 (TxR1) \u00e8 il suo corrispondente enzima rigenerante, il quale utilizza gli equivalenti riducenti del cofattore NADPH (derivato dalla vitamina PP o nicotinamide) per trasferirli sulle cisteine ossidate della Trx-1. In tal modo, il sito catalitico della Trx-1 \u00e8 rigenerato ed \u00e8 pronto a riconvertire altre proteine cui certi residui di cisteina sono stati ossidati.\nLa reazione totale pu\u00f2 essere semplificata nello schema seguente:\nLa tioredossina reduttasi (ovvero TxR1) \u00e8 un enzima molto speciale poich\u00e9 \u00e8 una delle rare proteine del mondo animale ad incorporare nella sua struttura un atomo di selenio, sotto forma dell'amminoacido seleno-cisteina. Ed \u00e8 proprio questo residuo nella parte terminale della proteina a catalizzare la sua interazione redox con la Trx-1. \u00c8 stato ampiamente dimostrato che la codifica di una TxR1 priva degli ultimi due amminoacidi (il penultimo \u00e8 proprio la seleno-cisteina), la rende totalmente priva di funzione enzimatica. La tanto discussa azione antiossidante dei supplementi alimentari a base di selenio, deriva in parte proprio dal suo essere incorporato nella struttura di questo enzima.\nLa Trx-1 si trova principalmente nel citoplasma, sebbene sono note condizioni fisio-patologiche in cui pu\u00f2 traslocare nel nucleo cellulare (es. ridotta ossigenazione cellulare).\nLa Trx-1 \u00e8 anche una proteina facilmente inducibile da molti tipi di stress esogeno: radicali liberi dell'ossigeno (RLO), eccessiva esposizione cellulare ai perossidi o ai raggi UV, intossicazione acuta o cronica di certi metalli pesanti come piombo o arsenico. Tutte queste condizioni sono costantemente associate alla generazione di RLO, come superossido e perossidi (inclusa l'acqua ossigenata). Attraverso una catena di segnali intracellulari, la cellula \"percepisce\" lo stress ossidativo inducendo come difesa la sintesi di diverse proteine antiossidanti tra cui proprio la Trx-1.\nFunzioni biologiche.\nLe cellule tumorali conoscono pure questo meccanismo di induzione e lo sfruttano sintetizzando molta pi\u00f9 Trx-1 delle cellule sane per diverse ragioni, tra cui contrastare gli effetti dei farmaci antitumorali. Diverse classi di questi farmaci tossici agiscono tramite la genesi di RLO e l'induzione di un tipo di morte geneticamente programmata chiamata \"apoptosi\". Molti tipi di tumore umano come carcinoma gastrico, pancreatico, mammario ed epatico, alcuni tipi di leucemia e tumori dei tessuti riproduttivi sintetizzano pi\u00f9 Trx-1 del normale e la loro frequente chemio-resistenza \u00e8 direttamente legata a questo fenomeno.\nLa Trx-1 \u00e8 stata identificata come uno dei fattori rilasciati nel sangue delle donne gravide per sopprimere la risposta immunitaria verso l'embrione. Fu denominata fattore precoce della gravidanza (early pregnancy factor o EPF), ma la sua identit\u00e0 molecolare \u00e8 rimasta ignota per molto tempo. Inizialmente sono i tessuti materni che provvedono, ma dopo che l'embrione si \u00e8 stabilmente impiantato comincia la produzione della sua Trx-1. Il meccanismo con cui la Trx-1 agisce sulle cellule immunitarie rendendole \"cieche\" all'esistenza dell'embrione non \u00e8 ancora chiaro. Molti dati sperimentali, tuttavia, portano a indicare l'esistenza di uno o pi\u00f9 recettori fuori dalla cellula attraverso i quali la Trx-1 potrebbe esplicare le sue azioni.\nA livello intracellulare, la Trx-1 funge da maggiore proteina antiossidante assieme ad un'altra piccola molecola nota col nome di glutatione (GSH). Quest'ultimo \u00e8 decisamente molto pi\u00f9 abbondante della Trx-1; la sua concentrazione nel citoplasma \u00e8 dell'ordine dei 5-10 millimolare (mM). La concentrazione media della Trx-1, invece, \u00e8 esattamente 1000 volte inferiore (5-10 micromolare). Si potrebbe inferire che la Trx-1 non \u00e8 perci\u00f2 cos\u00ec efficiente come il GSH ne rimuovere i RLOs.\nInvece, la sua efficienza \u00e8 quasi identica; non bisogna dimenticare, infatti, che la Trx-1 \u00e8 dotata di propriet\u00e0 enzimatiche per svolgere il suo lavoro. Dal punto di vista catalitico, perci\u00f2, \u00e8 senza dubbio migliore del GSH. Comparando quindi la maggiore abbondanza del GSH con la migliore efficienza catalitica della Trx-1, si pu\u00f2 concludere dicendo che i due sistemi anti-ossidanti lavorano in parallelo.\nC'\u00e8 poi un altro fattore da considerare. Sia il GSH sia la Trx-1 non sono dispersi nel citoplasma cellulare in ordine casuale. Ci sono prove che i due sistemi sono \"compartimentalizzati\"; esistono cio\u00e8 in domini discreti dove mostrano preferenza di substrati ed efficienza, sia di catalisi sia nel rimuovere i RLOs prodotti dal metabolismo cellulare.\nLa grande scoperta riguardo alla Trx-1 fu fatta agli inizi degli anni '90, quando alcuni autori dimostrarono che a livello nucleare la Trx-1 catalizza la riduzione dei ponti S-S di due proteine nucleari, i proto-oncogeni noti con i nomi di \"c-Fos\" e \"c-Jun\". Queste due proteine sono dei fattori di trascrizione, ossia legano il DNA in regioni specifiche per indurre l'espressione di nuovi geni. In s\u00e9 stessi, Fos e Jun sono due proteine facilmente inducibili e molto abbondanti, che dopo la loro unione (divenendo partner) formano un fattore di trascrizione comunemente noto come AP-1.\nIl ruolo di questa proteina AP-1 nella genesi dei tumori \u00e8 ormai completamente dimostrato: la continua stimolazione della cellula tumorale con segnali esterni porta inevitabilmente all'attivazione del fattore AP-1, necessaria per l'incontrollata espressione genica che caratterizza le cellule cancerose. Quando per eccesso di stress ossidativo Fos e Jun divengono ossidati su dei residui di cisteina critici (formando un dimero covalente), la loro funzione viene abolita.\nEcco spiegato uno dei motivi perch\u00e9 la cellule tumorali sintetizzano pi\u00f9 Trx-1 delle cellule normali: togliere di mezzo i RLOs che potrebbero impedire il corretto funzionamento del fattore AP-1! La Trx-1 ridotta (cio\u00e8 con i gruppi cisteina -SH liberi) cede gli equivalenti riducenti al ponte disolfuro del dimero AP-1 inattivo per rigenerare Fos e Jun liberi. La reazione globale \u00e8 la seguente:\nOvviamente la riduzione della Trx-1 ossidata avviene nuovamente per mezzo della reduttasi specifica (TxR1).\nSuccessivamente, \u00e8 stato scoperto che AP-1 non \u00e8 il solo fattore di trascrizione che viene controllato dalla Trx-1. Un altro importante fattore sotto il suo controllo \u00e8 il famoso oncosoppressore p53, la cui mutazione \u00e8 responsabile di svariati tipi di cancro. Anche p53 pu\u00f2 essere soggetto all'azione dei RLOs e divenire inattivo a causa loro. La funzione della Trx-1 \u00e8 di agire allo stesso modo con cui agisce su AP-1, riducendo dei ponti disolfuro di questo oncosoppressore e ripristinandone la funzione.\nSino ad oggi, sono noti una decina i fattori di trascrizione sotto il controllo redox della Trx-1. Vogliamo riportare qui un ultimo esempio per ragioni di praticit\u00e0. La Trx-1 pu\u00f2 controllare lo stato redox anche del recettore intracellulare degli steroidi chiamati glucocorticoidi. IL recettore dei glucocorticoidi (che chiameremo GR) per svolgere le sue azioni biologiche lega gli ormoni steroidei noti con i nomi di cortisolo, cortisone e deossicorticosterone. Dopo la formazione del complesso ormone-recettore, questo migra dentro il nucleo cellulare per legare il DNA e portare all'espressione genica specifica.\nTutti conoscono l'utilit\u00e0 della terapia cortisonica nel caso dell'asma. Essa \u00e8 necessaria quando l'infiammazione diventa \"refrattaria\" alle terapie convenzionali. Tuttavia, ci sono casi in cui persino la terapia steroidea mostra scarsa efficacia nonostante la frequenza delle dosi. Il motivo \u00e8 stato scoperto circa cinque anni fa. Lo stress ossidativo prodotto nell'infiammazione polmonare che si stabilisce nella malattia asmatica, porta all'inattivazione del GR, proprio allo stesso modo con cui i RLO bloccano il fattore AP-1. Il farmaco steroideo ha scarsissima affinit\u00e0 per il GR ossidato: ecco che il GR non pu\u00f2 pi\u00f9 entrare nel nucleo cellulare e trascrivere i geni per le proteine anti-infiammatorie che normalmente sono indotte dalla terapia steroidea.\nEsperimenti fatti sia su ratti che su criceti con modelli sperimentali di asma polmonare cronico e poco responsivi agli steroidi, hanno fatto vedere che dando un supplemento di sostanze anti-ossidanti come l'acetilcisteina (NAC) prima del farmaco steroideo, la risposta al farmaco migliora sensibilmente. \u00c8 stato speculato che il supplemento antiossidante aiuti la Trx-1 dentro le cellule a rigenerare il GR ossidato, rendendolo nuovamente sensibile al farmaco steroideo, e ci sono prove convincenti che questo sia il meccanismo molecolare pi\u00f9 probabile.\nCome si dir\u00e0 nel paragrafo successivo, nella sezione \"funzioni immunitarie\", i soggetti allergici ed asmatici hanno una maggiore concentrazione di Trx-1 nel plasma sanguigno, specie dopo un attacco acuto. La ragione sembra essere legata all'espulsione della Trx-1 ossidata fuori dalle cellule prima ancora che possa essere riconvertita dalla sua reduttasi. La cellula, cos\u00ec, si impoverisce di Trx-1 e non pu\u00f2 pi\u00f9 efficientemente spazzare via i RLOs che oltre a mantenere l'infiammazione, inattivano il GR portando in cronico alla \"steroido-resistenza\".\nTioredossina e patologie umane.\nDanno cutaneo.\nLa pelle umana normale possiede la Trx-1 concentrata nella componente secretoria delle ghiandole sudoripare, nelle ghiandole sebacee e nello strato esterno della radice del bulbo pilifero, ma non nelle cellule epidermiche tra i follicoli. L'estesa esposizione solare ha dimostrato indurre la Trx-1 anche in quest'ultimo tipo cellulare, probabilmente come risposta ad un danno cellulare causato dalla radiazione solare, specialmente la componente ultravioletta.\nNel modello di cancerogenesi cutanea di topo indotta dal composto TPA (un estere forbolico di origine vegetale) e dai raggi UVA ed UVB, la Trx-1 \u00e8 uno dei primissimi geni indotti in risposta alla lesione cellulare. Lo stesso succede dopo infezione virale cutanea di topo con ceppi di virus di papilloma. Infatti la Trx-1 riesce a modulare l'attivit\u00e0 enzimatica di una classe di enzimi chiamati \"metallo-proteinasi\" (MMPs). Questi enzimi sono coinvolti nel rimodellamento della matrice extracellulare, soprattutto a livello tumorale dove il loro ruolo nella genesi delle metastasi \u00e8 ampiamente dimostrato. Molti gruppi di ricerca ritengono perci\u00f2 che la sua induzione nella cute serva come risposta protettiva.\nAterosclerosi.\nL'ossido nitrico (\u00b7NO) e derivati radicalici di esso sono riconosciuti essere responsabili di parte del danno vascolare che si realizza nel fenomeno aterosclerotico. La Trx-1 indotta in risposta a questa patologia pu\u00f2 in parte prevenire le lesioni degenerative arteriose, soprattutto a livello dello strato endoteliale. Lo stesso endotelio e cellule interstiziali chiamate macrofagi (molto rappresentati nella componente fibro-lipidica delle placche) inducono una maggiore sintesi sia di Trx-1 che della corrispettiva reduttasi, portando a speculare che la Trx-1 possa giocare un certo ruolo nella comparsa oppure nella progressione della malattia.\nFunzioni immunitarie.\nNel campo della patologia immunitaria, la Trx-1 \u00e8 riconosciuta sia come fattore chemiotattico (cio\u00e8 che richiama le cellule immunitarie verso il luogo dell'infiammazione) che come anti-infiammatorio. \u00c8 rilasciata dai granulociti eosinofili negli interstizi e nel circolo sanguigno dei soggetti asmatici ed allergici. Una maggiore circolazione di Trx-1 sanguigna \u00e8 stata trovata nei soggetti con malattie autoimmuni del tipo sindrome di Sj\u00f6gren, vitiligine e artrite reumatoide; e nei soggetti ammalati di HIV. Curiosamente ma non sorprendentemente, mentre il sangue dei soggetti con HIV \u00e8 arricchito di Trx-1, i linfociti del paziente ne risultano invece impoveriti. Questo li renderebbe meno efficaci a prevenire la replicazione del virus.\nMalattie cardio-vascolari.\nI soggetti con attacco acuto di angina mostrano una significativa maggiore quantit\u00e0 di Trx-1 nel plasma sanguigno. Il significato del fenomeno non \u00e8 chiaro ed \u00e8 sotto intensa ricerca di laboratorio. Nel cuore che ha sostenuto un'ischemia/infarto cui \u00e8 seguita una tempestiva riperfusione, i livelli di tioredossina ossidata sono maggiori che nel cuore normale. Ci\u00f2 riflette il danno cellulare provocato dalla generazione di radicali liberi (RLO) e dal tentativo della Trx-1 di prevenire la loro ulteriore azione sul tessuto. Modelli animali transgenici (topo o ratto) che esprimono una maggiore quantit\u00e0 di Trx-1 a livello cardiaco, risultano pi\u00f9 protetti degli animali normali dagli effetti dell'ischemia/riperfusione. Ancora, in un modello sperimentale di miocardite autoimmune di topo, la somministrazione di Trx-1 ricombinante umana migliora il fenomeno infiammatorio associato, per soppressione della sintesi di alcune citochine e del richiamo dei linfociti.\nGli studi finora pubblicati sull'argomento sono tutti a favore di un'azione protettiva della Trx-1 sul tessuto cardiaco. Mentre gli studi sull'uomo al riguardo sono quasi assenti, in molti modelli animali con scompenso cardiaco indotto \u00e8 possibile sia riscontrare elevati livelli della proteina nel sangue, sia una sua maggiore espressione a carico del tessuto cardiaco malato. \u00c8 ritenuto che entrambi i fenomeni siano da ascrivere al tentativo di tamponare il danno ossidativo cellulare che contribuisce alla progressione di questa patologia.\nMalattie respiratorie.\nNel polmone in salute, la Trx-1 e la sua reduttasi sono presenti sia nell'epitelio bronchiale che nei globuli bianchi sottostanti (macrofagi). \u00c8 stato riportato che la loro concentrazione cresce nelle aree metaplastiche di focolai di polmonite batterica, mentre la loro concentrazione diminuisce nelle polmoniti associate a disturbi del collagene. Per quanto riguarda granulomi e sarcoidosi polmonare, l'espressione della Trx-1 e della reduttasi \u00e8 stata riportata aumentare leggermente, ma non se ne conosce il significato del fenomeno.\nCome gi\u00e0 citato, le concentrazioni di Trx-1 nel plasma sanguigno in pazienti asmatici, sono decisamente pi\u00f9 alte delle persone normali. \u00c8 stato speculato che la Trx-1 fuori dalle cellule possa giocare un ruolo come modulatore chemiotattico per le cellule immunitarie nel focolaio allergico. Il monitoraggio dei suoi livelli nei pazienti asmatici, potrebbe diventare in futuro un metodo conveniente di diagnosi di infiammazione polmonare o addirittura un mezzo terapeutico. \u00c8 gi\u00e0 stata tentata la somministrazione di Trx-1 umana ricombinante in conigli sottoposti sperimentalmente ad ischemia/riperfusione polmonare: gli animali trattati hanno tutti mostrato un ricovero migliore degli animali che hanno ricevuto del placebo.\nIschemia cerebrale.\nIl ruolo della Trx-1 nell'ischemia cerebrale (IC) totale non \u00e8 ancora chiaro. In diversi modelli animali, l'induzione sperimentale di IC porta ad una maggiore espressione della Trx-1 nelle cellule gliali dell'ippocampo, addirittura ad una sua forte riduzione dentro l'area ischemica (come nel ratto). Curiosamente, l'area peri-infartuata mostra un suo aumento gi\u00e0 a 4h dopo il danno, che continua fino a 24h.\nMalattia di Alzheimer.\nIl cervello dei soggetti sofferenti la malattia di Alzheimer (AD) presenta una ridotta sintesi di Trx-1, specialmente in aree cerebrali cruciali come l'amigdala e l'ippocampo, mentre allo stesso tempo l'attivit\u00e0 enzimatica della reduttasi \u00e8 risultata aumentare in queste stesse aree. Il famoso fattore di crescita nervosa (NGF) scoperto dalla Montalcini attiva l'espressione della Trx-1, indicando che questa proteina potrebbe contribuire agli effetti positivi dell'NGF nei pazienti con AD. In alcuni modelli cellulari, inoltre, l'esposizione a forme solubili di beta-amiloide (la famosa proteina responsabile della malattia) \u00e8 capace di indurre l'ossidazione della Trx-1 dentro la cellula, possibilmente tramite lo stress ossidativo.\n\u00c8 stato perci\u00f2 suggerito che tali variazioni potrebbero contribuire ad una maggiore vulnerabilit\u00e0 delle cellule cerebrali allo stress ossidativo ed alla susseguente neuro-degenerazione.\nLa tioredossina \u00e8 anche una delle proteine indotte nelle cellule dagli ormoni estrogeni, di cui si \u00e8 speculato l'uso potenziale in caso della malattia di Alzheimer. Si pensa, infatti, che l'aumento indotto della proteina possa tamponare gli effetti neurodegenerativi del beta-amiloide mutato.\nMalattia di Parkinson.\nL'importanza dei gruppi tiolici del glutatione ridotto e delle proteine antiossidanti nel proteggere le cellule di certe aree cerebrali dalla comparsa della malattia di Parkinson (PD), \u00e8 riconosciuta da pi\u00f9 di un decennio. Diversi modelli animali in cui viene indotta una sindrome simil-parkinsoniana (specie con neurotossine che generano ROS come la 6-idrossi-dopamina o il MPTP+) fanno notare una riduzione della sintesi della Trx-1 e della perdita del GSH nelle aree cerebrali colpite, prima che la loro componente cellulare vada incontro a morte. \u00c8 attendibile credere, perci\u00f2, che la Trx-1 possa avere un'azione protettiva verso la comparsa del PD al pari di come \u00e8 stato riscontrato per la malattia di Alzheimer. Non ci sono ancora risultati definitivi, specie a carico dell'uomo, ma molti dati sperimentali orientano verso questa direzione di pensiero.\nCancro ed invecchiamento umano.\n\u00c8 stato gi\u00e0 citato nel paragrafo precedente che molti tipi di linee cellulari umane o animali trasformate (oncogeniche), producono molta pi\u00f9 Trx-1 delle cellule normali. La maggior parte dei tumori umani la usa per diversi scopi: proteggersi dagli effetti tossici dei farmaci anti-tumorali, controllare l'espressione genica maligna e usarla anche come citochina (con meccanismo autocrino). Questo potrebbe portare a credere che la Trx-1 possa comportarsi da oncogene. In realt\u00e0 non \u00e8 cos\u00ec: sembra infatti che essa costituisca un fattore necessario a supportare le diverse esigenze metaboliche e il superiore grado di proliferazione delle cellule tumorali. Infatti, topi o ratti transgenici che sintetizzano molta pi\u00f9 Trx-1 non sviluppano assolutamente tumori, anzi la loro aspettativa di vita si allunga almeno del 20%.\n Questo spinge verso la domanda se la Trx-1 possa avere un ruolo biologico anche nell'invecchiamento. Alcuni ricercatori pensano di s\u00ec: il nesso causale principale verrebbe dalla nota capacit\u00e0 della Trx-1 di controllare lo stato redox del famoso oncosoppressore p53, coinvolto non solo nella tumorigenesi ma anche nei fenomeni di senescenza. Il secondo verrebbe dal dialogo incrociato (\"cross-talk\") che sussiste tra la Trx-1, la p53 ed un'altra proteina chiamata Ref-1. Quest'ultima \u00e8 il vero fattore che porta gli elettroni (equivalanti riducenti) dalla Trx-1 a p53. Non solo, Ref-1 \u00e8 anche una \"endonucleasi\", ripara cio\u00e8 alcuni tipi di lesione del DNA indotte da agenti chimici o radiazioni.\nFarmacologia.\nNegli ultimi 8 anni, la Trx-1 \u00e8 stata presa di mira come bersaglio terapeutico potenziale per la cura delle neoplasie. Il primo farmaco sintetico che si trova in fase di sperimentazione clinica II \u00e8 il PX-12, un disolfuro derivato dell'imidazolo che ha mostrato buona selettivit\u00e0 d'azione verso la Trx-1 sia \"in vitro\" che in certi tumori trapiantati in animali di laboratorio. Sembra avere una buona farmacocinetica e biodisponibilit\u00e0.\nUn altro composto chiamato PX-478 \u00e8 stato anch'esso sperimentato su animali. \u00c8 il derivato \"N\"-ossido del farmaco melphalan, un agente alchilante classico per la terapia del mieloma multiplo. Sembra che per\u00f2 questa sua piccola modifica chimica sia in grado di condizionare la Trx-1 pi\u00f9 efficacemente del suo precursore.\nSono stati scoperti altri composti che bloccano la Trx-1, come il KF-4939, il MOL-294, l'NSC131233 e l'NSC706704. Quest'ultimo (nome preclinico in codice PMX-464) \u00e8 risultato il pi\u00f9 selettivo dei quattro ed \u00e8 gi\u00e0 sotto sperimentazione su modelli animali di tumore trapiantato, assieme ad un suo derivato della sulfonammide, che sembrerebbe aumentarne la specificit\u00e0.\nAnche in natura, per\u00f2, esistono delle sostanze in grado di bloccare l'azione catalitica della Trx-1, come l'antibiotico chinonico pleurotina, isolata dal fungo \"Pleurotus griseus\". Sono stati geneticamente ingegnerizzati due ceppi di funghi microscopici a produrre la pleurotina nel brodo di coltura, con rese di 300 milligrammi/litro, per ottenere quantit\u00e0 di sostanza da studiare tale da verificarne la sua reale utilit\u00e0."}
{"id": "2040602", "revid": "287204", "url": "https://it.wikipedia.org/wiki?curid=2040602", "title": "Candy Girl - Memorie di una ragazzaccia perbene", "text": "Candy Girl - Memorie di una ragazzaccia perbene \u00e8 un libro autobiografico scritto da Diablo Cody, pubblicato nel 2006, che racconta della sua breve esperienza di spogliarellista all'et\u00e0 di 24 anni.\nTrama.\nNel gennaio del 2003 la ventiquattrenne Diablo si trasferisce dalla natia Chicago a Minneapolis per andare a vivere con Jonny, conosciuto in Rete grazie alla comune passione musicale. Si lascia alle spalle solo un lavoro malretribuito in uno studio legale specializzato in fallimenti.\nLa sua vita \u00e8 come una lavagna cancellata, pu\u00f2 ricominciare da zero, reinventarsi come una persona nuova.\nPer quanto la sua nuova vita sia soddisfacente (rapporto sentimentale perfetto con Jonny, amorevole padre separato di una bimba di tre anni, lavoro poco impegnativo come dattilografa in un'agenzia pubblicitaria), si sente in una specie di \"crisi del quarto di secolo\", inquieta come un'adolescente, con la sensazione che la vita le stia offrendo un'ultima possibilit\u00e0 di rompere le regole senza affrontarne le conseguenze, prima che la voglia di trasgressione scompaia del tutto.\n\u00c8 per questo che viene irresistibilmente attratta dall'annuncio di una \"Serata della dilettante\" al topless bar \"Skyway Lounge\", a cui decide di partecipare bench\u00e9 la cosa puzzi di depressione di provincia, lei non abbia propriamente l'aspetto giusto (\u00e8 magra, dalla carnagione pallida, coi capelli scuri tagliati a scodella), e quell'attivit\u00e0 sia considerata degradante e venga disapprovata dalla maggior parte delle donne. Ottiene invece la completa approvazione da Jonny, straordinariamente comprensivo.\nAlla presunta \"Serata della dilettante\" scopre di essere la pi\u00f9 vecchia tra le ragazze presenti, che sono in realt\u00e0 quasi tutte spogliarelliste professioniste in cerca di qualche soldo facile. Si esibisce con il \"nome d'arte\" Bonbon, sulle note di \"Rag Doll\" degli Aerosmith: \u00e8 sicura della propria sensualit\u00e0, ma anche della propria congenita mancanza di coordinazione e, in effetti, per quanto voglia appare sicura di s\u00e9 e misteriosa, nella sua esibizione appare invece inguaribilmente goffa.\nBench\u00e9, ripensandoci a freddo, sia stata un'esperienza piuttosto sgradevole, che le ha tolto qualsiasi illusione del mondo dello strip-tease, Diablo desidera sentirsi ancora cos\u00ec vulnerabile e spaventata, nel ballare e spogliarsi su un palco davanti ad un pubblico di sconosciuti.\nCon il pieno sostegno di Jonny, per il quale \u00e8 solo un lavoro come un altro, si fa assumere senza difficolt\u00e0 presso lo \"Schieks\", il topless-cabaret pi\u00f9 prestigioso della citt\u00e0, dove si presenta con un nuovo nome d'arte, Roxanne, e con un \"look\" sexy che, sfortunatamente, \u00e8 identico alla divisa delle cameriere del locale. \u00c8 qui che fa la prima, sgraziata lap dance della sua vita.\nLavora al club due sere alla settimana, scoprendo gli aspetti negativi della professione: il sistema delle percentuali, a causa del quale si pu\u00f2 finire addirittura in debito nei confronti del locale, invece che guadagnare, nel caso non si raggiunga un minimo di lap-dance; l'impossibilit\u00e0 di stringere rapporti personali con le \"colleghe\", a causa del ritmo di lavoro e del rapido turn-over delle ragazze.\nOgni tanto, guardandosi allo specchio, non si riconosce nemmeno pi\u00f9 e sente di aver raggiunto una straordinaria padronanza del corpo, mai posseduta prima. Ma il suo aspetto \u00e8 troppo anticonvenzionale e i suoi modi non abbastanza invitanti per avere successo allo \"Schieks\", quindi decide di provare a lavorare in un altro locale.\nIl \"Deja Vu\" \u00e8 lo strip-club pi\u00f9 grande della citt\u00e0, un appariscente edificio rosa di tre piani, dove gli strip sono pi\u00f9 espliciti, vengono eseguite anche bed dance ed esiste un Erotic Loft per prestazioni particolari. Vi lavora con il nuovo nome d'arte di Cherish, arrivando al di l\u00e0 dei limiti che si era posta fino a quel momento nei contatti con i clienti.\nCon sua sorpresa, nel lavoro ufficiale, diurno, ottiene una sgradita promozione: il posto le piaceva proprio per l'assoluta mancanza di responsabilit\u00e0. \u00c8 quindi costretta ad abbandonare temporaneamente lo spoglierello, per dedicarsi con il massimo impegno al lavoro \"vero\", che per\u00f2 non fa altro che procurarle preoccupazioni non desiderate.\nSi rende conto che la propria insoddisfazione nasce dall'aver fallito come spogliarellista, dall'essere salita sul palco carica di anni di goffaggine e autodenigrazione e non aver saputo trasmettere le sensazioni giuste. Decide quindi di lasciare il lavoro all'agenzia pubblicitaria e fare un nuovo tentativo con lo strip-tease.\nProva a lavorare in un locale chiamato \"Dreamgirls\", club dotato di peep show (la \"D\u00e9pendance\"), praticamente una copia del \"Deja Vu\" (stesso proprietario). Ma non va oltre la prima serata, per il senso di desolante rovina. Cambia del tutto genere provando con il peep show del sex shop 24 ore su 24 \"Sex World\", dove le donne sono esposte al pubblico in una vetrina: \u00e8 attratta dall'idea di lavorare nella cosiddetta \"casa delle bambole\", di concedersi un po' di riposo in un acquario, prima di tornare alla frenesia dello strip-tease. Il lavoro consiste in spettacoli di masturbazione in cabine private, in cui l'aspetto voyeuristico \u00e8 duplice, perch\u00e9 il cliente vede lei, ma anche lei vede il cliente. Il \"Sex World\" si rivela un vero baraccone circense, i clienti offrono un'accozzaglia di bizzarrie, stranezze, feticismi vari. Per quanto si senta al sicuro nella sua accogliente culla trasparente, preferisce andarsene quando comincia a temere per la propria sanit\u00e0 mentale. \nIn periodo natalizio si reca come cliente, insieme a Jonny, allo strip-bar \"Choice\", dove riceve una lap dance che \u00e8 una vera rivelazione: le spogliarelliste devono saper offrire un fascino, una generosit\u00e0 erotica e un'intensit\u00e0 che finora lei non \u00e8 stata capace di dare. Ricomincia a lavorare proprio in questo locale, che le ha ridato l'ispirazione. Rinunciando ai ridicoli nomi d'arte e ai \"look\" artificiosi, impersonando solo se stessa, riesce a trovare l'atteggiamento giusto, a proiettare l'illusione capace di catturare il cliente, ed ottiene un successo sufficiente ad attirare l'ostilit\u00e0 delle colleghe, che finora non l'avevano neanche considerata un'avversaria.\nMa si avvicina presto al punto di rottura verso quel tipo di vita e lo raggiunge una sera quando, in un momento di epifania, vede in totale lucidit\u00e0 tutto l'avvilimento dell'ambiente e delle persone attorno a s\u00e9 e non pu\u00f2 pi\u00f9 sopportarlo.\nDisoccupata, prova a riciclare la propria esperienza come operatrice telefonica erotica ma, anche se dimostra di sapersela cavare molto bene, se ne stanca presto e finisce per cercarsi un lavoro \"normale\" e farsi assumere in una compagnia assicurativa. \nQuell'eccentrico \"anno sabbatico\" si \u00e8 concluso. \nCresciuta in un ricco sobborgo, con un'infanzia ideale e una vita domestica idilliaca, laureata ed entrata subito nel mondo lavorativo dei colletti bianchi, Diablo non ha affatto quel passato di abusi sessuali che \u00e8 spesso utilizzato come giustificazione per il lavoro nell'industria del sesso: per lei lo spogliarello non \u00e8 stato un approdo obbligato di una vita disastrata, ma al contrario una via di fuga, almeno temporanea, dalla normalit\u00e0 e dalle responsabilit\u00e0 della vita adulta. \nColonna sonora.\nL'autrice, appassionata di musica, nel corso della narrazione cita molte canzoni e stila due particolari \"top ten\":\nAltre canzoni citate:\nBibliografia.\nDiablo Cody. \"Candy Girl - Memorie di una ragazzaccia perbene\", traduzione di Vincenzo Latronico e Giulio Lupieri. Milano, Sperling &amp; Kupfer, 2008. ISBN 9788820045838"}
{"id": "2040603", "revid": "1494169", "url": "https://it.wikipedia.org/wiki?curid=2040603", "title": "Candy Girl", "text": ""}
{"id": "2040608", "revid": "124876251", "url": "https://it.wikipedia.org/wiki?curid=2040608", "title": "Antonio Palumbo (doppiatore)", "text": "Biografia.\nIn teatro ha interpretato \"Il duello\" di Von Kleist, \"Jeffrey\" di Paul Rudnick, \"Antigone\" e \"Edipo re\" di Sofocle, \"Il postino suona sempre due volte\" di James M. Cain, \"Bird \u00e8 vivo\" di Massimo Vincenzi, \"Carte in tavola\" di Agatha Christie ed altre varie opere.\nPer il cinema e la televisione ha preso parte a \"La squadra\", \"Codice rosso\", \"Distretto di Polizia\", \"Nati ieri\", \"Cuore contro cuore\", \"Cardiofitness\", \"Questa notte \u00e8 ancora nostra\".\nCome attore \u00e8 apparso anche in \"L'ultima volta insieme\" nel 1981, diretto da Nin\u00ec Grassia.\nHa doppiato film come \"Mission to Mars, The Good Shepherd, Carlito's Way - Scalata al potere\" e molti altri. Tra i ruoli pi\u00f9 importanti in serie televisive Sayid Jarrah in \"Lost\" e Brian Moser in \"Dexter\". \nDal 1992 \u00e8 il doppiatore di Goemon Ishikawa XIII negli anime di Lupin III. Insegna inoltre doppiaggio presso la \"Voice Art Dubbing\". Palumbo ha partecipato al doppiaggio inglese (diretto da Francesco Vairano) del film \"Pinocchio\" (2019) di Matteo Garrone, doppiando il personaggio di Geppetto, interpretato da Roberto Benigni."}
{"id": "2040609", "revid": "1442080", "url": "https://it.wikipedia.org/wiki?curid=2040609", "title": "Jos\u00e9 Giovanni", "text": "Biografia.\nNato a Parigi da genitori c\u00f2rsi, Barth\u00e9lemy Damiani e \u00c9milie Santolini, proprietari di due grossi hotel nella capitale, Giovanni, militante fin da giovane nelle file del Partito Popolare Francese (il padre era un amico di lunga data di Simon Sabiani), fu un collaborazionista della Repubblica di Vichy durante la seconda guerra mondiale. Al termine del conflitto, venne inizialmente condannato a morte per i crimini commessi durante il periodo d'occupazione nazista (tortura ed assassinio di tre ebrei per conto della \"Carlingue\", corpi ausiliari della Gestapo arruolati tra la popolazione locale, oltre ad averne poi ricattato svariati altri che avevano cercato di darsi alla macchia nella Francia occupata, tenendone debitamente all'oscuro i suoi stessi superiori), per poi vedersi, all'ultimo minuto, commutata la pena in dieci anni di lavori forzati. \nIn carcere, ebbe modo di conoscere Roland Barbat, che in futuro sar\u00e0 conosciuto come Jean Keraudy, il re delle evasioni; i suoi metodi di evasione saranno fonte d'ispirazione per il romanzo \"Le trou\", adattato poi per il grande schermo dal regista Jacques Becker con il titolo \"Il buco\" (1960). Le sue esperienze belliche saranno fonte d'ispirazione per le sue opere, sebbene vengano sottaciuti i suoi trascorsi da collaborazionista. Unica eccezione a ci\u00f2 \u00e8 il film \"L'amico traditore\" (1988).\nI suoi personaggi, frustrati sul piano emozionale, spirituale e talvolta anche fisico, tormentati da un continuo confronto con il passato e da una lotta per dominare barbari impulsi e tendenze autodistruttive, sono comunque considerati tra i pi\u00f9 riusciti della gloriosa storia del polar (il poliziesco francese)."}
{"id": "2040610", "revid": "767487", "url": "https://it.wikipedia.org/wiki?curid=2040610", "title": "Le ruffian", "text": "Le ruffian \u00e8 un film del 1983 diretto da Jos\u00e9 Giovanni, tratto da un romanzo dello stesso regista.\nTrama.\nAldo \u00e8 un vecchio avventuriero che dopo aver viaggiato in lungo e in largo si ritrova a lavorare in una miniera d'oro, in un angolo isolato nel cuore delle \ncatene montuose canadesi. Un giorno, banditi pesantemente armati e senza scrupoli attaccano i dipendenti e le guardie della miniera. Solo Aldo e due indiani riescono a nascondersi. Decidono di sparire insieme, prendendo le scatole di pepite d'oro. Ma, rendendosi conto che i due indiani non hanno buone intenzioni nei suoi confronti, alla prima occasione Aldo prende l'iniziativa di distaccarsi dalla compagnia. Continua il suo viaggio lungo un fiume in canoa. Si accorge in extremis di essere arrivato in cima a una cascata. Riesce a cavarsela, ma il prezioso carico rotola nelle rapide.\nRiprende il suo viaggio e raggiunge Montreal, dove incontra il suo migliore amico G\u00e9rard, che, a seguito di un incidente automobilistico, di cui Aldo si sente responsabile, ha perso i suoi arti. Questa \u00e8 anche la sua vera motivazione per acquisire l'oro: la fortuna lasciata sotto la cascata gli permetterebbe di pagare un intervento all'amico affinch\u00e9 possa riprendere l'uso delle gambe. Trova anche la Baronessa, un'ex amante che gestisce un bar. Aldo annuncia loro la notizia: ora sono tutti milionari, ma a condizione che tutti partecipino alla spedizione per recuperare il tesoro."}
{"id": "2040611", "revid": "24443", "url": "https://it.wikipedia.org/wiki?curid=2040611", "title": "San Gaudenzio di Brescia", "text": ""}
{"id": "2040613", "revid": "767487", "url": "https://it.wikipedia.org/wiki?curid=2040613", "title": "Claretta", "text": "Claretta \u00e8 un film del 1984 diretto da Pasquale Squitieri.\nIl film ha partecipato alla 41\u00aa Mostra internazionale d'arte cinematografica di Venezia. Per la sua interpretazione nel ruolo di Claretta Petacci, Claudia Cardinale \u00e8 stata premiata col Nastro d'argento per la miglior attrice e col Premio Pasinetti alla Mostra del Cinema di Venezia.\nTrama.\nUna giornalista intenzionata a realizzare un film su Claretta Petacci, l'amante di Benito Mussolini, a causa delle molte reticenze e dello scarso materiale reperito si rivolge alla sorella di Claretta, Miriam, per avere lumi. La donna le racconta cos\u00ec la storia della sorella Claretta. In seguito alla seduta del Gran Consiglio del Fascismo della notte tra il 24 e il 25 luglio 1943 che port\u00f2 alla caduta del governo fascista e all'arresto di Mussolini, Claretta e la sua famiglia lasciano Roma e si trasferiscono al nord. Qui vengono arrestati dai carabinieri e rinchiusi nel carcere di Novara mentre Marcello, il fratello di Claretta, \u00e8 agli arresti a Roma in un ospedale militare. Liberati dai tedeschi, i vari membri della famiglia Petacci si riuniscono e si trasferiscono in una villa a Gardone, non lontano dalla residenza di Mussolini e dalla sede del governo repubblicano a Sal\u00f2. Chiamata da Mussolini che la vuole accanto a s\u00e9, Claretta decide di non mettersi in salvo con la famiglia per restare invece accanto all'uomo amato. Verranno entrambi fucilati dai partigiani il 28 aprile 1945."}
{"id": "2040614", "revid": "438678", "url": "https://it.wikipedia.org/wiki?curid=2040614", "title": "La donna delle meraviglie", "text": "La donna delle meraviglie \u00e8 un film del 1985 diretto da Alberto Bevilacqua, tratto dal omonimo romanzo dello stesso regista, in concorso al Festival di Venezia.\nTrama.\nAlberto, un uomo di mezz'et\u00e0, \u00e8 un prolifico scrittore di meritata fama, che sta attraversando una crisi esistenziale. Ha un'ex moglie, alla quale vuole molto bene, un ex amante e un paio di figli che non vede mai. Si sente perseguitato (ma allo stesso tempo anche affascinato) da una voce di donna misteriosa che diventa la sua ossessione e lo fa riflettere sulla sua vita. La donna \u00e8 in realt\u00e0 un viaggio a ritroso nel proprio \"io\"."}
{"id": "2040615", "revid": "438678", "url": "https://it.wikipedia.org/wiki?curid=2040615", "title": "L'estate prossima", "text": "L'estate prossima (\"L'\u00e9t\u00e9 prochain\") \u00e8 un film del 1985 diretto da Nadine Trintignant.\nTrama.\nJeanne Severin dopo aver dato alla luce il suo sesto figlio decide di lasciare il marito Edouard, che \u00e8 un buon padre, ma un pessimo marito. Anche la figlia maggiore Dina, ha problemi coniugali. \u00c8 sposata con lo scrittore Paul, che non riesce a soddisfare le sue personali aspettative, motivo per cui litigano costantemente. La sorella minore di Dina, Sidonie, \u00e8 una talentuosa concertista che soffre per\u00f2 di paura patologica da palcoscenico prima di ogni esibizione e che decide di sposarsi frettolosamente per una sua frustrazione. Quando Edouard, viene ricoverato in un ospedale per un'emorragia cerebrale, la famiglia finalmente si riunisce, affittando una vicina casa di campagna, dove parlano tra loro e si avvicinano per solidariet\u00e0."}
{"id": "2040620", "revid": "124123", "url": "https://it.wikipedia.org/wiki?curid=2040620", "title": "Lewis Madison Terman", "text": "Professore di psicologia e pedagogia all'Universit\u00e0 di Stanford, a lui si deve la realizzazione di uno dei pi\u00f9 importanti e diffusi test di efficienza mentale: la scala metrica Stanford, costituita da un'accurata revisione dell'originale Scala Binet-Simon proposta dallo psicologo Alfred Binet. Tale scala \u00e8 stata descritta in uno dei suoi primi lavori, \"The Measurement of Intelligence\" (\"La misurazione dell'intelligenza\", del 1916), e ulteriormente perfezionata nel 1937.\nTerman si occup\u00f2 anche di test collettivi, e riconobbe la grande importanza di una individuazione precoce dei bambini superdotati ai fini di un insegnamento a loro adatto. Una ricerca alla fine della seconda guerra mondiale su millecinquecento bambini della California con un quoziente intellettivo superiore a 140 fu da lui pubblicata in \"The gifted child grows up\" (\"Lo sviluppo del bambino superdotato\", del 1947)."}
{"id": "2040625", "revid": "124360671", "url": "https://it.wikipedia.org/wiki?curid=2040625", "title": "Pierre-Marie Termier", "text": "Biografia.\nStudi\u00f2 ingegneria all'\u00c9cole polytechnique di Parigi, dove si laure\u00f2 nel 1880, e si perfezion\u00f2 poi all'\u00c9cole nationale sup\u00e9rieure des mines de Paris. Insegn\u00f2 all'\u00c9cole des Mines de Saint-\u00c9tienne dal 1885 al 1894, anno in cui pass\u00f2 all'\u00c9cole nationale sup\u00e9rieure des mines de Paris, dove rimase per il resto della vita. Nel 1909 venne eletto membro dell'Acad\u00e9mie des Sciences della quale nel 1930 divenne vicepresidente. Nel 1911 divenne direttore del Service de la Carte g\u00e9ologique de France.\nGli interessi di Pierre Termier furono rivolti innanzitutto agli studi petrografici e tettonici. Sostenne la teoria delle falde di sovrascorrimento (o di carreggiamento) (in lingua francese: \"Nappe de charriage\"). I suoi studi sulle Alpi orientali, riassunti in \"Les nappes des Alpes orientales et la synth\u00e8se des Alpes\", del 1903 e poi del 1905, furono ripresi da altri studiosi e sono tuttora alla base delle moderne concezioni geologiche delle Alpi. Termier fu il primo a dimostrare che spesso l'erosione asporta ampie zone sulla superficie dando cos\u00ec origine a delle finestre tettoniche (\"fen\u00eatre\") nelle quali viene messo a nudo il substrato geologico autoctono.\nUna catena montuosa della Luna porta il suo nome."}
{"id": "2040631", "revid": "461603", "url": "https://it.wikipedia.org/wiki?curid=2040631", "title": "Thrasyvoulos F.C.", "text": ""}
{"id": "2040633", "revid": "6923", "url": "https://it.wikipedia.org/wiki?curid=2040633", "title": "Epyx", "text": "Epyx (in precedenza Automated Simulations) \u00e8 stata una azienda statunitense di sviluppo e pubblicazione di videogiochi, attiva dalla fine degli anni settanta fino all'inizio degli anni novanta.\nStoria.\nL'azienda \u00e8 stata fondata da Jim Connelley e Jon Freeman nel 1978 come \"Automated Simulations\"; il nome Epyx veniva utilizzato come etichetta per i soli videogiochi d'azione, mentre nel 1983 venne deciso di sostituirlo al nome originale.\nNel corso degli anni, Epyx ha pubblicato molti titoli popolari: il primo titolo di un certo spessore \u00e8 stato \"Temple of Apshai\", datato 1979; uno dei primi grandi successi \"Jumpman\". Tuttavia Epyx viene particolarmente ricordata per le serie sportive multievento \"California Games\", \"Winter Games\" e \"World Games\", oltre che per l'innovativo \"Impossible Mission\". Fu anche editrice in America di alcuni successi prodotti originariamente in Europa, spesso con titolo modificato, ad esempio \"\", rinominato \"Death Sword\". Nel 1986 Epyx conosce il suo momento migliore, ed \u00e8 dotata di circa 200 impiegati.\nNel 1989 Epyx, dopo una serie di \"decisioni errate\" deve dichiarare bancarotta; l'azienda tuttavia, nel frattempo ridotta a soli otto impiegati, rimane aperta come sviluppatore (senza pubblicare pi\u00f9 autonomamente i suoi titoli); nel 1993 viene chiusa definitivamente, e i diritti venduti ad un'altra azienda.\nQuesti ultimi nel 2006 vengono acquistati da System 3, con lo scopo di realizzare nuove versioni dei titoli Epyx per PlayStation Portable, Nintendo DS e Nintendo Wii.\nHardware.\nEpyx ha commercializzato anche dell'hardware: fra tutti l'Epyx FastLoad, una espansione per Commodore 64 in grado di aumentare la velocit\u00e0 di caricamento dei videogiochi. Nel 1986 ha cominciato lo sviluppo di una console portatile chiamata \"Handy\", progetto poi ceduto all'Atari per mancanza di fondi che lo ha portato a termine come Atari Lynx."}
{"id": "2040636", "revid": "770813", "url": "https://it.wikipedia.org/wiki?curid=2040636", "title": "Armada Bolivariana", "text": "La Armada Bolivariana \u00e8 la Marina militare del Venezuela, fondata nel 1811, che in passato ha avuto i nomi di Armada Republica de Venezuela ed Armada Nacional de Venezuela. Il prefisso delle sue navi attualmente \u00e8 AB (Armada Bolivariana) mentre in passato \u00e8 stato ARV (Armada Republica Venezuela).\nOrganizzazione.\nComando Generale.\nIl comando generale, denominato Comandancia General de la Armada, ha la sua sede a Caracas.\nSegunda Comandancia y Jefatura del Estado Mayor de la Armada.\nIl comando in capo della stato maggiore \u00e8 retto da un ammiraglio denominato Almirante en jefe (ammiraglio in capo), posto gerarchicamente al di sopra degli altri ammiragli, equiparabile ad un ammiraglio di squadra con incarichi speciali della Marina Militare Italiana.\nDirecciones Navales.\nLa Armada Bolivariana \u00e8 articolata in nove direzioni navali; le direzioni navali sono le seguenti:\nDirecci\u00f3n Naval de Apresto Operacional.\nLa Direcci\u00f3n Naval de Apresto Operacional, la principale delle direzioni navali \u00e8 la direzione navale da cui dipendono le forze operative. Alla Direcci\u00f3n Naval de Apresto Operacional sono subordinate: il Comando della Squadra Navale, il Comando della fanteria di Marina, il Corpo degli ingegneri (equiparabile al Genio Navale della Marina Militare), il Comando delle Forze Speciali, il Comando dell'Aviazione navale, il Comando Fluvial e il Comando de Guardacostas (equiparabile alla Guardia Costiera italiana); Tutti i comandi sono retti da un contrammiraglio.\nComando de la Escuadra.\nIl comando della Squadra Navale da cui dipendono le unit\u00e0 navali della Armada Bolivariana ha il suo quartier generale a Puerto Cabello nello stato di Carabobo.\nIl Comando della squadra navale \u00e8 cos\u00ec articolato:\nLa principale componente delle forze di superficie sono le fregate lanciamissili della Classe Mariscal Sucre, unit\u00e0 tipo Lupo costruite in Italia dalla Fincantieri ed entrate in servizio all'inizio degli anni ottanta. Ad esse sono affiancate sei vedette da 35 m della Vosper, delle quali tre sono dotate di artiglieria e tre in configurazione lanciamissili.\nLa Marina militare del Venezuela ha due sottomarini tipo U-209 serie 1300.\nComando de Guardacostas.\nLa Guardia costiera Bolivariana (spagnolo: Guardacostas Bolivariana), \u00e8 il comando della Armada Bolivariana cui compete la salvaguardia della vita umana ed il coordinamento di ricerca e salvataggio (SAR) in mare, la sicurezza della navigazione, la difesa delle acque territoriali e della zona economica esclusiva del Venezuela.\nIl suo quartier generale \u00e8 nel porto di La Guaira, nello stato di Vargas.\nMezzi aerei.\n\"Sezione aggiornata annualmente in base al World Air Force di Flightglobal del corrente anno. Tale dossier non contempla UAV, aerei da trasporto VIP ed eventuali incidenti accorsi durante l'anno della sua pubblicazione. Modifiche giornaliere o mensili che potrebbero portare a discordanze nel tipo di modelli in servizio e nel loro numero rispetto a WAF, vengono apportate in base a siti specializzati, periodici mensili e bimestrali. Tali modifiche vengono apportate onde rendere quanto pi\u00f9 aggiornata la tabella.\""}
{"id": "2040640", "revid": "118216186", "url": "https://it.wikipedia.org/wiki?curid=2040640", "title": "Rita Pisano", "text": "Biografia.\nAder\u00ec giovanissima al PCI, e nella scuola del partito, applicandosi anche negli studi, consegu\u00ec in poco tempo la licenza media e il diploma dell'Istituto Tecnico Femminile.\nAssunse progressivamente gli incarichi di dirigente della federazione del partito a Cosenza, di segretario provinciale del CNA e consigliere comunale di Cosenza. Fu protagonista delle lotte per l'emancipazione della donna nella difficile situazione storico-sociale del dopoguerra. Sub\u00ec processi ed arresti per violazione del vecchio Testo unico delle leggi di pubblica sicurezza che pi\u00f9 tardi la Corte Costituzionale abol\u00ec parzialmente per incompatibilit\u00e0 con la Costituzione. \nIl ritratto di Picasso.\nNel 1949, a Roma, fece parte della delegazione calabrese al Congresso Mondiale della Pace. Intervenne per illustrare le lotte sostenute dai contadini calabresi. Fu eletta nel Comitato Mondiale dei partigiani della pace, presieduto dal Premio Nobel per la chimica 1935 e Premio Lenin per la pace, Fr\u00e9d\u00e9ric Joliot-Curie. In quel Comitato per l'Italia, insieme a lei, erano presenti: Renato Guttuso, Giulio Einaudi, Fernando Santi, Ambrogio Donini ed Emilio Sereni.\nRecatosi a Roma per l'assemblea, Pablo Picasso, in una celebre colazione, con uno schizzo a matita, ritrasse il volto \"splendente\" di Rita, e lo intitol\u00f2 \"La jeune fille de Calabre\".\nRita si espresse a proposito dell'episodio: \"Carlo Muscetta, ad un certo punto, sugger\u00ec a Picasso di farmi un ritratto e Picasso accett\u00f2. Muscetta dovette trovare un foglio da disegno e una penna. Picasso in pochi minuti complet\u00f2 il ritratto e lo consegn\u00f2 a Muscetta che ne fece fare le copie per darne una, firmata da Picasso, a ciascuno dei presenti. Quando usc\u00ec il libro che lo stesso Muscetta stava curando per Einaudi, intitolato 'Gente di Calabria' e nel quale erano raccolte le opere di Vincenzo Padula, poeta e sacerdote di Acri, sulla sovracoperta era riprodotto il ritratto fattomi da Picasso.\"\nL'opera \u00e8 attualmente conservata nella collezione privata che apparteneva a Carlo Muscetta.\nIncarichi Istituzionali.\nNel 1963 si present\u00f2 come candidata alle elezioni parlamentari. Arriv\u00f2 ad un passo dal ripetere il \"miracolo\" che nel 1953 port\u00f2 Cesare Curcio ad entrare alla Camera dei Deputati. Fu consigliere comunale del comune di Cosenza. Nel 1966 venne eletta sindaco di Pedace. Avvi\u00f2 una politica di ammodernamento delle strutture urbane: edifici scolastici, viabilit\u00e0, bagni pubblici, mercato coperto, impianti sportivi, restauro di edifici storici e religiosi. Realizz\u00f2 gli obiettivi della scuola a tempo pieno. Fu l'ideatrice degli \"Incontri Silani\", eventi che nel corso degli anni, portarono a Lorica grandi nomi della pittura (Guttuso, Purificato, Vespignani Renzo, Turchiaro), attori e registi (Blasetti, Albertazzi, Anna Proclemer) e grandi scrittori (Carlo Levi, Raphael Alberti). Venne ininterrottamente confermata come sindaco alle successive elezioni del 1970, 1975, 1980. In particolare, nel 1975, a causa di contrasti interni al Partito Comunista Italiano, venne espulsa dal partito. Dette vita ad una lista autonoma, \"Sveglia\", che adott\u00f2 i vecchi simboli del partito comunista e riusc\u00ec a vincere le elezioni comunali in contrapposizione con il P.C.I. La vittoria si ripet\u00e9 nel 1980, vincendo con uno scarto di soli 75 voti. Mor\u00ec il 31 gennaio 1984, nel pieno del suo impegno amministrativo. A lei \u00e8 stata dedica la scuola media statale del paese.\nCuriosit\u00e0.\nIl paese ha sempre trovato una forte analogia tra il rapporto che legava il Sindaco Rita Pisano e il parroco del paese, Don Ernesto Leonetti, con la storia di Don Camillo e Peppone raccontata nei celebri libri di Giovannino Guareschi. Vivevano in uno stato di continuo disaccordo per quanto riguardava gli ideali politici. Il parroco, durante le campagne elettorali, nelle omelie non perdeva occasione per lanciare le sue frecciate contro il sindaco comunista. Rita, dal palco, durante i comizi, rispondeva alle insinuazioni e punzecchiava il suo avversario, grande sostenitore dalla Democrazia Cristiana. Da sottolineare che il confronto fu sempre rispettoso e molti affermano che in privato avessero rapporti molto cordiali. L'episodio pi\u00f9 noto riguarda la campagna elettorale del 1970. Il parroco, sicuro della vittoria della DC, afferm\u00f2 dal pulpito che se avessero vinto i comunisti avrebbe fatto le valigie e abbandonato il paese per sempre. Alla chiusura delle urne, con l'ennesima vittoria di Rita Pisano, il parroco trov\u00f2 una valigia davanti alla porta della chiesa."}
{"id": "2040642", "revid": "287204", "url": "https://it.wikipedia.org/wiki?curid=2040642", "title": "Tesa", "text": ""}
{"id": "2040643", "revid": "105616149", "url": "https://it.wikipedia.org/wiki?curid=2040643", "title": "Parco Gallorose", "text": "Il Parco Gallorose \u00e8 un giardino zoologico ed una fattoria che ha sede nel comune di Cecina (LI) e che ospita circa 180 tra specie animali selvatiche e variet\u00e0 di domestici, provenienti da tutto il mondo.\nStoria e descrizione.\nNella seconda met\u00e0 del XVII secolo nell'area del parco esisteva una fattoria a conduzione familiare, che si \u00e8 mantenuta fino ad oggi. Nel 1997 nacque l'idea di realizzare un luogo dove le famiglie potessero vedere da vicino gli animali e conoscerli nelle loro specie e variet\u00e0. Il Parco Gallorose \u00e8 stato inaugurato nel 2001.\nTra le tante specie di animali selvatici ospitate meritano di essere ricordate il Lichi del Nilo (antilope endemica del Sudan meridionale), il canguro gigante rosso (forse l'unico gruppo riproduttivo presente in Italia), la civetta delle palme (\"Paguma larvata\"), l'avvoltoio delle palme, la gru del paradiso e il casuario.\nParticolarmente ricca la rappresentanza della fauna sudamericana, con cinque specie di pappagalli del genere \"Ara\", inclusa la rara \"Ara militaris mexicana\", il capibara, il mara o lepre della patagonia, lo uistit\u00ec pigmeo e il cebo dai cornetti, il coati \"Nasua nasua\" e il rarissimo yaguarondi \"Herpailurus yaguoroundi\", piccolo felide ancora poco noto.\nIl Parco ospita anche una ricca collezione di razze di animali domestici, incluse molte in grave pericolo di estinzione come il mucco pisano.\nIl Parco \u00e8 in fase di continua evoluzione. Attualmente (2015) \u00e8 in corso la suddivisione del Parco in due distinti settori; il parco zoologico dedicato alle specie selvatiche e la fattoria dedicato agli animali domestici di tutto il mondo. \u00c8 stata istituita una sezione educativa che cura gli aspetti educativi sia per il mondo della scuola che per tutti gli altri visitatori."}
{"id": "2040644", "revid": "61051", "url": "https://it.wikipedia.org/wiki?curid=2040644", "title": "Boeing Commercial Airplanes", "text": ""}
{"id": "2040649", "revid": "56588", "url": "https://it.wikipedia.org/wiki?curid=2040649", "title": "Sede titolare di Carini", "text": ""}
{"id": "2040651", "revid": "767487", "url": "https://it.wikipedia.org/wiki?curid=2040651", "title": "Batman - Il mistero di Batwoman", "text": "Batman - Il mistero di Batwoman (\"Batman: Mystery of the Batwoman\") \u00e8 un film d'animazione statunitense del 2003 diretto da Kurt Geda e Tim Maltby.\nAmbientato nel DC Animated Universe, \u00e8 basato sulla serie \"Batman - Cavaliere della notte\". Il cast vede come doppiatori Kevin Conroy, Kyra Sedgwick, David Ogden Stiers, Kevin Michael Richardson, John Vernon, H\u00e9ctor Elizondo, Kimberly Brooks, Kelly Ripa, Elisa Gabrielli, Bob Hastings, Robert Costanzo, Efrem Zimbalist Jr., Eli Marienthal e Tara Strong. La pellicola racconta della comparsa di Batwoman, una misteriosa vigilante mascherata non legata a Batgirl, su cui Batman si trova a dovere indagare.\nIl film \u00e8 uscito direttamente per il mercato home video nell'ottobre 2003, prodotto da Warner Bros. Animation.\nTrama.\nGotham City. Carltron Duquesne e Rupert Thorne stanno contrabbandando delle armi provenienti da Kasnia per conto di Oswald \"Pinguino\" Cobblepot, quando vengono ostacolati da Batwoman, una nuova misteriosa vigilante mascherata di cui neanche Batman e Robin erano al corrente.\nAd una riunione della Wayne Enterprises viene presentato un tipo di metallo rivoluzionario, e Bruce Wayne vuole conoscere la sua creatrice, Roxanne \"Roxy\" Ballantine, ed inizia a frequentare Kathy Duquesne, figlia di un criminale ma apparentemente onesta. Intanto, Gordon, Bullock e la nuova detective Sonia Alcana chiedono a Batman di indagare. Quest'ultimo sospetta che la misteriosa nuova combattente sia in realt\u00e0 Kathy, ma ad una serata all'Iceberg Lounge, il locale di Pinguino, la donna \u00e8 presente durante la comparsa di Batwoman: non pu\u00f2 essere lei.\nPi\u00f9 tardi, Batman, Robin e Batwoman si trovano di fronte alla pericolosissima minaccia di Bane, spietato nemico di Batman, che Pinguino ha chiamato per avere rinforzi. Ora Batman ha dei sospetti: Sonia Alcana, collega del Detective Bullock, conosce la tecnologia che Pinguino sta smerciando meglio di quanto ci si aspettasse da lei; Kathy e Sonia hanno frequentato un corso all'universit\u00e0 insieme, e Sonia e Roxy dividevano la medesima stanza. Batwoman \u00e8 in realt\u00e0 contemporaneamente Kathy, Roxanne e Sonia: la prima ha finanziato il progetto della vigilante per frenare i traffici del padre; la seconda aveva ideato la tattica come vendetta verso Pinguino, perch\u00e9 Kevin, fidanzato di Roxanne, \u00e8 stato incarcerato per un reato che un mandato di Pinguino in realt\u00e0 ha commesso; Sonia infine si \u00e8 occupata dei gadget e delle armi del travestimento da Vigilante e dirige il proprio rancore verso gli uomini di Thorne, che hanno incendiato il negozio dei genitori di lei e sono rimasti impuniti per mancanza di prove, e in pi\u00f9, dall'essere stata salvata da Batman una volta, ha preso l'ispirazione per il costume da vigilante. Le tre donne impersonavano a turno Batwoman per sviare i sospetti della polizia e del nemico, e finiscono smascherate dai criminali e da Batman sulla nave di Bane. Kathy sulla nave intanto ha piazzato una bomba, e in uno scontro finale, le tre Batwoman e Batman riescono ad arrestare Rupert Thorne e Pinguino e ad uccidere Bane, che cade nel fiume.\nAlla fine del film Kevin \u00e8 scagionato dalle accuse per mezzo di una lettera; Sonia, temendo che la sua presenza causi problemi, lascia il dipartimento di polizia, in cui nel frattanto tutti (tranne Batman e le complici) credono che l'unica Batwoman sia lei; Carlton accetta di testimoniare contro Pinguino e Thorne per i loro contrabbandi e Kathy, riconciliatasi con lui per questo, esce a fare un giro in macchina con Bruce.\nPersonaggi e doppiatori.\nCherie interpreta se stessa mentre canta il singolo \"Betcha Never\" nell'Iceberg Lounge. Questa \u00e8 l'unica volta nel DC Animated Universe che Paul Williams non ha dato la voce a Pinguino. Questo film ha segnato la performance finale di John Vernon nei panni di Rupert Thorne prima della sua morte nel 2005.\nProduzione.\nNonostante la maggior parte dei personaggi mantengano lo stesso design di \"Batman - Cavaliere della notte\", l'animazione del personaggio \u00e8 considerevolmente pi\u00f9 luminosa e vivace rispetto alla serie. Rupert Thorne \u00e8 stato protagonista dello spettacolo originale \"Batman\", ma non \"Batman - Cavaliere della notte\". In quanto tale, gli animatori hanno dovuto creare un nuovo aspetto per lui appositamente per questo film; \u00e8 aerodinamico e sembra aver perso un po' di peso rispetto alla sua precedente apparizione. Carlton Duquesne \u00e8 un nuovo personaggio introdotto all'inizio del film. \u00c8 un uomo afroamericano di corporatura robusta, presumibilmente di mezza et\u00e0, che a quanto pare si \u00e8 stabilito nella malavita di Gotham City. Bane \u00e8 presente accanto a lui in una scena ed \u00e8 visto essere ancora pi\u00f9 grande e pi\u00f9 forte di Duquesne, aggiungendo ulteriore aura minacciosa in questo film.\nGli sceneggiatori della serie Alan Burnett e Michael Reaves hanno creato la sceneggiatura, e Kevin Conroy riprende la voce di Batman. Il film mostra anche ulteriore continuit\u00e0 con i precedenti show di Batman sviluppati da Bruce Timm: la relazione di Barbara Gordon con Bruce Wayne (come menzionato in \"Batman of the Future\") sta volgendo al termine, e Robin e Batgirl sono pi\u00f9 vecchi di \"Batman - Cavaliere della notte\".\nColonna sonora.\nL'album della colonna sonora, composto da Lolita Ritmanis, prodotto da John Takis e masterizzato da James Nelson \u00e8 stato pubblicato il 29 marzo 2016 da La-La Land Records. Sono stati inclusi anche i brani bonus e la colonna sonora del cortometraggio animato \"Chase Me\". Oltre al tema della serie animata, composto da Shirley Walker, durante la scena all'Iceberg Lounge viene eseguita da Cherie la canzone \"Betcha Neva\".\nDistribuzione.\nIl film \u00e8 uscito nell'ottobre 2003 direttamente per il mercato home video, prodotto da Warner Bros. Animation.\nEdizione italiana.\nPer il doppiaggio italiano, pesantemente riadattato, sono state mantenute le voci delle serie televisive di Batman, a partire da Marco Balzarotti come protagonista e Davide Garbolino come Robin.\nEdizione home video.\n\"Chase Me\".\nNel DVD \u00e8 presente un cortometraggio d'animazione di sei minuti intitolato \"Chase Me\", scritto da Alan Burnett e Paul Dini che, privo di dialoghi, \u00e8 musicato da Lolita Ritmanis.\nBruce Wayne, assorto a fissare il vuoto in una finestra durante una festa, viene intrattenuto da tre splendide donne; riuscito a fuggirle, entra in una stanza nella quale Catwoman sta svaligiando la cassaforte; inseguitala nei panni di Batman fino ad uno Zoo, la raggiunge ed i due si baciano; in quel momento per\u00f2 Bruce si d\u00e0 una scossa, smettendo cos\u00ec di fissare assorto il vuoto nella finestra.\n\"Chase Me\" \u00e8 incluso anche come parte della funzione principale su siti di video streaming come Amazon Video.\nAccoglienza.\nCritica.\nLa pellicola ha ricevuto recensioni contrastanti. Sull'aggregatore Rotten Tomatoes ha un indice di gradimento del 46%, con un voto medio del pubblico di 3.1 su 5."}
{"id": "2040653", "revid": "486946", "url": "https://it.wikipedia.org/wiki?curid=2040653", "title": "Il mistero di Batwoman", "text": ""}
{"id": "2040654", "revid": "339392", "url": "https://it.wikipedia.org/wiki?curid=2040654", "title": "Referendum sul divorzio", "text": ""}
{"id": "2040656", "revid": "767487", "url": "https://it.wikipedia.org/wiki?curid=2040656", "title": "Hersey Hawkins", "text": ""}
{"id": "2040658", "revid": "121810905", "url": "https://it.wikipedia.org/wiki?curid=2040658", "title": "Kozue Nanao", "text": " \u00e8 un personaggio inventato nella serie manga e anime \"Maison Ikkoku - Cara dolce Kyoko\", della mangaka Rumiko Takahashi. Il suo personaggio \u00e8 doppiato in lingua giapponese da Miina Tominaga, mentre in italiano prima da Daniela Caroli ed in seguito da Gabriella Andreini.\nIl personaggio.\nKozue Nanao \u00e8 una graziosa ex collega di lavoro di Godai, che dopo un incontro casuale, Godai invita al cinema, per ripicca nei confronti di Kyoko che invece ha accettato un appuntamento con Mitaka. Kozue fraintende clamorosamente le intenzioni di Godai, e finisce per innamorarsene. Da quel momento in poi per Godai sar\u00e0 una escalation di situazioni ed equivoci che porteranno Kozue a provare un sentimento sempre pi\u00f9 sincero e profondo per Godai, che, nonostante rimanga \"fedele\" ai propri sentimenti per Kyoko, non \u00e8 del tutto indifferente alla ragazza, ed anzi ammette che probabilmente se non ci fosse stata Kyoko si sarebbe innamorato di Kozue. Kozue \u00e8 decisamente ingenua e sprovveduta. Non riesce a rendersi conto del rapporto che esiste fra Godai e Kyoko (come invece riesce a fare quasi subito, la pi\u00f9 smaliziata Yagami), ed anzi diventa amica e confidente di Kyoko, che dal canto suo, di fronte al candore di Kozue non riesce a provare odio o antipatia.\nI primi dubbi nei riguardi di Godai, Kozue li comincia a provare quando le sue amiche le fanno notare che da parte del fidanzato non c'\u00e8 alcun interesse ad avere un contatto pi\u00f9 fisico verso di lei. Verso la fine della serie Kozue riuscir\u00e0 a \"rubare\" un bacio a Godai (il loro primo ed unico bacio), proprio davanti agli occhi di Kyoko. La situazione fra Godai e Kozue non si sbloccher\u00e0 mai, anche per via della poca risolutezza del ragazzo. Soltanto negli ultimi episodi, a causa di un malinteso (Kozue vedr\u00e0 uscire Godai da un albergo ad ore con Akemi), Kozue smetter\u00e0 di vedere Godai. Bench\u00e9 rammaricato per la delusione inflitta alla ragazza, Godai lascer\u00e0 andare le cose in questo modo, per potersi dedicare finalmente a Kyoko. In seguito Kozue ritorner\u00e0 da Godai in un episodio, chiedendogli scusa fra le lacrime per aver accettato la proposta di matrimonio di un suo collega. A quel punto Kozue uscir\u00e0 definitivamente di scena, e verr\u00e0 mostrata soltanto in un flashback dell'ultimo episodio nella sua vita di casalinga felice.\nIl nome.\nPur non abitando nella Maison Ikkoku anche il cognome di Kozue \u00e8 legato ad un numero. Infatti il carattere \"Nana\" (\u4e03) significa \"7\".\nCollegamenti esterni.\n "}
{"id": "2040660", "revid": "339392", "url": "https://it.wikipedia.org/wiki?curid=2040660", "title": "Commissione parlamentare di inchiesta", "text": ""}
{"id": "2040663", "revid": "1573940", "url": "https://it.wikipedia.org/wiki?curid=2040663", "title": "Belonesox belizanus", "text": "Belonesox belizanus , unica specie del genere Belonesox, \u00e8 un pesce d'acqua dolce appartenente alla famiglia Poeciliidae.\nDistribuzione e habitat.\nQuesta specie \u00e8 diffusa nelle acque dolci e salmastre dei territori del Golfo del Messico (Stati Uniti d'America, Messico, Costa Rica) fino allo Yucat\u00e1n e al Nicaragua. \u00c8 stato introdotto in Florida. Abitano acque diverse e sono diffusi anche in canali e acque poco ossigenate. Tollerano la salinit\u00e0 e acque dure, se ne ritrovano esemplari anche in saline.\nDescrizione.\nIl corpo di questo pesce \u00e8 simile a quello dei lucci, dei quali sembra una copia in miniatura, per aspetto e alimentazione. Presenta una forma allungata, piuttosto compresso ai fianchi, con un lungo muso idrodinamico ed appuntito, provvisto di forti mascelle munite di denti aguzzi. Le scaglie sono minuscole. Le pinne sono trapezoidali, la pinna caudale \u00e8 a delta, robusta. Il maschio ha un lungo gonopodio.\nLa livrea \u00e8 semplice: presenta un fondo variabile color sabbia o bruno con riflessi azzurrini, tendente al bianco argenteo sul ventre. Lungo i fianchi vi sono piccoli puntini neri.\nRaggiunge una lunghezza di 15\u00a0cm: il maschio \u00e8 leggermente pi\u00f9 corto.\nEtologia.\n\"B. belizanus\" \u00e8 una specie aggressiva che poco tollera intrusi nel proprio territorio di caccia.\nCannibalismo intraspecifico.\nIn questa specie \u00e8 presente la pratica del cannibalismo intraspecifico, ben osservabile (e spesso accentuato) nella vita in cattivit\u00e0: succede quando gli individui sono sottoalimentati o allevati in spazi troppo piccoli. Solitamente sono le femmine che predano i maschi pi\u00f9 piccoli.\nQuesto comportamento \u00e8 comunque ben riscontrabile negli avannotti gi\u00e0 nelle prime settimane di vita.\nAlimentazione.\nGli adulti si cibano esclusivamente di pesci e insetti, mentre i piccoli si nutrono, oltre che di avannotti di altri pesci, di artemie e dafnie.\nRiproduzione.\nCome negli altri Peciliidi, anche \"B. belizanus\" \u00e8 ovoviviparo: la fecondazione \u00e8 interna grazie al gonopodio del maschio; la femmina cova le uova internamente e dopo una festazione di circa un mese, partorisce avannotti gi\u00e0 formati, lunghi circa 3,5\u00a0cm. Femmine adulte possono partorire fino a 100 piccoli per schiusa.\nAcquariofilia.\nSpecie non comune e di difficile reperibilit\u00e0 ma allevata da acquariofili appassionati. Necessitano di almeno 200 litri a coppia con legni di torbiera e piante galleggianti.\nSono diffusi anche negli acquari pubblici e allevati a scopo di ricerca medica."}
{"id": "2040665", "revid": "1155", "url": "https://it.wikipedia.org/wiki?curid=2040665", "title": "Belonesox", "text": ""}
{"id": "2040668", "revid": "1728", "url": "https://it.wikipedia.org/wiki?curid=2040668", "title": "Deputati dell'Assemblea costituente della Repubblica Romana", "text": "I deputati dell'Assemblea costituente della Repubblica Romana furono eletti il 21 gennaio 1849; il 18 febbraio ebbero luogo le elezioni suppletive, convocate per raggiungere il numero dei deputati all'Assemblea sia gli eletti che non accettarono l'elezione.\nEra la prima volta che si teneva un'elezione a suffragio universale maschile: avevano diritto di voto tutti i maschi che avevano compiuto 21 anni. Ogni votante disponeva di 4 preferenze. I votanti furono circa il 10% della popolazione (250\u00a0000 votanti), pari ad un terzo degli aventi diritto. Di fatto, questa fu la consultazione pi\u00f9 ampia mai tenutasi in Italia fino al quel momento.\nIl 28 gennaio vengono comunicati i risultati. Sono eletti 179 deputati su 200. Per seggi rimasti vacanti (21) sono indette elezioni suppletive per il 18 febbraio seguente.\nL'Assemblea risult\u00f2 composta in misura preminente dagli esponenti degli orientamenti liberali pi\u00f9 moderati e riformisti; la maggior parte di essi erano di provenienza dello Stato Pontificio (in particolare 65 erano emiliani e romagnoli; 50 marchigiani, 32 laziali, 25 umbri) e 7 non pontifici (fra i quali Giuseppe Mazzini e Giuseppe Garibaldi).\nLista.\nTutti i deputati seguenti con, non tutti, i rispettivi Collegi di elezione) sono pubblicati dalla Camera dei Deputati del Regno d'Italia nel 1911 in \"Le Assemblee del Risorgimento\" - Roma - Vol.III pp. 11,26,27,31,32,33,34 e succ.\n1. G. Filippo Accursi (Collegio di Perugia)\n2. Michele Accursi (elezioni suppletive Collegio di Roma) confermato dall'Assemblea il 27 febbraio\n3. Cesare Agostini (Collegio della Comarca)\n4. Massimino All\u00e8 (Collegio di Macerata)\n5. Ernesto Allocatelli (Collegio di Forl\u00ec)\n6. Filippo Amadori (Collegio di Forl\u00ec); fu eletto nelle elezioni suppletive, in seguito alla opzione di Beltrami e Fusconi di scegliere altro Collegio; fu confermato deputato dall'Assemblea il 18 marzo 1849)\n7. Salvatore Anau (Collegio di Ferrara)\n8. dott. Rinaldo Andreini (Collegio di Bologna)\n9. Ludovico Angeli (Collegio di Ravenna)\n10. Alessandro Angelini (Collegio di Frosinone)\n11. Orazio Antinori (elezioni suppletive Collegio di Roma) confermato dall'Assemblea il 27 febbraio\n12. Carlo Arduini (elezioni suppletive Collegio di Roma) confermato dall'Assemblea il 27 febbraio\n13. Carlo Armellini (Collegio della Comarca) \n14. Virginio Armellini figlio di Carlo (Collegio della Comarca)\n15. Rodolfo Audinot (Collegio di Bologna) \n16. Gaetano Bagni (Collegio di Ferrara)\n17. Guglielmo Baldi (Collegio di Ancona)\n18. Germano Baldini (Collegio di Viterbo)\n19. Panfilo Ballanti (Collegio di Camerino)\n20 Giuseppe prof. Barilli (Collegio di Bologna) conosciuto soprattutto con lo pseudonimo di Quirico Filopanti\n21. Luigi o Giuseppe Bartolucci (Collegio di Urbino e Pesaro)\n22. Francesco Battistoni o Battistini (Collegio di Rieti-Poggio Mirteto)\n23. Pietro Beltrami (Collegio di Forl\u00ec e Collegio di Ferrara) opt\u00f2 per quest'ultima provincia e il suo sostituto a Forl\u00ec fu confermato dall'Assemblea nella seduta del 18 marzo 1849.\n24. Francesco Benaducci (Collegio di Perugia)\n25. Mattia Bernabei (Collegio di Urbino e Pesaro)\n26. Cesare Beretta o Berretta (Collegio di Ancona)\n27. Lodovico avv. Berti (Collegio di Bologna)\n28. Carlo Berti Pichat (Collegio di Bologna) \n29. Giacomo Bertoni (Collegio di Ravenna)\n30. Carlo col. Bignami (Collegio di Bologna)\n31. Carlo Luciano Bonaparte principe di Canino (Collegio di Roma e Collegio di Viterbo)\n32. Federico Bosi (Collegio di Macerata)\n33. Gaetano Bosi\n34. Andrea Bovi (Collegio di Bologna) \n35. Alessandro dott. Brentazzoli (Collegio di Bologna)\n36. Giuseppe Bufalini (Collegio di Perugia)\n37. Enrico Calai rassegna le sue dimissioni da deputato e il 22 febbraio 1849 l'Assemblea le accoglie \n38. magg. Alessandro Calandrelli (Collegio di Roma)\n39. Lodovico Caldesi (Collegio di Ravenna)\n40. Vincenzo Caldesi (Collegio di Ravenna)\n41. Filippo Camerata (Collegio di Ancona)\n42. Pompeo Campello conte della Spina (Collegio di Roma, Collegio della Comarca e Collegio di Spoleto)\n43. Giuseppe Cannonieri (Collegio di Roma) la sua elezione \u00e8 convalidata dall'Assemblea del 27 marzo 1849\n44. Antonio Cansacchi (Collegio di Spoleto)\n45. Girolamo Caporioni (Collegio di Spoleto)\n46. Niccola Carcani nella seduta dell'Assemblea del 15 marzo neg\u00f2 la elezione a deputati della Costituente italiana ai 60 che furono eletti con maggiori voti alla Costituente romana. \n47. Luigi Caroli (Collegio di Ferrara) \n48. Leone Carpi (Collegio di Bologna)\n49. Cesare Cartoni (Collegio di Perugia)\n50. Ulisse avv. Casarini (Collegio di Bologna)\n51. Giovanni Castellani\n52. Castelletti\n53. Antonio Castelli \n54. Giulio Castiglioni (Collegio di Macerata) rinunci\u00f2 appena eletto\n55. Andrea Cattabeni (Collegio di Urbino e Pesaro)\n56. Vincenzo Cattabeni, figlio del precedente (Collegio di Urbino e Pesaro)\n57. Giovanni Cavalieri Ducati (Collegio di Ferrara) \n58. Giuseppe Cenni (Collegio di Macerata)\n59. Enrico Cernuschi di Milano (elezioni suppletive Collegio di Roma) fu confermato dall'Assemblea il 27 febbraio \n60. Torello Cerquetti (Collegio di Macerata)\n61. Zenocrate Cesari (Collegio di Ancona) si dimise da deputato e il 13 marzo l'Assemblea invit\u00f2 la Provincia a convocare il Collegio elettorale\n62. Tommaso Ciani (Collegio di Ancona) \n63. Alessandro Cicognani nella seduta dell'Assemblea del 15 marzo neg\u00f2 la elezione a deputati della Costituente italiana ai 60 che furono eletti con maggiori voti alla Costituente romana.\n64. Luigi Coccanari di anni 29 (Collegio della Comarca) \n65. Giuseppe Cocchi nella seduta dell'Assemblea del 15 marzo approv\u00f2 la elezione a deputati della Costituente italiana ai 60 che furono eletti con maggiori voti alla Costituente romana.\n66. Ottavio Coletti (Collegio di Spoleto) \n67. Primo dott. Collina (Collegio di Bologna)\n68. Antonio Colocci (Collegio di Ancona)\n69. Curzio Corboli (Collegio di Urbino e Pesaro) si dimette il 13 febbraio e le sue dimissioni sono accolte il 14 febbraio seguente\n70. Giovanni Costabili (Collegio di Ferrara) \n71. Francesco dott. Cristofori (Collegio di Bologna)\n72. Francesco Dall'Ongaro (elezioni suppletive Collegio di Roma) confermato dall'Assemblea il 27 febbraio\n73. Filippo De Boni (Collegio di Roma) inviato come ambasciatore in Svizzera.\n74. Agatone avv. De Luca Tronchet (Collegio di Orvieto) rinuncia accettata dall'Assemblea il 10.2. 1849 \n75. Pasquale avv. prof. De Rossi (Collegio di Roma) si dimette il 13 febbraio e le sue dimissioni sono accolte il 14 febbraio seguente\n76. Cristoforo De Simone (Collegio di Velletri)\n77. Domenico Diamanti (Collegio di Frosinone)\n78. Alessandro Donati (Collegio di Urbino e Pesaro)\n79. Giovanni dott. Ercolani (Collegio di Bologna) \n80. Ariodante Fabretti (Collegio di Perugia)\n81. Attilio Faella (Collegio di Ravenna) \n82. Giulio Farricelli (Collegio di Camerino)\n83. Leonardo Fasci (Collegio di Velletri) ripetentemente e a lugo assente per aver assunto la Presidenza della Commissione municipale di Sezze.\n84. Marcello Ferrajoli (Collegio di Viterbo)\n85. Andrea Ferrari (Collegio di Forl\u00ec)\n86. Luigi Fantini (Collegio di Perugia)\n87. Enrico Floridi (Collegio di Viterbo)\n88. Marino Froncini (Collegio di Urbino e Pesaro)\n89. avv. Giuseppe Gabussi (Collegio di Civitavecchia e Collegio di Roma)\n90. Guglielmo Gajani di anni 29 (Collegio di Forl\u00ec)\n91. Federico Galeotti (Collegio di Perugia e Collegio della Comarca)\n92. Giuseppe gen. Galletti (Collegio di Roma e Collegio della Comarca) \n93. Giuseppe avv. Galletti (Collegio di Bologna) \n94. gen. Giuseppe Garibaldi (Collegio di Macerata)\n95. Patrizio Gennari (Collegio di Fermo)\n94. Achille Gennarelli\n96. Silvestro Gherardi (Collegio di Ferrara)\n97. Alfonso avv. Giacomelli (Collegio di Bologna), rassegna le sue dimissioni da deputato e il 22 febbraio 1849 l'Assemblea le accoglie \n98. Rinaldo Giannelli (Collegio di Spoleto)\n99. Giulio Govoni (Collegio di Macerata)\n100. Carlo Grillenzoni (Collegio di Ferrara)\n101. Pietro Guerrini (elezioni suppletive Collegio di Roma) confermato dall'Assemblea il 27 febbraio\n102. Giovanni Pietro Guglielmi (Collegio di Frosinone)\n103. Ignazio Guiccioli (Collegio di Ravenna)\n104. Carlo Kambo (Collegio di Frosinone)\n105. Giovanni Battista Laudi nella seduta dell'Assemblea del 15 marzo neg\u00f2 la elezione a deputati della Costituente italiana ai 60 che furono eletti con maggiori voti alla Costituente romana.Dal 18 marzo fece parte della rinnovata Commissione prlamentare delle petizioni\n106. Niccola Laurantoni (Collegio di Fermo) \n107. Giovita Lazzarini (Collegio di Ravenna) \n108. Ambrogio Leggeri (Collegio di Frosinone)\n109. Gaetano Lizabe Ruffoni\n110 Ernesto Locatelli (Collegio di Forl\u00ec)\n111. Giuseppe Lolli (Collegio della Comarca)\n112. Giovan Battista Luciani (Collegio di Viterbo)\n113. Giuseppe Maffei (Collegio di Rieti-Poggio Mirteto)\n114. Terenzio Mamiani della Rovere (Collegio di Urbino e Pesaro)\n115. Giuseppe Angelo Manni (Collegio di Viterbo) \n116. Giacomo Manzoni (Collegio di Ravenna e Collegio di Ferrara)\n117. Luigi Marcocci (Collegio di Frosinone) \n118. Antonio Mariani (Collegio di Forl\u00ec)\n119. Livio Mariani (Collegio di Roma e Collegio della Comarca)\n120. Angelo Marini (Collegio di Perugia)\n121. Ubaldo Marioni (Collegio di (Urbino e Pesaro)\n122. Agostino Martori (Collegio di Perugia)\n123. col. Luigi Masi (Collegio di Macerata)\n124. Giuseppe Mattioli\n125. Agostino Mattoli o Mattioli\n126. Carlo Francesco Mayr (Collegio di Ferrara) \n127. Giuseppe Mazzini (elezioni suppletive Collegio di Roma) confermato dall'Assemblea il 27 febbraio\n128. Paride Mazzoleni (elezioni suppletive): nella seduta dell'Assemblea del 15 marzo neg\u00f2 la elezione a deputati della Costituente italiana ai 60 che furono eletti con maggiori voti alla Costituente romana.\n129. Pericle Mazzoleni (Collegio di Ancona) \n130. Olimpiade Meloni (Collegio di Roma) la sua elezione \u00e8 convalidata dall'Assemblea del 27 marzo 1849 \n131. Pietro Mengozzi; nella seduta dell'Assemblea del 15 marzo neg\u00f2 la elezione a deputati della Costituente italiana ai 60 che furono eletti con maggiori voti alla Costituente romana.\n132. Giuseppe Meucci; nella seduta dell'Assemblea del 15 marzo neg\u00f2 la elezione a deputati della Costituente italiana ai 60 che furono eletti con maggiori voti alla Costituente romana. Dal 18 marzo fece parte della rinnovata Commissione delle petizioni\n133. Pietro Minucci (Collegio di Fermo) \n134. Antonio Monghini di anni 27 (Collegio di Ravenna)\n135. Luigi prof. Montanari di Savignano (Collegio di Macerata)\n136. Mattia Montecchi (Collegio di Civitavecchia e Collegio di Macerata)\n137. Benedetto Monti (Collegio di Fermo); rinuncia accettata il 20 marzo 1849 \n138. Coriolano Monti (Collegio di Perugia)\n139. Filippo Mordani (Collegio di Ravenna)\n140. Giuseppe Mattioli (Collegio di Ravenna)\n141. Giambattista Murri Fraccagnani\n142. mons. Carlo Emanuele Muzzarelli (Collegio di Roma e Collegio della Comarca)\n143. Luigi Novelli (Collegio di Velletri) \n144. Clitofonte Onofri (Collegio di Ancona)\n145. Felice Orsini (Collegio di Forl\u00ec)\n146. Sante Palmieri (Collegio di Macerata) \n147. Filippo Panichi\n148. Arsenio Paolinelli (Collegio di Urbino e Pesaro)\n149. Vittorio Pascoli (Collegio di Velletri) \n150. Raffaele Pasi (Collegio di Ravenna)\n151. dott. Matteo Pedrini (Collegio di Bologna)\n152. Giovanni Pennacchi (Collegio di Spoleto) \n153. Federico Pescantini (Collegio di Ferrara) \n154. Alessandro Pettini (Collegio di Forl\u00ec); fu eletto nelle elezioni suppletive, in seguito alla opzione di Beltrami e Fusconi di scegliere altro Collegio; fu confermato deputato dall'Assemblea il 18 marzo 1849)\n155. Luigi Pianciani (Collegio di Forl\u00ec) \n156. avv. Luigi Pianesi (Collegio di Bologna)\n157. Ignazio Piersanti; nella seduta dell'Assemblea del 15 marzo neg\u00f2 la elezione a deputati della Costituente italiana ai 60 che furono eletti con maggiori voti alla Costituente romana.\n158. Paolo Pileri (Collegio di Spoleto)\n159. Agabito Pinci ; fu Commissario della IV Sezione dei deputati; nella seduta dell'Assemblea del 15 marzo neg\u00f2 la elezione a deputati della Costituente italiana ai 60 che furono eletti con maggiori voti alla Costituente romana.\n160. Antonio Pironi (Collegio di Ferrara) \n161. Benedetto Polidori (Collegio di Viterbo) \n162. Corrado cap. Politi (Collegio di Macerata)\n163. Carlo Pontani (Collegio di Orvieto)\n164. Gherardo Prosperi (Collegio di Ferrara)\n165. Giacomo Prosperi (Collegio di Fermo)\n166. Gaetano Pullini (Collegio di Ancona)\n167. David Ravogli (Collegio di Urbino e Pesaro)\n168. Oreste Regnoli (Collegio di Orvieto) \u00e8 confermato deputato nella sedutadel 25 febbraio 1849\n169. Luigi Ripa (Collegio di Forl\u00ec)\n170. Gaetano Rossi di Crevalcore (Collegio di Bologna)\n171. Carlo Rusconi (Collegio di Forl\u00ec e Collegio di Bologna) opt\u00f2 per quest'ultima provincia e il suo sostituto a Forl\u00ec fu confermato dall'Assemblea nella seduta del 18 marzo 1849.\n172. Luigi avv. Rusconi (Collegio di Bologna)\n173. Pacifico Sabatini (Collegio di Ancona)\n174. Filippo Sacripanti (Collegio di Spoleto)\n175. conte avv. Aurelio Saffi (Collegio di Forl\u00ec)\n176. Aurelio Saliceti (elezioni suppletive Collegio di Roma) confermato dall'Assemblea il 27 febbraio\n177. Antonio Salvadori (Collegio di Urbino e Pesaro)\n178. Braccio Salvatori (Collegio di Perugia) \n179. Giovanni Francesco Salvatori (Collegio di Fermo)\n180. Luigi Salvatori (Collegio di Frosinone)\n181. Luigi Salvatori di Senigallia (Collegio di Urbino e Pesaro)\n182. Cimone Santarelli (Collegio di Macerata)\n183. Giovanni Saragoni (Collegio di Forl\u00ec)\n184. dott. Tito Savelli (Collegio di Bologna) \n185. Savino Savini (Collegio di Bologna)\n186. Felice Scifoni (Collegio di Roma)\n187. Antonio Sediari (Collegio di Perugia)\n188. Filippo Senesi (Collegio di Perugia) \n189. Enrico Serpieri (Collegio di Forl\u00ec)\n190. Annibale Sforza di Comunanza (Collegio di Ascoli)\n191. Mario Simeoni (Collegio di Rieti-Poggio Mirteto)\n192. Alberico Spada (Collegio di Urbino e Pesaro)\n193. Tommaso Stecchi Cavalieri (Collegio di Ferrara)\n194. Pietro Sterbini (Collegio di Roma, Collegio della Comarca, Collegio di Frosinone)\n195. Francesco Sturbinetti (Collegio di Roma)\n196. Luigi Tantini; nella seduta dell'Assemblea del 15 marzo neg\u00f2 la elezione a deputati della Costituente italiana ai 60 che furono eletti con maggiori voti alla Costituente romana.\n197. Antonio Tassetti (Collegio di Macerata)\n198. Filippo Tornaboni (Collegio di Fermo)\n199. Vincenzo Torricelli (Collegio di Forl\u00ec)\n200. Antonio Tranquilli (Collegio di Ascoli) deceduto il 1\u00ba marzo 1949\n201. Giuseppe Ignazio Trevisani (Collegio di Fermo)\n202. Filippo Turriziani (Collegio di Perugia)\n203. Filippo Ugolini (Collegio di Urbino e Pesaro)\n204. Silvestro Utili (Collegio di Ancona)\n205. Vincenzo Valentini nella seduta dell'Assemblea del 15 marzo neg\u00f2 la elezione a deputati della Costituente italiana ai 60 che furono eletti con maggiori voti alla Costituente romana. \n206. Candido Augusto Vecchi (Collegio di Ancona)\n207. Ippolito Vincentini di anni 29 (Collegio di Rieti-Poggio Mirteto)\n208. Sisto Vinciguerra (Collegio di Frosinone e Collegio di Viterbo)\n209. Bonaventura Zacchi (Collegio di Urbino e Pesaro)\n210. col. Livio Zambeccari (Collegio di Bologna)\n211. Antonio Zambianchi (Collegio di Forl\u00ec)\n212. Benedetto Zampi (Collegio di Macerata)"}
{"id": "2040671", "revid": "1272592", "url": "https://it.wikipedia.org/wiki?curid=2040671", "title": "L'Opinione", "text": "L'Opinione \u00e8 il nome di tre periodici italiani:"}
{"id": "2040675", "revid": "1568601", "url": "https://it.wikipedia.org/wiki?curid=2040675", "title": "Adamello", "text": ""}
{"id": "2040678", "revid": "92723", "url": "https://it.wikipedia.org/wiki?curid=2040678", "title": "Diocesi di Carini", "text": "La diocesi di Carini (in latino: \"Dioecesis Carinensis seu Hyccaritana\") \u00e8 una sede soppressa e sede titolare della Chiesa cattolica.\nStoria.\nLe notizie che si hanno sulla diocesi di Carini sono frammentarie e in parte dovute alle scoperte archeologiche effettuate nel territorio, che hanno portato alla luce, a Villagrazia di Carini, un complesso di catacombe risalenti al III secolo e nelle cui vicinanze \u00e8 stato individuato il nucleo paleocristiano dell'antica Carini.\nLa prima menzione storica dei vescovi di Carini si deve a papa Gregorio Magno, tra la fine del VI secolo e gli inizi del VII. Nel settembre 595 il pontefice affida al vescovo reggino Bonifacio la diocesi di Carini, rimasta senza pastore e in stato di abbandono per la diminuzione degli abitanti e la morte dei suoi sacerdoti. L'unione di Reggio con Carini dovette per\u00f2 durare poco. Infatti in due lettere di novembre 602, papa Gregorio scrive al vescovo Barbaro di Carini per nominarlo visitatore della Chiesa di Palermo, allora vacante, e sovraintendente all'elezione del nuovo vescovo.\nQueste lettere di Gregorio Magno hanno suscitato vivo interesse ed un ampio dibattito fra gli studiosi a causa della distanza fra Reggio e Carini, per cui l'unione delle due sedi risulta \"veramente strana\", come si \u00e8 espresso Francesco Lanzoni. La distanza fece presupporre che la sede menzionata nelle lettere del pontefice si trovasse in Calabria o, secondo altri, in Puglia.\nVescovi di Carini sono ancora attestati nel VII e nell'VIII secolo: nel 649 un vescovo di Carini, di nome Giovanni, compare al sinodo lateranense indetto da papa Martino I; nel concilio di Nicea del 787 prese parte il vescovo Costantino. Un sigillo scoperto nel territorio del comune di Carini ha restituito il nome del vescovo Felice, vissuto nel VII secolo: il sigillo riporta tuttavia la scritta \"Felicis episcopi Panormi\", che induce ad ascrivere il vescovo nella cronotassi episcopale di Palermo.\nA differenza delle altri diocesi siciliane, quella di Carini non appare nella \"Notitia Episcopatuum\" del patriarcato di Costantinopoli, databile all'inizio del X secolo e attribuita all'imperatore Leone VI. La diocesi dovette essere soppressa gi\u00e0 nel IX secolo in seguito alla conquista araba dell'isola; con l'avvento dei Normanni nell'XI secolo non fu pi\u00f9 ricostituita ed il suo territorio entr\u00f2 a far parte dell'arcidiocesi di Palermo.\nDal 1968 Carini \u00e8 annoverata tra le sedi vescovili titolari della Chiesa cattolica; dal 14 novembre 1998 l'arcivescovo, titolo personale, titolare \u00e8 Alessandro D'Errico, nunzio apostolico a Malta e in Libia."}
{"id": "2040682", "revid": "68187", "url": "https://it.wikipedia.org/wiki?curid=2040682", "title": "Tabella dei giochi proibiti", "text": ""}
{"id": "2040684", "revid": "244212", "url": "https://it.wikipedia.org/wiki?curid=2040684", "title": "Saml", "text": ""}
{"id": "2040685", "revid": "72396", "url": "https://it.wikipedia.org/wiki?curid=2040685", "title": "Mirko Panattoni", "text": ""}
{"id": "2040686", "revid": "1543377", "url": "https://it.wikipedia.org/wiki?curid=2040686", "title": "Live! Live! Live!", "text": "Live! Live! Live! \u00e8 il primo album live del cantante rock canadese Bryan Adams pubblicato nel 1994 dalla A&amp;M Records,sono circa 1,5 milioni le copie vendute.\nIl concerto \u00e8 stato registrato al \"Rock Werchter\" in Belgio nel 1988 mentre \"pioveva a dirotto\"."}
{"id": "2040690", "revid": "253269", "url": "https://it.wikipedia.org/wiki?curid=2040690", "title": "Bill Nunn", "text": "Biografia.\nFiglio del curatore editoriale Bill Nunn, crebbe in Pennsylvania per poi spostarsi in Georgia con la moglie Donna Anne Watts e con le loro due figlie, Jessica e Cydney. Recit\u00f2 in diversi film, dalla commedia al dramma, tra cui \"Sister Act - Una svitata in abito da suora\" (1992), \"La leggenda del pianista sull'oceano\" (1998), e molte pellicole dirette da Spike Lee, come \"Fa' la cosa giusta\" (1989), dove interpretava il ruolo di Radio Raheem. Malato di leucemia, mor\u00ec il 24 settembre 2016, all'et\u00e0 di 63 anni.\nDoppiatori italiani.\nNelle versioni in italiano dei suoi film, Bill Nunn \u00e8 stato doppiato da:"}
{"id": "2040691", "revid": "287204", "url": "https://it.wikipedia.org/wiki?curid=2040691", "title": "Dottor Sivana", "text": "Il dottor Thaddeus Bodog Sivana, noto semplicemente come il Dottor Sivana, \u00e8 un supercattivo immaginario dei fumetti. Creato dal Bill Parker e C.C. Beck, apparve per la prima volta come opposto di Capitan Marvel in \"Whiz Comics\" n. 2 (febbraio 1940) della Fawcett Comics. Sivana si stabil\u00ec subito come arcinemico di Capitan Marvel e frequente antagonista, un ruolo che mantiene tutt'oggi nelle sue comparse nei fumetti della DC Comics, che acquist\u00f2 i diritti dei personaggi della Fawcett.\nNel 2009, il dottor Sivana \u00e8 stato classificato come 82\u00b0 miglior cattivo dei fumetti di tutti i tempi dal sito IGN. C. C. Beck ha detto che Parker ha creato il nome di Sivana combinando il nome del dio indiano \u015aiva con la parola \"nirvana\".\nBiografia del personaggio.\nSivana si autodefinisce uno scienziato pazzo, piccolo e pelato con il gusto di sviluppare nuove tecnologie. Complotta sempre di farla finita con Capitan Marvel e la Famiglia Marvel, ma i suoi piani vengono sempre sventati. La sua frase preferita \u00e8 \"Maledizione! Ho fallito ancora!\" e la sua risata beffarda \"Heh! Heh! Heh!\". Ha inoltre inventato il nomignolo \"Il Ragazzone in Rosso\" (in inglese \"Big Red Cheese\") per riferirsi a Capitan Marvel, un nome che gli amici del Capitano usano scherzosamente per stuzzicarlo.\nSecondo \"Le origini di Sivana\" (Whiz Comics n. 15, marzo 1941), il Dottore cominci\u00f2 con le migliori intenzioni, con idee scientifiche progressive che potevano cambiare l'industria ma furono respinte da chiunque lui si avvicinasse. Deriso dalla societ\u00e0, Sivana port\u00f2 la sua famiglia sul pianeta Venere, su cui stette finch\u00e9 i suoi figli non crebbero e la Terra non era come l'aveva lasciata. Durante il periodo che pass\u00f2 \"all'estero\", lottando per domare la giungla venusiana, Sivana divent\u00f2 pi\u00f9 cattivo.\nIl Sivana della Golden Age, era un uomo due volte vedovo con quattro figli: i buoni e adulti Beautia e Magnificus e i malvagi teenager Georgia e Thaddeus Jr. (alias Sivana Jr.). Sivana Jr. e Georgia costituirono la super cattiva Famiglia Sivana, la controparte cattiva della Famiglia Marvel. Magnificus e Beautia, tuttavia, non erano nemici dei Marvel; infatti Beautia aveva una cotta non corrisposta per Capitan Marvel (lei non sa che in realt\u00e0 il Capitano \u00e8 Billy Batson).\nLa Famiglia Sivana fu cancellata dall'esistenza durante Crisi sulle Terre infinite, ma grazie all'Ora Zero, sia Beautia che Magnificus (insieme alla loro madre Venus Sivana) furono riportati alla vita. Come risultato di Crisi Infinite, anche Georgia e Thaddeus Jr. furono resuscitati.\nFawcett Comics e la DC Comics pre-Crisis.\nIl Dottor Sivana apparve in oltre met\u00e0 delle pubblicazioni di Capitan Marvel della Golden Age, dopo aver scoperto la doppia identit\u00e0 di Capitan Marvel come il ragazzo speaker in radio Billy Batson. Nonostante sia brillante, anche se cattivo, come scienziato, Sivana utilizz\u00f2 tutte le sue invenzioni in tutti i modi possibili contro i Marvel. Insieme alla Famiglia Marvel, Sivana entr\u00f2 nel limbo del 1953 quando la DC Comics fece causa alla Fawcett Comics di aver illegalmente copiato il personaggio di Superman nella creazione di Capitan Marvel.\nNel 1972, la DC Comics acquist\u00f2 i diritti sui personaggi di Capitan Marvel, rilanciandoli in una nuova testata, \"Shazam!\", il febbraio successivo.\nI vent'anni di assenza di Capitan Marvel e relativi personaggi del fumetto fu spiegato come il risultato della Famiglia Sivana di intrappolare i Marvel in una sfera di Sospensione, in cui i supereroi sarebbero rimasti in orbita nello spazio fino al 1973, in animazione sospesa. Il problema fu che anche la Famiglia Sivana rimase intrappolata nel loro stesso piano.\nUltime apparizioni.\nNella serie limitata di Jeff Smith, del 2007, Shazam! La Societ\u00e0 dei Mostri del Male, Sivana viene introdotto come il nuovo Ministro della Guerra degli Stati Uniti. Mentre ostenta i suoi sforzi di lotta al terrorismo, Sivana \u00e8 pi\u00f9 interessato alla tecnologia dei mostri robot inventati, e portati sulla Terra, da Mr. Mind, al fine di usarle come armi da cui trarre profitto. Purtroppo per lui viene visto in TV mentre getta Mary Marvel gi\u00f9 dalla sommit\u00e0 di uno di questi robot giganti e viene quindi arrestato. La serie \u00e8 un'aperta critica all'amministrazione Bush e alla Guerra al Terrorismo.\nAltri media.\nTelevisione.\nIl dottor Sivana \u00e8 apparso anche nei due special televisivi intitolati \"Legends of the Superheroes\", interpretato da Howard Morris."}
{"id": "2040692", "revid": "1305772", "url": "https://it.wikipedia.org/wiki?curid=2040692", "title": "Waking Up the Neighbours", "text": "Waking Up the Neighbours \u00e8 il sesto album in studio del cantante rock canadese Bryan Adams, pubblicato nel settembre del 1991 dalla A&amp;M Records. L'album \u00e8 stato registrato presso i Battery Studios a Londra, e presso il The Warehouse Studio a Vancouver, mixato ai Mayfair Studios della capitale britannica, e masterizzato da Bob Ludwig presso gli studi Masterdisk a New York.\nL'album \u00e8 ricordato soprattutto per il successo del singolo \"(Everything I Do) I Do It for You\", che rimase al primo posto delle classifiche britanniche per il tempo record di sedici settimane consecutive. L'album ha venduto in totale pi\u00f9 di 16 milioni di copie nel mondo.\nL'album \u00e8 anche noto per aver causato controversie in Canada per via del sistema del Contenuto canadese. Ci\u00f2 indica che una certa percentuale deve essere trasmessa da musica canadese in trasmissioni radiofoniche e televisive canadesi. Poich\u00e9 \"Waking Up the Neighbours\" \u00e8 stato in gran parte registrato in Inghilterra e co-prodotto da Robert John \"Mutt\" Lange (originario dello Zambia), l'album e le sue canzoni, in base alle norme in vigore fino al 1991, non furono considerate produzioni puramente canadesi. Nel frattempo l'album fu poco trasmesso in Canada, ma nonostante ci\u00f2 riusc\u00ec a raggiungere il primo posto delle classifiche canadesi. A seguito delle lamentele di Bryan Adams, nel settembre di quell'anno, la \"Commissione canadese radio-televisiva e delle telecomunicazioni\" (CRTC) annunci\u00f2 che le regole del Contenuto canadese sarebbero state ampliate. Il vecchio regolamento per la scrittura collaborativa tra i canadesi e non canadesi dove il compositore paroliere e musicale lavorato separatamente. A partire dal settembre 1991, il regolamento \u00e8 stato ottimizzato per riconoscere le unioni in cui due (o pi\u00f9) collaboratori ogni contribuito a entrambi i testi e la musica, come fu nel caso di Adams e Lange.\nIl disco.\nRegistrazione e produzione.\nL'album \u00e8 stato registrato presso i Battery Studios in Inghilterra e il The Warehouse Studio in Canada. Le registrazioni hanno avuto inizio nella primavera del 1990, e insieme al missaggio, sono terminate nell'estate del 1991. Bryan Adams \u00e8 stato aiutato nella composizione e nella produzione delle canzoni da Robert John \"Mutt\" Lange, gi\u00e0 famoso per le sue collaborazioni con AC/DC, Foreigner e Def Leppard. I due hanno passato un lungo periodo a Londra per lavorare assieme alla produzione dell'album.\nCanzoni.\nL'album contiene la canzone \"(Everything I Do) I Do It for You\", inserita nella colonna sonora del film \"Robin Hood - Principe dei ladri\" nel 1991. Il singolo divenne un enorme successo mondiale, passando sette settimane al primo posto della Billboard Hot 100 negli Stati Uniti, sedici settimane consecutive al primo posto della Official Singles Chart (stabilendo un record nelle classifiche del Regno Unito), e nove settimane al primo posto nelle classifiche del Canada. La canzone \u00e8 stata premiata ai Grammy Awards del 1992 come Migliore canzone scritta per un film, ed \u00e8 stata inoltre nominata per l'Oscar alla migliore canzone del 1991.\nFu il singolo di maggior successo dell'album, e col tempo \u00e8 diventato uno dei singoli pi\u00f9 venduti nel mondo. La canzone nacque quando Adams venne contattato dai produttori del nuovo film di Kevin Costner, \"Robin Hood - Principe dei ladri\", e venne chiesto di lavorare su una canzone scritta appositamente. Adams ricevette il nastro di un pezzo orchestrale scritto dal compositore di colonne sonore Michael Kamen. Con questo, lui e Lange usarono la sezione orchestrale di Kamen per comporre \"(Everything I Do) I Do It for You\", che venne poi usata nei titoli di coda del film quando questo usc\u00ec nei cinema il 14 giugno 1991. La canzone and\u00f2 al primo posto la settima antecedente alla pubblicazione del film e conquist\u00f2 la vetta delle classifiche in ben trenta paesi. Il singolo vendette oltre 10 milioni di copie nel mondo. Anni dopo, quando la BBC chiese ad Adams se fosse stufo del successo di \"Everything I Do\", questi rispose:\nJulien Temple cur\u00f2 la regia del video musicale di \"(Everything I Do) I Do It for You\", che venne girato in una foresta di Sheffield, in Inghilterra nel maggio del 1991.\n\"Can't Stop This Thing We Started\" fu il secondo singolo estratto dall'album, ed \u00e8 una canzone rock in contrasto con lo stile di \"(Everything I Do) I Do It for You\". Raggiunse il secondo posto della Billboard Hot 100 dietro \"Cream\" di Prince. La canzone ha ricevuto due nomination ai Grammy Awards del 1992 come Miglior canzone rock e Miglior interpretazione vocale rock solista, senza tuttavia trionfare in nessuna delle due categorie.\n\"There Will Never Be Another Tonight\" \u00e8 stato il terzo singolo estratto dall'album. Il titolo proviene da un frammento composto da Bryan Adams e Jim Vallance nei tardi anni ottanta. La frase \u00e8 stata inserita nella canzone verso la fine del 1990 e pubblicata nell'album di Adams nel 1991.\n\"Thought I'd Died and Gone to Heaven\" \u00e8 stato il quarto singolo pubblicato per \"Waking Up the Neighbours\". Fu la prima canzone scritta da Mutt Lange e Bryan Adams per l'album. Ha raggiunto la posizione numero 13 della Billboard Hot 100 e la numero 14 della Mainstream Rock Songs negli Stati Uniti, il primo posto in Canada, e la posizione numero 8 nel Regno Unito.\nGli ultimi tre singoli sono stati \"All I Want Is You\", \"Do I Have to Say the Words?\" e \"Touch the Hand\". \"Do I Have to Say the Words?\" ha raggiunto il secondo posto in Canada e la posizione numero 11 della Billboard Hot 100. \"All I Want Is You\" e \"Touch the Hand\" non sono riusciti ad ottenere il successo degli altri singoli estratti dall'album.\nPubblicazione e riscontro.\n\"Waking Up the Neighbours\" venne pubblicato il 24 settembre del 1991 e si piazz\u00f2 alla sesta posizione della Billboard 200 negli Stati Uniti. I singoli estratti dall'album raggiunsero la vetta delle classifiche in diversi paesi, con \"(Everything I Do) I Do It for You\" che pass\u00f2 il record di sedici settimane consecutive al primo posto della Official Singles Chart. Il disco ha venduto pi\u00f9 di 4 milioni di copie nei soli Stati Uniti, ed \u00e8 il maggior successo di Adams a livello mondiale. Le regole del Contenuto canadese sono state riviste nel 1991 per consentire alle stazioni radiofoniche di passare quest'album senza violare i loro legali requisiti per la trasmissione di musica canadese. Bryan Adams ha ricevuto il suo primo Grammy Award per la miglior canzone scritta per un film grazie ad \"(Everything I Do) I Do It for You\".\n\"Waking Up the Neighbours\" fu promosso anche dagli altri singoli \"Can't Stop This Thing We Started\", \"There Will Never Be Another Tonight\", \"Thought I'd Died and Gone to Heaven\", \"All I Want Is You\", \"Do I Have to Say the Words?\" e \"Touch the Hand\" e tutti furono accompagnati da rispettivi video musicali. Tutte queste canzoni, inclusa \"Do I Have to Say the Words?\", entrarono nella Billboard Hot 100. \"(Everything I Do) I Do It for You\" fu il singolo di maggior successo dell'album, piazzandosi al decimo posto nella Mainstream Rock Songs ed al primo nella Billboard Hot 100. \"(Everything I Do) I Do It for You\" \u00e8 diventata con molta probabilit\u00e0 la canzone pi\u00f9 riconoscibile e famosa di Bryan Adams. Il suo video musicale venne trasmesso di continuo su MTV.\nPolemica.\nContenuto canadese.\nL'album caus\u00f2 controversie in Canada per via del sistema del cosiddetto \"Contenuto canadese\" regolato della \"Commissione canadese radio-televisiva e delle telecomunicazioni\" (CRTC). Nonostante Adams fosse uno degli artisti canadesi dal pi\u00f9 grande successo di sempre, la specifica natura delle sue collaborazioni con non-canadesi, unita alla sua decisione di registrare l'album principalmente fuori dal Canada, ha fatto s\u00ec che \"Waking Up the Neighbours\" e tutte le sue canzoni non furono considerate Contenuti canadesi per la trasmissione nelle radio locali. Secondo il sistema allora in atto, per qualificarsi come Contenuto canadese, un'incisione musicale doveva soddisfare almeno due dei seguenti quattro criteri:\nAvendo Adams co-scritto le musiche e i testi con il non-canadese Mutt Lange e registrato gran parte dell'album fuori dal Canada, egli rispett\u00f2 solo il primo dei quattro criteri. Come risultato, sotto il regolamento del CRTC nessuna delle canzoni dell'album venne considerata Contenuto canadese, limitando cos\u00ec la quantit\u00e0 di passaggi radiofonici che altrimenti queste avrebbero potuto ricevere in Canada.\nIn segno di protesta, Adams minacci\u00f2 inizialmente di boicottare l'annuale manifestazione canadese dei Juno Awards, dove il suo album era stato quasi completamente ignorato dalla commissione nelle nomination. Fin\u00ec per essere premiato come \"Intrattenitore dell'anno\" (votato dal pubblico) e \"Produttore dell'anno\".\nAdams critic\u00f2 pubblicamente la politica del CRTC, definendola come \u00abuna disgrazia, una vergogna [...] una stupidit\u00e0\u00bb. Continu\u00f2 il suo attacco affermando:\n\u00c8 stato anche fatto notare che se Adams avesse scritto da solo tutti i testi, e Lange da solo tutte le musiche (o viceversa), la collaborazione sarebbe rientrata nei parametri del Contenuto canadese (finch\u00e9 sia stata registrato da un artista canadese, come Adams, o interamente registrata in Canada).\nCome risultato della controversia, nel settembre di quell'anno, la CRTC annunci\u00f2 che le regole del Contenuto canadese sarebbero state modificate. Il nuovo regolamento permette ai non-canadesi di contribuire fino al 50% del contenuto totale sia della musica che del testo di un'incisione musicale, ma deve sempre essere rispetta la seconda condizione di artista canadese o canzone registrata interamente in Canada.\nDi conseguenza, le canzoni firmate Adams/Lange, e le canzoni firmate Adams/Lange/Vallance dell'album sono ora considerate Contenuto canadese, essendo anche Jim Vallance \u00e8 canadese. Tuttavia, la canzone \"(Everything I Do) I Do It for You\" che porta la firma Adams/Lange/Kamen ancora oggi non \u00e8 considerata Contenuto canadese, in quanto due dei tre autori sono non-canadesi e la traccia non \u00e8 stata registrata in Canada.\nTracce.\nTutte le canzoni sono state composte da Bryan Adams e Robert John \"Mutt\" Lange, eccetto dove indicato.\nWaking Up the World Tour.\nPrima di pubblicare l'album, Adams era gi\u00e0 partito in tour per promuoverlo, l'8 giugno 1991, tenendo grandi concerti in Europa assieme agli ZZ Top. Poco dopo l'inizio del tour, venne pubblicato \"(Everything I Do) I Do It for You\" come singolo di debutto dell'album. Il singolo divenne un successo mondiale. Adams support\u00f2 ulteriormente il nuovo album con il suo Waking Up the World Tour, che part\u00ec nell'ottobre del 1991 e si concluse nel maggio del 1993. La prima data si svolse a Belfast, nell'Irlanda del Nord, l'8 ottobre 1991. Dopo diverse date in Europa, tra cui un concerto allo storico Wembley Stadium davanti a una folla di pi\u00f9 di 72.000 persone, Adams si spost\u00f2 negli Stati Uniti, dove si esib\u00ec al Ritz Theatre di New York il 10 gennaio 1992. Tale concerto and\u00f2 sold-out in meno di venti minuti. Tra gli spettatori erano presenti Ben E. King e Nona Hendryx. La tappa canadese del Waking Up the World Tour prese il via a Sydney, Nuova Scozia il 12 gennaio 1992. Nel febbraio del 1992, Adams si spost\u00f2 in Nuova Zelanda e Australia per sette date, presentate con una conferenza stampa a Sydney. Il tour giunse in Giappone il 21 febbraio con una dozzina di date in sei citt\u00e0 diverse. Nel giugno 1992, il tour prosegu\u00ec con altre date in diversi paesi europei, inclusi Italia, Germania, Paesi Bassi e Scandinavia, e nel luglio 1993, Bryan arriv\u00f2 per la prima volta in carriera in Ungheria e Turchia. Il 10 agosto 1992, il cantante torn\u00f2 negli Stati Uniti per un concerto di beneficenza al Madison Square Garden di New York, per proseguire con altre date in Canada. Il tour tocc\u00f2 il Messico con due date consecutive all'Auditorio Nacional nell'ottobre del 1992. Successivamente, Adams trascorse un anno alternandosi tra Stati Uniti e citt\u00e0 asiatiche, prima di intraprendere un'ultima piccola tappa europea nell'estate del 1993. Il tour si concluse con una data allo stadio di Singapore il 31 dicembre 1993.\nCoca-Cola fu lo sponsor officiale del tour mondiale e registr\u00f2 uno spot con la canzone \"House Arrest\" in cui erano presenti Adams e la sua band mentre suonavano in un quartiere. Nello spot compariva l'attrice Neve Campbell.\nWaking Up the Neighbours 20th Anniversary Tour 2011/2014.\nIn occasione del 20\u00ba anniversario della pubblicazione di \"Waking up The Neighbours\", Adams celebr\u00f2 questo evento con una serie di concerti in Europa e Canada."}
{"id": "2040694", "revid": "1543377", "url": "https://it.wikipedia.org/wiki?curid=2040694", "title": "So Far So Good", "text": "So Far So Good \u00e8 il primo greatest hits del cantante canadese Bryan Adams, pubblicato il 2 novembre 1993 dalla A&amp;M Records.\nIl titolo significa \"fin qui tutto bene\", la raccolta vende oltre 15 milioni di copie nel mondo.\nL'album contiene brani dal 1983 (anno di uscita di \"Cuts Like a Knife\") al 1991 (anno di uscita di \"Waking Up the Neighbours\"), e un nuovo singolo, \"\"Please Forgive Me\". In origine, la canzone \"So Far So Good\" avrebbe dovuto essere inclusa nell'album in modo che il disco cominciasse e finisse con una nuova canzone, ma fu esclusa. La canzone \u00e8 stata inclusa nel disco due di \"Anthology\".\nL'unica canzone dell'album che non \u00e8 mai stata pubblicata come singolo \u00e8 \"Kids Wanna Rock\" del 1984 di \"Reckless\", che ha sostituito \"One Night Love Affair\", tratto dallo stesso album. Anche se quest'ultima era stata pubblicata come singolo nel 1985, entrando in classifica in Canada e in Giappone, \"Kids Wanna Rock\" si \u00e8 rivelato essere un popolare punto fermo dal vivo nei tour mondiali di Adams. In realt\u00e0, diverse registrazioni dal vivo di \"Kids Wanna Rock\" furono inserite come B-sides tra il 1984 e il 1992. Altri singoli importanti esclusi sono \"Hearts on Fire\" e \"Victim of Love\" del \"1987\", il discreto successo \"Thought I'd Died and Gone to Heaven\" del 1991, e il singolo US del 1992 \"Touch the Hand\". Le prime versioni dell'album uscirono con un adesivo nero circolare sul \"jewelcase\", a coprire la ruota, con il testo \"The Best of Bryan Adams\"\" in lettere rosse. Inoltre, la copertina dell'album era disponibile in diversi colori, dal verde scuro, al marrone chiaro e all'arancione brillante. L'album \u00e8 stato riconfezionato pi\u00f9 volte, in alcune versioni sono inclusi i singoli \"All for Love\" del 1994 o \"Have You Ever Really Loved a Woman?\" del 1995.\nL'album ha venduto in Italia oltre 700.000 copie; nel 1994, sono oltre 1.700.000 le copie vendute nella regione del Sud-est asiatico.\nSo Far So Good (And More).\nIn seguito all'uscita della raccolta \u00e8 stata pubblicata nel 1994 una VHS che contiene 18 video musicali del cantautore che porta lo stesso nome della raccolta ma con un nome parzialmente modificato \"So Far So Good (And More)\", contenente non solo i video musicali relativi al disco ma anche alcuni video di singoli che non vi erano inclusi.\nSo Far So Good Tour.\n\u00c8 il tour musicale a supporto del greatest hits del cantante canadese Bryan Adams, pubblicato nel 1993.\nDal 1991 al 1994 Adams \u00e8 costantemente in \"Tour\"; dopo il \"Waking Up the World Tour\" con data conclusiva a Singapore, prende il via da Kuala Lumpur in Malaysia, per poi proseguire per 110 date.\nIl tour fa tappa in diverse nazioni, dal Bahrein all'Australia, dal Giappone al Sudafrica per poi toccare diverse nazioni in Europa, per la prima volta svolge 3 date in Vietnam, il tour si conclude negli Stati Uniti.\nIn Italia il tour arriva per 9 date dal 13 al 26 aprile 1994: Bolzano, Milano, Torino, Treviso, Bologna, Firenze, Roma, Napoli e Acireale.\nIn 9 date del \"So Far So Good Tour\" negli Stati Uniti, Adams divide il palco con i Rolling Stones."}
{"id": "2040695", "revid": "253269", "url": "https://it.wikipedia.org/wiki?curid=2040695", "title": "Joseph Maher", "text": "\u00c8 morto nel 1998, a 64 anni per un tumore al cervello. "}
{"id": "2040697", "revid": "212348", "url": "https://it.wikipedia.org/wiki?curid=2040697", "title": "Pat Crawford Brown", "text": "Biografia.\nInsegnante d'inglese alle scuole superiori sino alla pensione, cominci\u00f2 la sua carriera di attrice all'et\u00e0 di sessant'anni. Fu una delle pi\u00f9 attive caratteriste della televisione statunitense fra gli anni ottanta e novanta, prendendo parte a centinaia di serie televisive.\nIl suo nome \u00e8 particolarmente legato al personaggio della sig.ra Finnegan, interpretato in \"Ai confini della realt\u00e0\", (1985-1989), ma ancor di pi\u00f9 a quello di Ida Greenberg, pettegola e dispotica vicina di casa della serie \"Desperate housewives\", (2004-2007), personaggio cui confer\u00ec tratti di strepitosa comicit\u00e0.\nHa recitato anche in vari film, tra cui \"Sister Act\", (1992), di Emile Ardolino.\nZia della cantante folk Christine Lavin, si spos\u00f2 nel 1961 con \"Calvin B. Brown\", del quale rimase vedova nel 1976. Dalla loro unione nacque una figlia, Charlotte Brown."}
{"id": "2040698", "revid": "125185035", "url": "https://it.wikipedia.org/wiki?curid=2040698", "title": "Adamello (monte)", "text": "L'Adamello (\"Adam\u00e8l\" in dialetto Bresciano) \u00e8 una montagna delle Alpi Retiche meridionali, in Lombardia (Val Camonica), che costituisce la vetta principale del gruppo omonimo e della provincia di Brescia. \nPrima ascensione.\nLa vetta dell'Adamello fu vinta per la prima volta da un giovane alpinista boemo, Julius von Payer, assieme alla guida alpina Giovanni Catturani, il 15 settembre 1864, tre settimane dopo la conquista della vicina Cima Presanella da parte di un'altra spedizione alpinistica. La squadra che support\u00f2 i due primi salitori era composta, oltre a loro, dall'altra guida alpina Girolamo Botteri e da un portatore locale, Antonio Bertoldi.\nPartita l'8 settembre, la spedizione commise due errori, dovuti alla mancanza di orientamento, scambiando due vette secondarie (il Dosson di Genova, , e il Corno Bianco, ) per la cima principale, conquistandole entrambe prima di affrontare la vera cima. La via di salita scelta da Payer, Botteri e Caturani \u00e8 quella considerata ancora oggi come una delle pi\u00f9 facili (anche se da allora molto \u00e8 cambiato nella conformazione dei ghiacciai), partendo dalla Val Genova, sul versante trentino, e attraversando il Pian di Neve sino alle vette.\nLa prima ripetizione, sempre estiva, venne portata a termine, seguendo un percorso simile, da una squadra in gran parte di nazionalit\u00e0 britannica, composta dal londinese Douglas William Freshfield, dal celebre Francis Fox Tuckett, dagli alpinisti Fox e Backhouse, dalle guide svizzere Devouassoud e Michel, e per finire dal portatore Gutmann. \nPur rischiando anch'essi di commettere errori nella scelta della via, arrivarono in vetta, il 3 luglio 1865, dichiarando di aver impiegato un tempo minore rispetto alla prima compiuta da Payer l'anno precedente.\nSalita alla vetta.\nPer salire alla cima principale dell'Adamello una vera e propria via normale non esiste, ovvero esiste un itinerario diverso a seconda della valle scelta come punto di partenza.\nI primi salitori scelsero la Val Genova, attraverso i ghiacciai del Mandrone, del Pian di Neve e dell'Adamello. Questa \u00e8 ancora una delle vie pi\u00f9 frequentate per raggiungere la cima dal versante trentino e, a parte l'obbligo di utilizzare l'attrezzatura da ghiacciaio e prestare attenzione alle insidie oggettive che il ghiaccio comporta, si tratta di una lunga e faticosa camminata, tecnicamente elementare.\nUn'altra via piuttosto battuta \u00e8 quella che dal Rifugio Giuseppe Garibaldi () sale al Passo Brizio () e da qui, seguendo i bordi del ghiacciaio, sale alla vetta del Monte Falcone () che precede la cima principale.\nCima.\nLa cima dell'Adamello si trova all'interno del territorio comunale di Saviore dell'Adamello, sebbene il confine con Edolo sia a pochi metri. Sulla vetta \u00e8 installata una piccola croce montata su un cavalletto con la fotografia di Giacomo Comincioli, eroe camuno. Questa sorregge anche una campanella; sotto la croce si trova inoltre una piccola targa recante la Preghiera dell'Alpino.\nLa Prima Guerra mondiale.\nL'Adamello ha costituito il fronte nella Prima Guerra mondiale dal 1915 al 1918. \nSulle cime dell'Adamello venne trasportato durante la grande guerra, dal Regio Esercito Italiano, il cannone da 149G detto \"Ippopotamo\": pesante oltre , richiese innumerevoli uomini e grandi fatiche per poter giungere a quota di combattimento. Sin d'allora, questa ardua impresa rappresenta il sacrificio e il valore di migliaia di uomini, che per la prima volta affrontarono un conflitto di proporzioni mondiali su un terreno tanto ostile, in cui a mietere il maggior numero di vittime non era il fuoco nemico, ma le avversit\u00e0 naturali della guerra bianca."}
{"id": "2040699", "revid": "230990", "url": "https://it.wikipedia.org/wiki?curid=2040699", "title": "Territorio d'Oltremare", "text": ""}
{"id": "2040700", "revid": "69794", "url": "https://it.wikipedia.org/wiki?curid=2040700", "title": "Cori polifonici", "text": ""}
{"id": "2040701", "revid": "907190", "url": "https://it.wikipedia.org/wiki?curid=2040701", "title": "Pitti Immagine", "text": "Pitti Immagine \u00e8 un'azienda italiana che opera nella promozione dell'industria e del design della moda, attivit\u00e0 poi estesa anche ai settori dell\u2019enogastronomia e dei profumi. Organizza manifestazioni fieristiche, eventi di comunicazione e iniziative culturali.\nStoria.\nLa nascita di Pitti Immagine ha le sue origini con Giovanni Battista Giorgini, quando agli inizi degli anni '50 allestisce nella sala Bianca del Palazzo Pitti di Firenze, le prime sfilate di moda. Dal 1954 in avanti l'evento sar\u00e0 gestito direttamente dal \"Centro di Firenze per la moda Italiana\" (dal 1988 holding di Pitti Immagine).\nPitti Immagine organizza durante l'anno diversi eventi specialmente nel comparto della moda, con una notevole ricaduta economica per tutto il territorio fiorentino.. Attorno all'evento principale di Pitti Immagine vengono infatti organizzati vernissage, presentazioni, sfilate ed eventi mondani in tutta la citt\u00e0 e nell'area circostante. Gli eventi si tengono in varie sedi di Firenze tra le quali, oltre alla \"Sala Bianca\" di Palazzo Pitti, anche Fortezza da Basso, il Cinema Odeon, Piazza Santa Croce, Palagio di Parte Guelfa, il Salone dei Cinquecento di Palazzo Vecchio, la Stazione Leopolda e il Ponte Vecchio, oltre che in discoteche, locali, negozi e boutique di alta moda della citt\u00e0.\nDell'organizzazioni di mostre e attivit\u00e0 culturali si occupa in particolare la \"Fondazione Pitti Discovery\", nata nel 2002. Portarono alla sua creazione alcuni grandi manifestazioni degli anni precedenti: la collaborazione fra Giorgio Armani e il registra teatrale Bob Wilson nel 1996, quella tra Gianni Versace e Maurice B\u00e9jart e la Biennale di Firenze, fra 1996 e 1997, dedicata a rafforzare il rapporto tra moda e arte contemporanea con l'aiuto di intellettuali come Germano Celant, Franca Sozzani e Ingrid Sischy.\nSezioni.\nPitti Uomo.\n\"Pitti Immagine Uomo\" rappresenta l'evento pi\u00f9 importante per Pitti Immagine. Viene organizzato ogni anno con cadenza semestrale ed ha una rilevanza a livello mondiale per quanto riguarda la moda maschile.\nPitti Uomo fu inizialmente il padiglione centrale della manifestazione presso Fortezza da Basso dedicato all'abbigliamento classico maschile italiano. Cominci\u00f2 invece a cambiare caratteristiche, diventando un evento di maggiore portata, con l'arrivo di Marco Rivetti nell'azienda, nel 1987. Negli anni seguenti il progetto di dare maggiore apertura e visione internazionale alla fiera fu sostenuto anche dall'imprenditore Fabio Inghirami, da Gianfranco Bartolini al momento presidente della Regione Toscana e dal sindaco di Firenze Massimo Bogianckino.\nLa prima innovazione nel progetto fu di tipo culturale e di comunicazione, con il coinvolgimento dei luoghi artistici della citt\u00e0 in una serie di eventi dedicati alla cultura della moda e la richiesta a specifici stilisti di realizzare progetti appositamente concepiti per Pitti Uomo, il primo dei quali fu la sfilata presso Villa Gamberaia, nel giugno del 1990, di Vivienne Westwood. Sempre nel 1990 prese avvio il programma delle mostre: l'anno stesso quella su Roberto Capucci, nel 1991 quella dedicata a Jean-Paul Gaultier presso la Scuola di guerra aerea, seguita in estate dalla sfilata di Romeo Gigli per le strade del quartiere popolare di San Niccol\u00f2. Nel 1992 la mostra sulla nascita della moda italiana a Palazzo Strozzi e quella su Giorgio Armani furono realizzate con l'aiuto di Luca Ronconi e di Gae Aulenti. Nel 1993 la fiera usufru\u00ec per la prima volta degli spazi della Stazione Leopolda con la sfilata di Paul Smith e il concerto di Maceo Parker.\n\u00c8 del 1994 l'arrivo dello streetstyle all'interno di una fiera fino ad allora molto legata all'abbigliamento classico, con una mostra collettiva presso la Stazione Leopolda in collaborazione col negozio londinese \"Sign of the Times\" che raccoglieva le produzioni di giovani stilisti emergenti. Fu tra gli espositori Alexander McQueen. Il marchio Dolce &amp; Gabbana fu presentato presso la Villa I Collazzi e fu creato il progetto \"Streetstyle\" dedicato al denim e al lifestyle maschile, ospitato al piano terra della Fortezza da Basso, l'Arsenale.\nFra gli stilisti coinvolti negli anni successivi si segnalano Valentino, Missoni, Moschino e Dries van Noten."}
{"id": "2040703", "revid": "110464960", "url": "https://it.wikipedia.org/wiki?curid=2040703", "title": "Claudio Ferrarini", "text": "Biografia.\n\u00c8 stato allievo di Marcel Moyse, Conrad Klemm, Aur\u00e8le Nicolet, Karlheinz Z\u00f6ller, Nikolaus Harnoncourt, Wolfgang Schulz, S\u00e1ndor V\u00e9gh, Gustav Leonhardt, Karlheinz Stockhausen e Severino Gazzelloni. \nIl suo debutto come solista avviene all'et\u00e0 di 24 anni al Teatro Regio di Parma. Si \u00e8 esibito in importanti sale da concerto come Suntory Hall di Tokyo, Carnegie Hall e Palazzo delle Nazioni Unite (ONU) di New York, St. Martin in the Fields e Sotheby's a Londra, alla Gewandhaus Mendelssohn Saal di Lipsia, Konzerthaus di Berlino, Schloss Glienick di Postdam, Gasteig di Monaco di Baviera, Stefaniensaal di Graz e Mozarteum di Salisburgo. \nAlcune sue esecuzioni sono state registrate da vari enti radio-televisivi (anche in mondovisione) come ORF, ZDF, RSI, RAI, Radio Vaticana, SDR, RTE, BBC, ALL INDIA. \nIl suo repertorio spazia tra classico, jazz, pop e rock e ha collaborato con importanti compositori tra cui: Luciano Berio, Pierre Boulez, Luis Berenguer, John Cage, Paolo Castaldi, Nicol\u00f2 Castiglioni, Gianluca Cangemi, Jean O'Leary, Franco Donatoni, Dimitri Nicolau, Andrea Talmelli, Jorg Demus, Martin M\u00fcnch, Matelda Viola, Giorgio Tosi, Mario Baratello, Alessandro Nidi, Izumi Kuwahara, Andrea Mannucci, Gianluca Podio, Olivier Messiaen, Frango Margola, Goffredo Petrassi, Aurelio Samor\u00eci, Emilio Ghezzi, Giacomo Manzoni. \nLa sua discografia comprende pi\u00f9 di 140 titoli e vanta importanti riconoscimenti critici internazionali tra cui 9 Globe dell'American Records Guide.\nTra il 1974 e il 1977 d\u00e0 vita alla rassegna \"Controconcerti\" e al \"Festival Due Dimensioni\" per diffondere la musica antica e contemporanea. Sempre negli anni settanta mette in scena a Parma alcune performance interdisciplinari tra musica e teatro. Ha tenuto recital con attori quali Adalberto Maria Merli, Gabriele Lavia, Franco Nero, Michele Placido, Rita Charbonnier. \n\u00c8 docente presso il Conservatorio di Parma ed \u00e8 stato invitato a tenere corsi di perfezionamento per accademie quali: Royal College of Music di Londra, Yamaha Ginza Centre di Tokyo, University of British Columbia e UBC School of Music University Vancouver in Canada, Max Bruch Musikschule di Bruch in Austria, Pittsburgh Duquesne University in USA, Universit\u00e0 della Musica di Montevideo in Uruguay, Universidade de S\u00e3o Paulo in Brasile. \nHa curato per la casa musicale Mnemes-Alfieri e Ranieri Publishing la collana \"Flutilitae\" e per Edizioni MUP Parma \u00e8 il direttore editoriale della collana MUP musica. Dal 2009 \u00e8 responsabile per Edizioni Ut Orpheus di una collana per il flauto traverso.\nSuona su strumenti dalla tradizione di costruttori Hammig di flauti Bohm."}
{"id": "2040709", "revid": "1305772", "url": "https://it.wikipedia.org/wiki?curid=2040709", "title": "18 til I Die", "text": "18 til I Die \u00e8 il settimo album del cantante canadese Bryan Adams, pubblicato il 4 giugno 1996 dalla A&amp;M Records.\nQuattro singoli sono stati estratti dall'album: \"The Only Thing That Looks Good on Me Is You\", \"Let's Make a Night to Remember\", \"Star\" e \"18 til I Die\".\nL'album ha raggiunto il primo posto in classifica nel Regno Unito, e ha venduto circa 5 milioni di copie nel mondo.\nRegistrazione e produzione.\nL'album \u00e8 stato scritto, registrato e prodotto da Adams e Robert Lange in una casa a Ocho Rios, Giamaica, tra l'inverno 1994 e l'estate 1995 e in due case diverse in Provenza, Francia, dall'autunno 1995 alla primavera del 1996, con la Warehouse Studio Mobile Unit. Il missaggio \u00e8 avvenuto sempre in Provenza nel marzo 1996, operato da Bob Clearmountain.\nPubblicazione.\n\"18 til I Die\" \u00e8 stato ufficialmente distribuito nel giugno 1996. Negli Stati Uniti l'album ha raggiunto la posizione 31 nella Billboard 200. L'album \u00e8 stato pubblicato in Australia, Europa e Nuova Zelanda a fine giugno 1996. L'album \u00e8 stato un enorme successo commerciale durante la sua uscita in Europa, raggiungendo il numero uno nelle classifiche britanniche, diventando il secondo album di fila di Adams a raggiungere tale risultato. \"18 til I Die\" raggiunto la top ten nei Paesi Bassi, Belgio, Svizzera, Finlandia, Norvegia, Austria, Svezia, Germania e Australia.\nL'album \u00e8 stato certificato disco di platino negli Stati Uniti, triplo disco di platino in Canada e in Australia e doppio disco di platino nel Regno Unito.\nDelle canzoni \"The Only Thing That Looks Good on Me Is You\", \"Have You Ever Really Loved a Woman?\", \"Let's Make a Night to Remember\", \"Star\" e \"18 til I Die\" \u00e8 stato realizzato un video musicale.\nDifferenze album.\nLa versione australiana di \"18 til I Die\" \u00e8 caratterizzata per la presenza della canzone \"I Finally Found Someone\" (\"duetto con Barbra Streisand\") al posto di \"You're Still Beautiful To Me\" e aveva una copertina alternativa con uno sfondo viola e un ordine delle canzoni diverso , mentre la versione giapponese conteneva la canzone bonus \"Hey Elvis\" .\n18 til I Die Tour.\n\u00c8 il tour musicale di Bryan Adams a supporto dell'album, svoltosi nel 1996 e 1997 con un pre-tour nel 1995.\nNel maggio del 1996 prende il via al Nurburgring in Germania, dove Adams suona davanti a una folla di oltre 60.000 persone.\nIl tour, denominato anche \"Summer of '96\", fa tappa in diverse nazioni in Europa, dalla Germania alla Spagna per concludersi nel luglio 1996 presso il Wembley Stadium a Londra davanti a una folla di oltre 72.000 persone. Il suo secondo concerto sold-out presso l'impianto inglese, ed \u00e8 considerato come il suo pi\u00f9 popolare concerto di sempre in quanto fu trasmesso dal vivo in 25 paesi.&lt;ref name=\"Bryan Adams - Wembley Stadium,27/07/96\"&gt;&lt;/ref&gt; In alcune date viene supportato da Melissa Etheridge.\nIl tour nel gennaio 1997 fa tappa in Nuova Zelanda, passando poi in Australia e Giappone e spostandosi in Europa e terminare nel settembre del 1997 negli Stati Uniti.\nIn Italia il tour arriva nel mese di maggio del 1997 per 4 date: Milano, Bolzano, Roma e Modena."}
{"id": "2040710", "revid": "76963", "url": "https://it.wikipedia.org/wiki?curid=2040710", "title": "Leslie Wing Pomeroy", "text": ""}
{"id": "2040716", "revid": "76963", "url": "https://it.wikipedia.org/wiki?curid=2040716", "title": "David Reivers", "text": "\u00c8 conosciuto per aver interpretato il padre di suo figlio nel film Disney per la televisione \"Jump in!\", in \"Free Style\" e in \"\"."}
{"id": "2040717", "revid": "1543377", "url": "https://it.wikipedia.org/wiki?curid=2040717", "title": "Ospedale San Giuseppe (Empoli)", "text": "L'ospedale San Giuseppe di Empoli \u00e8 un ospedale situato in viale Boccaccio ad Empoli, in Provincia di Firenze.\nL'edificio, che fa parte dell'Azienda Usl 11 di Empoli, \u00e8 ripartito in due strutture distinte, poste una accanto all'altra e collegate tra di loro.\nCon costruzione della seconda struttura, ed il notevole ingrandimento, l'ospedale ha assunto rilevanza provinciale.\nAlcune sezioni della struttura pi\u00f9 vecchia ospitano le sedi decentrate di alcune facolt\u00e0 dell'Universit\u00e0 degli Studi di Firenze.\nUn altro complesso del San Giuseppe \u00e8 posto nel centro storico della citt\u00e0 in via Paladini.\nStrutture.\nStruttura Nuova.\nLa nuova struttura dell'ospedale San Giuseppe di Empoli raccoglie la maggioranza delle attivit\u00e0 ospedaliere, che comunque si integrano (essendo addirittura collegati da un tunnel sospeso) con quelle della struttura gi\u00e0 esistente, e si sviluppa su 43.402 metri quadrati e comprende quattro blocchi denominati \u201cA\u201d, \u201cB\u201d, \u201cC\u201d e \u201cD\u201d.\nIl nuovo presidio ospedaliero dispone di circa 413 posti letto totali e di 8 sale operatorie, oltre alle sale parto.\nStruttura Vecchia.\nLa vecchia struttura (di colore rosso) ospita diverse attivit\u00e0 dell'Universit\u00e0 di Firenze oltre che ai servizi ospedalieri.\nIn questo complesso si sta allestendo il laboratorio di nanotecnologie."}
{"id": "2040728", "revid": "36426", "url": "https://it.wikipedia.org/wiki?curid=2040728", "title": "Il ballo del qua qua", "text": "Il ballo del qua qua \u00e8 il titolo italiano di una canzone di grande notoriet\u00e0 internazionale intitolata \"Der Ententanz\" (\"Il ballo dell'anatra\"), composta dallo svizzero Werner Thomas. La versione italiana, riarrangiata da T. Rendall e Lorenzo Raggi e cantata da Romina Power, venne pubblicata nel 1981 e compare nell'album di Al Bano &amp; Romina Power \"Felicit\u00e0\", pubblicato in Italia nel 1982.\nLa musica.\nLa musica originale \u00e8 stata composta negli anni cinquanta dal musicista svizzero Werner Thomas. \u00c8 stata adattata con parole diverse in molteplici nazioni, spesso abbinandola ad altri animali per esigenze di metrica del testo (per esempio in inglese \u00e8 \"The Chicken Dance\", cio\u00e8 \"Il ballo del pollo\"), ed usata nel corso degli anni come colonna sonora in vari film e serie televisive, come ad esempio \"Il trafficone\", \"L'affittacamere\", \"Biancaneve &amp; Co.\" o \"The Big Bang Theory,\" nonch\u00e9 come sigla del programma televisivo di Antonio Ricci \"Paperissima\", in onda su Canale 5 dal 1990. La versione italiana \u00e8 composta, appunto, da Lorenzo Raggi, ed \u00e8 l'unica, insieme a quella francese, a usare degli starnazzi all'inizio e alla fine.\nIl brano.\n\"Il ballo del qua qua\" \u00e8 una canzone pensata principalmente per i bambini ed anche un inno alla felicit\u00e0 (\"prendi sotto braccio la felicit\u00e0\").\nLanciata da Romina Power nel corso della trasmissione \"Fantastico 2\", la canzone \u00e8 rimasta senz'altro la pi\u00f9 conosciuta nella carriera della Power da solista, al di fuori del duo formato con il marito Albano Carrisi. Tra i coristi ci sono stati Silvia Annichiarico, Paola Orlandi, Lalla ed Eloisa Francia, Mario Balducci, Moreno Ferrara e Silvio Pozzoli (che cantano la quarta strofa insieme alla Power).\nIl disco.\n\"Il ballo del qua qua\" si dimostr\u00f2 essere un grande successo commerciale, riuscendo ad arrivare alla prima posizione della classifica dei 45 giri pi\u00f9 venduti in Italia il 24 aprile 1982, e rimanendo stabilmente in top 10 per sei mesi, dal gennaio al giugno del 1982. Alla fine dell'anno il singolo risult\u00f2 essere il sesto pi\u00f9 venduto dell'anno."}
{"id": "2040729", "revid": "1005847", "url": "https://it.wikipedia.org/wiki?curid=2040729", "title": "Elezioni parlamentari in Slovenia del 2008", "text": "Le elezioni parlamentari in Slovenia del 2008 si tennero il 21 settembre per il rinnovo dell'Assemblea nazionale. In seguito all'esito elettorale, Borut Pahor, espressione dei Socialdemocratici, divenne Presidente del Governo nell'ambito di una coalizione con Democrazia Liberale di Slovenia, Zares e Partito Democratico dei Pensionati della Slovenia; il Partito Democratico Sloveno del primo ministro uscente Janez Jan\u0161a pass\u00f2 invece all'opposizione."}
{"id": "2040733", "revid": "118845067", "url": "https://it.wikipedia.org/wiki?curid=2040733", "title": "Periodo glaciale", "text": "Un periodo glaciale (o anche epoca glaciale) \u00e8 un intervallo di tempo della storia geologica della Terra lungo circa 100\u00a0000 anni che cade all'interno di un'era glaciale, caratterizzato da un avanzamento generale delle calotte polari e dei ghiacciai terrestri (glaciazione) dovuto alla diminuzione delle temperature medie globali del clima terrestre. Durante un'era glaciale i periodi glaciali si alternano ai periodi interglaciali che, d'altro canto, sono i periodi di clima pi\u00f9 caldo e, ovviamente, corrispondono ad un ritiro dei ghiacci. I periodi glaciali hanno una durata di circa 100\u00a0000 anni mentre i periodi interglaciali hanno una durata inferiore (circa 10-15\u00a0000 anni). \nL'alternanza ciclica di periodi glaciali e interglaciali, ossia di periodi lunghi migliaia di anni con generale avanzamento o ritiro dei ghiacciai, \u00e8 strettamente legata ai movimenti dell'asse terrestre e dell'orbita terrestre (cicli di Milankovi\u0107). Durante una fase glaciale o interglaciale varie cause, sia interne che esterne al pianeta (attivit\u00e0 vulcanica, attivit\u00e0 solare, variazioni nell'insolazione...), possono rendere irregolare il generale avanzamento o ritiro dei ghiacciai. L'ultimo periodo glaciale si \u00e8 concluso circa 10.000 - 15.000 anni fa mentre l'attuale Olocene \u00e8 il periodo interglaciale pi\u00f9 recente e quello in cui ci troviamo oggi.\nI periodi glaciali possono comprendere piccole fasi di riscaldamento climatico (chiamate Interstadiali) che hanno tuttavia durata e intensit\u00e0 limitata rispetto ai Periodi interglaciali veri e propri.\nGli ultimi Periodi glaciali.\nI periodi glaciali (o \"cicli glaciali\" o \"glaciazioni\"), relativi all'attuale Era Glaciale iniziata circa 3 milioni di anni fa, sono quattro e prendono il nome, dal pi\u00f9 antico al pi\u00f9 recente, da quattro affluenti minori del Danubio in Germania (pi\u00f9 precisamente in Baviera), \"G\u00fcnz\", \"Mindel\", \"Riss\" e \"W\u00fcrm\". La scelta di questi nomi \u00e8 dovuta al fatto che fu proprio nelle vallate tedesche che si rinvennero tracce dell'attivit\u00e0 dei ghiacciai. Non a caso \u00e8 sulle Alpi che nacque la moderna glaciologia (le quattro glaciazioni ricoprirono le Alpi con una \"calotta di ghiaccio\" spessa fino a 2.000 metri).\nCos\u00ec le glaciazioni \"G\u00fcnz\", \"Mindel\", \"Riss\" e \"W\u00fcrm\" sono riscontrabili man mano che ci si avvicina al Neozoico e quindi sono identificabili le seguenti quattro fasi glaciali, intervallate da tre \"fasi interglaciali\" (che si chiamano \"G\u00fcnz-Mindel\", \"Mindel-Riss\" e \"Riss-W\u00fcrm\"):\nI periodi interglaciali tra i Periodi glaciali.\nIn questa tabella sono evidenziati in rosa i periodi interglaciali tra i vari Periodi glaciali."}
{"id": "2040734", "revid": "367445", "url": "https://it.wikipedia.org/wiki?curid=2040734", "title": "Palazzo di Giustizia (Firenze)", "text": "Il Palazzo di Giustizia o Palagiustizia di Firenze, si trova in viale Guidoni, nel quartiere di Novoli (parte ovest della citt\u00e0).\nStoria.\nIl palazzo, progettato negli anni settanta del XX secolo, in linea con l'architettura del periodo, ed iniziato a costruire nel 2000, nei progetti originari avrebbe dovuto essere totalmente funzionante nella primavera del 2006, , che hanno costretto ad appaltare inizialmente solo il primo stralcio dell'opera ed a procedere ad una seconda gara d'appalto una volta reperiti i fondi necessari. Nell'autunno del 2008, anche se gran parte delle strutture era stata completata, il cantiere era ancora aperto e il trasferimento degli uffici era in via di programmazione.\nCon l'inizio di gennaio 2012 il nuovo Palagiustizia \u00e8 divenuto operativo con il definitivo trasferimento del Giudice di Pace, cui sono seguiti la Procura della Repubblica e l'ufficio del G.I.P. (Giudice delle Indagini Preliminari).\nIl giorno 23 gennaio 2012 \u00e8 stata inaugurata la struttura dal Ministro della Giustizia Paola Severino e dal Sindaco di Firenze Matteo Renzi: erano presenti le principali autorit\u00e0 locali.\nEntro il mese di luglio 2012 \u00e8 stato completato il trasferimento di tutti gli uffici giudiziari fiorentini (Tribunale, Corte d'Appello, Procura della Repubblica), ad eccezione del Tribunale per i minorenni, che per legge deve avere sede distinta da quella del tribunale ordinario.\nDurante una cerimonia pubblica, tenutasi il 12 giugno 2015, il Palazzo di Giustizia di Firenze \u00e8 stato intitolato al giurista e politico fiorentino Piero Calamandrei, uno dei Padri Costituenti della Repubblica Italiana.\nDescrizione.\nSi tratta di un colossale complesso realizzato nell'area ex-Fiat, destinato a riunire tutti gli uffici giudiziari sparsi nella citt\u00e0, liberando molti edifici del centro storico (nove sedi) che potranno avere altre destinazioni.\nProgettato dall'architetto Leonardo Ricci (nel frattempo scomparso), \u00e8 lungo 240 metri e largo 146, con una torre di 72 metri, una delle pi\u00f9 alte della citt\u00e0. La superficie edificabile occupata \u00e8 di circa 800.000 metri quadrati. Si tratta del secondo pi\u00f9 esteso palazzo di Giustizia italiano dopo quello di Torino.\nIn questa nuova cittadella giudiziaria verranno destinati i piani sottointerrati ad archivio, sopra i quali si troveranno le aule di dibattimento, alle quali si aggiungeranno due aule di assise e la maxi-aula poste al piano rialzato. Gli ultimi piani sono destinati agli uffici dei magistrati e delle procure. Vi lavorano diverse migliaia di persone fra giudici, avvocati, cancellieri e impiegati.\nIl sito di viaggi VirtualTourist nel 2011 l'ha inserito al quinto posto tra i dieci edifici pi\u00f9 brutti al mondo. Nel 2016 il critico d'arte Vittorio Sgarbi l'ha definito \"luogo di una bruttezza sordida\", affermando che costa 600.000.000 \u20ac quando invece ne costa 143.600.000 \u20ac."}
{"id": "2040735", "revid": "287204", "url": "https://it.wikipedia.org/wiki?curid=2040735", "title": "Wiener Internationale Postwertzeichen Ausstellung", "text": "La Wipa (\"Wiener Internationale Postwertzeichen-Ausstellung\") \u00e8 una rassegna filatelica internazionale che si svolge a Vienna con cadenza non regolare.\nLa prima edizione si tenne nel 1881 nel palazzo della Societ\u00e0 di Orticoltura sul Parkring ed aveva come oggetto l'esposizione di francobolli provenienti da tutto il mondo. In quel periodo infatti mostre di questo tipo suscitavano grande fascino e, data la relativamente ancora ridotta diffusione del francobollo nel mondo, le collezioni degli appassionati erano ancora di tipo non specialistico.\nUna seconda edizione si tenne nel 1933, quando occup\u00f2 tre sedi: Secession, K\u00fcnstlerhaus e Milit\u00e4rcasino. Le edizioni del 1965 e del 1981 furono quelle con il pi\u00f9 alto numero di espositori, con 5000 e 5800 quadri filatelici in mostra nel Messepalast.\nNel 2000 gli organizzatori scelsero un ridimensionamento della mostra, che ospit\u00f2 2700 quadri nell'Austria Center, dove accorsero 60.000 visitatori in quattro giorni. L'ultima edizione si \u00e8 tenuta nel 2008, con 472 espositori, 2435 quadri, 24 societ\u00e0 filateliche e 87 operatori commerciali e 43 amministrazioni postali, fra cui Italia, Vaticano e San Marino.\nLa vittoria nel Gran Premio 2008 \u00e8 andata all'italiano Ottavio Masi, con una collezione \"Lombardo-Veneto 1850-1866\"."}
{"id": "2040736", "revid": "125875638", "url": "https://it.wikipedia.org/wiki?curid=2040736", "title": "Lex Iunia Norbana", "text": "La Lex Iunia Norbana, probabilmente del 19 d.C., attribuita a Tiberio, conferiva lo status di \"latini iuniani\" ai liberti manomessi in via informale e pertanto sanciva il principio di latinit\u00e0 fittizia. Tale categoria di latini aveva unicamente lo \"ius commerci\" (il diritto di essere parti in negozi giuridici riservati ai cittadini romani) e, ovviamente, lo status di libero. Era per\u00f2 priva del diritto di votare e di contrarre matrimonio (in quanto i \"latini iuniani\" non acquisivano la cittadinanza) I latini iuniani si distinguavano dunque dai \"Latini Prisci\" (gli antichi abitanti del Lazio) che avevano sia \"ius connubi\" che \"ius commerci\". L'estensione della cittadinanza romana a tutti gli abitanti dell'Impero nel 212 da parte di Caracalla non riguardava gli Iuniani, come si capisce da un provvedimento di Giustiniano tre secoli pi\u00f9 tardi.\nIl vocabolo Norbano.\nIl vocabolo \"Norbano\" spesso associato a questa legge perch\u00e9 questo implica che la legge era stata emessa da Tiberio mentre, per via dell'ordine temporale con cui sono state emanate le leggi Augustee \u00e8 pi\u00f9 probabile che appartenga proprio ad Augusto.\nA questa conclusione si giunge tenendo conto che:\nCon gli ultimi due punti si \u00e8 giunti ad una profonda incoerenza perch\u00e9 in tal caso, Augusto avrebbe fatto uso dei diritti introdotti con la \"lex iunia\" prima dell'esistenza di questa legge.\nA supporto della tesi che la \"lex iunia\" appartenga ad Augusto (e che quindi non sia \"norbana\") vi sono inoltre le seguenti osservazioni:"}
{"id": "2040746", "revid": "339392", "url": "https://it.wikipedia.org/wiki?curid=2040746", "title": "Wipa", "text": ""}
{"id": "2040752", "revid": "358232", "url": "https://it.wikipedia.org/wiki?curid=2040752", "title": "Palazzo Santa Maria Porta Coeli", "text": "Il palazzo Santa Maria Porta Coeli \u00e8 un palazzo storico di Napoli, sito in via Duomo n. 219 e oggi una delle sedi dell'Universit\u00e0 \"L'Orientale\".\nIl nome deriva dalla presenza, sullo stesso sito, della chiesa di Santa Maria Porta Coeli alle Crocelle, demolita poi per far posto alla nuova via Duomo, costruita dopo l'Unit\u00e0 d'Italia insieme all'attuale palazzo.\nStoria.\nI crociferi.\nNel 1588 San Camillo de Lellis fu invitato ad aprire in citt\u00e0 una casa del suo Ordine dei ministri degli infermi, detto anche \"dei crociferi\" per la croce ricamata sulle loro tonache (da ci\u00f2 anche il toponimo \"Crocelle\"). Dal momento che non ebbero nei primi tempi una stabile dimora, alcune nobildonne comprarono un preesistente palazzo dei Galeota e lo donarono all'ordine che lo modific\u00f2 facendogli assumere quindi le funzioni di convento di carit\u00e0 e assistenza e di chiesa della comunit\u00e0.\nLa struttura religiosa fu anche restaurata nel XVIII secolo dai fratelli Bartolomeo e Luca Vecchione, ma nel 1865 i crociferi furono espulsi per fruire del complesso per attivit\u00e0 municipali e militari. Nel 1870 la chiesa fu demolita per l'allargamento di via Duomo.\nIl nuovo uso della struttura.\nL'Istituto orientale prese in affitto il secondo piano dell'edificio nel 1896, per circa trent'anni fino al 1925, insieme all'Accademia Pontaniana e alla Societ\u00e0 Africana. Nell'edificio era gi\u00e0 ospitata la Biblioteca della ex Provincia di Napoli, che l'Orientale gest\u00ec fino al suo trasferimento nella biblioteca nazionale di Napoli. Gli spazi troppo ridotti costrinsero l'Istituto ad abbandonare successivamente l'edificio. Solo nel 1999, di nuovo per esigenze di spazi, i vertici amministrativi dell'Universit\u00e0 decisero di acquistare l'edificio che una volta ne era stata sede provvisoria.\nDescrizione.\nLa destinazione originaria dell'edificio \u00e8 evidente nella sua struttura: le volte a crociera dei corridoi, le celle che danno sugli stessi (ora trasformati in studi dei docenti), il refettorio ora sede delle sale di lettura delle biblioteche, le cucine del convento che danno sul cortile interno. Quest'ultimo ha la particolarit\u00e0 di essere accessibile dal primo piano dell'edificio, entrando dall'ingresso di via Duomo, in quanto l'ingresso originario del porticato era su via Carminiello ai Mannesi, dove in epoca romana erano situate le terme (sono visibili tra i ruderi della vicina chiesa del Carminiello ai Mannesi vestigia di un'insula romana). \nOggi il palazzo ospita i Dipartimenti di studi comparati, di studi dell'Europa orientale, e di studi letterari e linguistici dell'Europa. Nello stesso edificio \u00e8 sita anche la biblioteca Europa, frutto dell'unificazione delle biblioteche dei tre dipartimenti, che possiede circa 280.000 volumi."}
{"id": "2040753", "revid": "767487", "url": "https://it.wikipedia.org/wiki?curid=2040753", "title": "Hombre en el espejo", "text": "Hombre en el espejo \u00e8 il secondo album dei Melon Diesel, pubblicato nel 2001."}
{"id": "2040755", "revid": "1812835", "url": "https://it.wikipedia.org/wiki?curid=2040755", "title": "Cromosomi omologhi", "text": "I cromosomi omologhi sono cromosomi morfologicamente identici che presentano in loci corrispondenti gli stessi geni con le stesse informazioni. \nNegli organismi eucarioti ogni cromosoma, sia nella mitosi sia nella meiosi (fase I), \u00e8 presente in due copie di cromosomi omologhi, ognuna formata dai due cromatidi derivanti dalla duplicazione delle unit\u00e0 di DNA omologhe di origine materna e paterna. Tali cromosomi hanno uguali dimensioni e lo stesso numero di geni, ma non necessariamente lo stesso numero di alleli. I cromosomi omologhi codificano in ogni punto per lo stesso carattere e possedendo geni con effetto fenotipico simile hanno un alto livello di identit\u00e0 funzionale. Nell'essere umano vi sono 46 cromosomi distribuiti in 22 coppie di cromosomi omologhi non-sessuali (autosomi) e una coppia di cromosomi sessuali (eterosomi): XX nella femmina, XY nel maschio."}
{"id": "2040757", "revid": "773636", "url": "https://it.wikipedia.org/wiki?curid=2040757", "title": "Chiesa di Santa Maria a Monte Macerata", "text": "La chiesa di Santa Maria macerata \u00e8 un edificio sacro situato nel comune di San Casciano in Val di Pesa.\nStoria.\nLe prime notizie sulla chiesa risalgono al maggio del 981 quando viene citata in un atto di affitto di beni. In tale atto Pietro di Teuzzone dette in affitto dei beni posti nel castello di Santa Maria sotto il monte chiamato di Macerata. Il castello doveva prendere il nome dalla chiesa che evidentemente era gi\u00e0 attiva. Il primo documento in cui viene citata solo la chiesa risale al maggio del 1015, quando una parte di essa viene donata dal rettore della chiesa, Giovanni, alla badia di Passignano.\nAltre citazioni risalgono al 7 agosto del 1260 quando l'allora rettore Zanca Diotaiuti si impegnava a versare all'esercito fiorentino 4 staia di grano. La esigua quantit\u00e0 di grano da pagare dimostra che il territorio della chiesa doveva essere abbastanza povero. A conferma di ci\u00f2 sono i versamenti per le decime del 1276 e del 1302 quando la chiesa non paga mai cifre superiori alle 3 lire e 4 soldi.\nNel XIV secolo il popolo della chiesa elesse autonomamente il proprio rettore e nello stesso periodo venne fondata una Compagnia di Laici, verso la quale esiste una donazione testamentaria di tale Salvi Toracci datata 28 maggio 1326. Nel XV secolo il patronato della chiesa pass\u00f2 alla famiglia Buondelmonti e successivamente alla famiglia Niccolini; alla fine del XV secolo la chiesa venne unita alla chiesa di Sant'Andrea a Fabbrica.\nL'edificio venne probabilmente ricostruito nel XVI secolo perch\u00e9 risulta nuovamente riconsacrata in data 28 settembre 1538; sicuramente invece venne ricostruita nel 1828 a spese del Granduca Leopoldo II e il ricordo di tale atto venne inciso sull'architrave della porta d'ingresso.\nNel 1986 \u00e8 stata soppressa e annessa a alla chiesa di Montefiridolfi.\nArchitettura.\nLa chiesa \u00e8 ad unica navata e si presenta secondo lo stile semplice datogli dopo la ricostruzione nel 1828.\nEsternamente restano tracce dello stile romanico originario solo sul fianco settentrionale e sulla facciata, grazie all'intonaco cadente. Il paramento originario \u00e8 costituito da conci di calcare alberese di color avorio, disposti a corsi paralleli e orizzontali.\nPresso la chiesa era conservata una tavola raffigurante la \"Madonna Assunta tra i santi Stefano e Giovanni Gualberto\" che \u00e8 stata trafugata negli anni ottanta del XX secolo. Proviene da questa chiesa anche una \"croce astile\" in bronzo dorato, realizzata da artigiani locali nel XIV secolo; tale croce oggi \u00e8 esposta nel Museo di San Casciano."}
{"id": "2040758", "revid": "767487", "url": "https://it.wikipedia.org/wiki?curid=2040758", "title": "The Kiss in the Tunnel", "text": "The Kiss in the Tunnel \u00e8 un film del 1899 di George Albert Smith, uno dei primi registi del cinema inglese, appartenente alla scuola di Brighton.\nIl film, dell'epoca pionieristica, \u00e8 particolarmente interessante nella storia del cinema perch\u00e9 \u00e8 uno dei primi dove una storia \u00e8 composta da pi\u00f9 di una scena (in questo caso due) con un montaggio che sviluppa linearmente la storia (senza cio\u00e8 salti temporali).\nTrama.\nIl film inizia con l'inquadratura di un tunnel, dal quale esce un treno che scorre sul binario accanto: il soggetto del treno che passava vicino alla cinepresa era tipico dell'epoca, si pensi solo a \"L'arrivo di un treno alla stazione di La Ciotat\" dei Lumi\u00e8re (1896). In questo caso per\u00f2 si va oltre, infatti poco dopo l'inquadratura si muove e si scopre cos\u00ec che l'obiettivo \u00e8 installato in testa a un altro treno, che a sua volta entra nel tunnel.\nDentro il tunnel c'\u00e8 uno stacco su una carrozza, vista in spaccato, dove una coppia colta dall'oscurit\u00e0 si scambia qualche attenzione affettuosa e un casto bacio. Infine l'inquadratura torna sui binari e mostra l'uscita dal tunnel."}
{"id": "2040759", "revid": "104458", "url": "https://it.wikipedia.org/wiki?curid=2040759", "title": "Beat Feuz", "text": "Biografia.\nCompetitivo a livello giovanile anche nelle specialit\u00e0 tecniche, lo sciatore bernese in seguito si \u00e8 specializzato in quelle veloci vincendo il titolo iridato di discesa libera ai mondiali di Sankt Moritz 2017.\nStagioni 2003-2010.\nAttivo in gare FIS dal dicembre del 2002, Feuz ha fatto il suo esordio in Coppa Europa il 25 novembre 2004 a Landgraaf in KO slalom, piazzandosi al 13\u00ba posto; nella stessa stagione ha vinto la medaglia di bronzo nello slalom speciale ai Mondiali juniores di Bardonecchia. Ha esordito in Coppa del Mondo il 10 dicembre 2006 nella supercombinata di Reiteralm, classificandosi 33\u00ba; ai successivi Mondiali juniores di Altenmarkt-Zauchensee/Flachau 2007 ha vinto tre medaglie d'oro, nella discesa libera, nel supergigante e nella combinata, e una di bronzo, nello slalom speciale. Il 13 marzo seguente ha conquistato i primi punti in Coppa del Mondo, piazzandosi 14\u00ba nella discesa libera di Lenzerheide.\nNel settembre del 2007, durante un allenamento a Zermatt, si \u00e8 rotto un legamento crociato, infortunio che l'ha costretto a saltare tutta la stagione 2007-2008; \u00e8 tornato alle gare solo il 25 ottobre 2009. Nel 2011 ha esordito ai Campionati mondiali: nella rassegna iridata di Garmisch-Partenkirchen \u00e8 stato 9\u00ba nella discesa libera e non ha completato la supercombinata. Poco pi\u00f9 tardi, l'11 marzo, ha colto la sua prima vittoria in Coppa del Mondo, nonch\u00e9 primo podio, nella discesa libera di Lillehammer Kvitfjell, in Norvegia.\nStagioni 2012-2014.\nNella stagione 2011-2012 in Coppa del Mondo ha ottenuto tredici podi con quattro vittorie; tra queste, due classiche dello sci alpino come il supergigante della Saslong in Val Gardena (il 16 dicembre) e la discesa libera della Lauberhorn di Wengen (il 14 gennaio). Tale ottimo rendimento gli ha consentito di competere per la coppa di cristallo generale, poi vinta dall'austriaco Marcel Hirscher che ha sopravanzato Feuz di 25 punti; lo sciatore svizzero si \u00e8 anche classificato al 2\u00ba posto nella classifica della Coppa del Mondo di discesa libera, staccato di 7 punti dal vincitore Klaus Kr\u00f6ll, al 2\u00ba in quella di combinata, vinta da Ivica Kosteli\u0107 con 36 punti di vantaggio, e al 3\u00ba in quella di supergigante.\nIl 21 novembre 2012 ha annunciato di essere costretto a rinunciare alla stagione 2012-2013 a causa di un problema al ginocchio sinistro; \u00e8 stata la seconda volta, dopo quella del 2007-2008, che si \u00e8 trovato costretto a saltare pressoch\u00e9 interamente una stagione. Tornato alle gare il 30 novembre 2013, ha preso parte ai XXII Giochi olimpici invernali di , sua prima presenza olimpica, dove si \u00e8 classificato 13\u00b0 nella discesa libera, 27\u00b0 nel supergigante e 15\u00b0 nella supercombinata.\nStagioni 2015-2022.\nAi Mondiali di Vail/Beaver Creek 2015 si \u00e8 aggiudicato la medaglia di bronzo nella discesa libera ed \u00e8 stato 14\u00ba nella combinata e nella successiva rassegna iridata di Sankt Moritz 2017 si \u00e8 classificato 12\u00ba nel supergigante e ha conquistato la medaglia d'oro nella discesa libera. Ai XXIII Giochi olimpici invernali di ha vinto la medaglia d'argento nel supergigante e quella di bronzo nella discesa libera; in quella stessa stagione 2017-2018 ha vinto la Coppa del Mondo di discesa libera, superando di 70 punti Aksel Lund Svindal, dopo essersi aggiudicato tra l'altro due classiche come le gare della Lauberhorn di Wengen (13 gennaio) e della Kandahar di Garmisch-Partenkirchen (27 gennaio).\nAi Mondiali di \u00c5re 2019 \u00e8 stato 4\u00ba nella discesa libera e 18\u00ba nel supergigante e in quella stessa stagione 2018-2019 ha nuovamente vinto la Coppa del Mondo di discesa libera, con 20 punti di vantaggio sul secondo classificato Dominik Paris e 6 podi nella specialit\u00e0 tra cui la vittoria sulla Birds of Prey di Beaver Creek (30 novembre). Anche nella stagione 2019-2020 ha vinto, per la terza volta, la Coppa del Mondo di discesa libera, con 212 punti di vantaggio su Thomas Dre\u00dfen; tra i suoi 7 podi stagionali figurano le vittorie del 7 dicembre sulla Birds of Prey di Beaver Creek e del 18 gennaio sulla Lauberhorn di Wengen. \nAi Mondiali di Cortina d'Ampezzo 2021 ha vinto la medaglia di bronzo nella discesa libera e si \u00e8 classificato 10\u00ba nel supergigante. In quella stessa stagione in Coppa del Mondo si \u00e8 aggiudicato per la quarta volta consecutiva la coppa di cristallo di discesa libera (impresa riuscita in precedenza solo a Franz Klammer) con 68 punti di vantaggio su Matthias Mayer; ha conquistato 5 podi nella specialit\u00e0, vincendo le due gare disputate sulla classica pista Streif di Kitzb\u00fchel il 22 e il 24 gennaio. L'anno dopo ai XXIV Giochi olimpici invernali di ha vinto la medaglia d'oro nella discesa libera e non ha completato il supergigante.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nSG = supergigante"}
{"id": "2040768", "revid": "339392", "url": "https://it.wikipedia.org/wiki?curid=2040768", "title": "Cantadores", "text": ""}
{"id": "2040770", "revid": "729019", "url": "https://it.wikipedia.org/wiki?curid=2040770", "title": "Isole Ssese", "text": "Le Isole Ssese sono un arcipelago di 84 isole sul lago Vittoria nel settore ugandese, nel Distretto di Kalangala. Le principali isole sono Bugala e Bukasa e sono le uniche due abitate.\nFormazione geografica.\nLe isole sono disposte in due gruppi principali, separati dal Canale Kkome.\nLe isole maggiori sono:\nPopolazione.\n Nei tempi antichi le isole sono state uno dei pi\u00f9 importanti centri spirituali della regione.\nLa popolazione \u00e8 in maggioranza cristiana, divisa in numerose sette, mentre una minoranza pratica l'islamismo.\nL'AIDS \u00e8 un grave problema di salute nelle isole Ssese. Tra i numerosi villaggi di pescatori delle isole, il tasso d'infezione da HIV/AIDS \u00e8 superiore al 90%.\nFauna.\nLe isole sono anche sede di una variet\u00e0 di animali fra cui scimmie, ippopotami, coccodrilli e molte specie di uccelli, ma non vi sono grandi predatori.\nTrasporti.\nI principali porti dell'arcipelago (Luku, Kakangala, Banda e Bukasa) sono collegati tra loro da traghetti. I porti sulla terraferma che comunicano con le isole sono quelli di Bukakata e Port Bell. Fra i porti che collegano alla terraferma, vi sono anche piccoli battelli-taxi.\nTurismo.\nLe Isole Ssese stanno diventando una destinazione apprezzata dai turisti e viaggiatori in quanto presentano spiagge incontaminate e acque trasparenti in cui fare il bagno.\nLe isole sono inoltre conosciute per le loro foreste vergini nelle quali \u00e8 possibile fare birdwatching.\n\u00c8 possibile svolgere attivit\u00e0 di pesca sportiva sul Lago Vittoria. Nel lago si pesca soprattutto; la tilapia il pesce tigre e il persico del Nilo."}
{"id": "2040775", "revid": "767487", "url": "https://it.wikipedia.org/wiki?curid=2040775", "title": "Real (Melon Diesel)", "text": "Real \u00e8 il terzo ed ultimo album dei Melon Diesel, pubblicato nel 2003."}
{"id": "2040776", "revid": "729019", "url": "https://it.wikipedia.org/wiki?curid=2040776", "title": "FR-F1", "text": "L'FR-F1 \u00e8 un fucile di precisione francese, progettato per l'utilizzo da parte dei tiratori scelti, con forcella d'appoggio ed impugnatura a pistola. L'arma \u00e8 basata sul meccanismo del MAS 36.\nStoria.\nIl fucile \u00e8 stato prodotto dalla Manufacture d'armes de Saint-\u00c9tienne (MAS). Venne progettato intorno alla munizione d'ordinanza 7,5 \u00d7 54 mm MAS, prima di essere convertito per accettare la 7,62 \u00d7 51 mm NATO.\nL'FR-F1 \u00e8 stato utilizzato per la prima volta in combattimento dal Groupe d'intervention de la Gendarmerie nationale durante la presa di ostaggi a Loyada del 3-4 febbraio 1976, e poi dalla Legione Straniera nella Mauritania nel 1977 contro il Fronte Polisario e durante la battaglia di Kolwezi nello Zaire nel maggio 1978 per liberare degli ostaggi europei.\n\u00c8 stato in dotazione all'esercito francese dal 1966 al 1984 quando fu sostituito dal FR-F2, tuttora in servizio.\nTecnica.\nL'arma \u00e8 un fucile a otturatore girevole-scorrevole e monta l'otturatore del MAS 36. L'arma risulta molto precisa grazie alla combinazione della canna flottante e di un efficiente freno di bocca. Normalmente l'arma \u00e8 dotata di un bipiede con gambe regolabili a met\u00e0 della lunghezza del fucile."}
{"id": "2040777", "revid": "399", "url": "https://it.wikipedia.org/wiki?curid=2040777", "title": "Chiesa di San Giorgio (Albano Sant'Alessandro)", "text": "La chiesa di San Giorgio di Albano Sant'Alessandro si trova nel territorio dell'omonimo comune in provincia di Bergamo. Inoltre, \u00e8 filiale della parrocchiale dei Santi Cornelio e Cipriano.\nStoria e Descrizione.\nSi tratta di un piccolo edificio ecclesiale romanico dall'esterno completamente ricoperto dall'intonaco che ne ha nascosto l'originario aspetto murario.\nLa costruzione a pianta rettangolare e ad aula unica termina con l'abside semicircolare ben conservata.\nDi incerta datazione, probabilmente dell'XII secolo, si inserisce perfettamente nel panorama architettonico romanico bergamasco.\nLa chiesa \u00e8 stata costruita sulla cima della collina omonima in ottima posizione panoramica da cui si pu\u00f2 godere la vista della sottostante pianura.\nUn'acquasantiera medievale, posta all'interno della chiesa ne testimonia l'uso durante il medioevo. L'acquasantiera, in pietra, ha forma semisferica con incisa una croce."}
{"id": "2040778", "revid": "1870933", "url": "https://it.wikipedia.org/wiki?curid=2040778", "title": "Levan Kenia", "text": "Caratteristiche tecniche.\nKenia \u00e8 un centrocampista con indole offensiva che pu\u00f2 ricoprire diverse posizioni: centrale, esterno e seconda punta. \u00c8 un calciatore molto rapido, con un buon tocco di palla, specialmente con il suo piede sinistro.\nCarriera.\nClub.\nHa iniziato la sua carriera nella squadra giovanile della , nel 2004. L'anno successivo \u00e8 passato alla Lokomotivi Tbilisi, altra squadra della citt\u00e0, con cui ha affinato le sue qualit\u00e0 ed ha guadagnato anche delle convocazioni nelle Nazionali giovanili.\nNell'estate 2006, il Barcellona gli ha offerto un provino, ma a causa di un mancato accordo tra le societ\u00e0 e dello status da extracomunitario di Kenia, l'affare non si \u00e8 concretizzato. Ha per\u00f2 effettuato l'esordio nel campionato georgiano, poco pi\u00f9 che sedicenne, e ha realizzato tre marcature in undici presenze.\nA gennaio 2008, \u00e8 passato allo Schalke 04 in cambio di cinquecentomila euro. Ha esordito con la nuova maglia il 2 ottobre 2008, nella partita di Coppa UEFA contro l'APOEL, anche perch\u00e9 la federazione calcistica tedesca (DFB) non permette l'esordio di calciatori extracomunitari minorenni in Bundesliga.\nNazionale.\nKenia ha debuttato nella l'8 settembre 2007, non ancora diciassettenne, nella sfida contro l', convocato da Klaus Toppm\u00f6ller. Nonostante il cambio d'allenatore, Kenia \u00e8 rimasto nel giro della selezione anche sotto la guida di H\u00e9ctor C\u00faper."}
{"id": "2040781", "revid": "216538", "url": "https://it.wikipedia.org/wiki?curid=2040781", "title": "Periodi glaciali", "text": ""}
{"id": "2040787", "revid": "12582", "url": "https://it.wikipedia.org/wiki?curid=2040787", "title": "Cantadores a chiterra", "text": ""}
{"id": "2040788", "revid": "767487", "url": "https://it.wikipedia.org/wiki?curid=2040788", "title": "As Seen Through a Telescope", "text": "As Seen Through a Telescope (\"Vista da un telescopio\") \u00e8 un film del 1900 di George Albert Smith, uno dei primi registi del cinema inglese, appartenente alla scuola di Brighton.\nTrama.\nUn uomo in una strada sta guardando con un cannocchiale e l'inquadratura soggettiva mostra a pi\u00f9 riprese, staccando dall'inquadratura principale (il \"piano d'insieme\"), quello che si vede dallo strumento: un uomo che allaccia una calzatura a una signora, accarezzandola maliziosamente (si vede solo il dettaglio della scarpa e la caviglia entro un mascherino rotondo).\nL'uomo che guarda si mette poi a sedere, ma il passante che aveva allacciato la scarpa, passandogli poi accanto (lo si riconosce dalla bicicletta che si vedeva nella soggettiva), lo riconosce e gli molla uno scapaccione che lo fa finire in terra.\nProduzione.\nIl film, dell'epoca pionieristica, \u00e8 particolarmente importante nella storia del cinema perch\u00e9 \u00e8 il primo, con \"Grandma's Reading Glass\", a presentare un'inquadratura soggettiva, cio\u00e8 una ripresa cinematografica dove si mostri \"soggettivamente\" quello che sta vedendo uno dei personaggi.\nL'uso della soggettiva \u00e8 un po' meno rudimentale che in \"Grandma's Reading Glass\", con l'oggetto dell'inquadratura presentato come verosimilmente si doveva vedere dal cannocchiale. Vi si pu\u00f2 notare come il cinema inglese fin dalle origini nascondesse nella trama quasi sempre un messaggio di educazione e di moralismo, influenzato dalla morale vittoriana: in questo caso il messaggio \u00e8, come ad esempio in \"The Big Swallow\", \"non importunare i passanti\"."}
{"id": "2040791", "revid": "196390", "url": "https://it.wikipedia.org/wiki?curid=2040791", "title": "Cantadore", "text": ""}
{"id": "2040794", "revid": "1543377", "url": "https://it.wikipedia.org/wiki?curid=2040794", "title": "Engelbert K\u00f6nig", "text": "Carriera.\nGiocatore.\nK\u00f6nig gioc\u00f2 in Austria con Vienna CFC, Germania Schwechat e Wiener AF.\nTra il 1905 e il 1912 disput\u00f2 5 partite con la Nazionale austriaca.\nAllenatore.\nDopo aver terminato la carriera di giocatore, K\u00f6nig allen\u00f2 in Italia il Milan, il Messina in due occasioni, il , il , il Vigevano, la Pavese \"Luigi Belli\", il Rovigo, il , il e il Foligno."}
{"id": "2040798", "revid": "767487", "url": "https://it.wikipedia.org/wiki?curid=2040798", "title": "La cuesta de Mister Bond", "text": "La cuesta de Mister Bond \u00e8 il primo album dei Melon Diesel, pubblicato nel 1999.\nIl 10 luglio 2000 \u00e8 uscita anche la versione in inglese, della durata di 49 minuti e 55 secondi."}
{"id": "2040802", "revid": "729019", "url": "https://it.wikipedia.org/wiki?curid=2040802", "title": "Tranvia di Monreale", "text": "La tranvia di Monreale era una linea tranviaria interurbana a scartamento ridotto metrico, con un tratto del suo percorso a funicolare, a trazione elettrica a corrente continua. Venne dismessa nel 1946.\nStoria.\nLa Societ\u00e0 Sicula Tramways e Omnibus, che assunse la gestione della tranvia funicolare, era stata costituita a Palermo il 23 aprile 1874 con lo scopo di organizzare nella citt\u00e0 i primi tram e omnibus a trazione ippica.\nParte della rete urbana aveva iniziato ad essere trasformata a trazione elettrica a partire dal 24 maggio del 1889; la prima linea tranviaria ad avere la trazione elettrica fu proprio quella tra piazza Bologni e Rocca di Monreale, borgata palermitana posta a 115\u00a0m s.l.m., ai piedi del famoso centro di Monreale che era meta di un notevole flusso turistico in virt\u00f9 del suo famoso duomo.\nUn primissimo tentativo di progetto di tramvia a trazione equina, poi fallito, risale al 1878 quando il Comune di Monreale chiese alla Societ\u00e0 Tramways di Palermo di \u00abaversi eseguita e condotta fino a Monreale la linea del Tramway\u00bb. A tal fine il Comune di Monreale inoltr\u00f2 una richiesta di prestito di \u00a3 400.000 alla Cassa di soccorso per le opere pubbliche di Sicilia in Firenze per terminare la costruzione del tratto di strada che da Palermo porta alla borgata Rocca e costruire ex novo la strada dalla borgata Rocca fino a Monreale..\nGi\u00e0 nel 1886 la municipalit\u00e0 di Monreale aveva tentato di far approvare un suo progetto di tranvia e nel 1887 aveva addirittura stipulato un contratto per la sua costruzione; si trattava di una tranvia a vapore, che non vide la luce perch\u00e9 qualche anno dopo l'impresa appaltante era fallita e i lavori si erano del tutto bloccati.\nIl contrattempo mise in luce alcune problematiche prima sottovalutate: la poca potenzialit\u00e0 intrinseca della trazione a vapore tranviaria su tratta molto acclive e le difficolt\u00e0 di frenatura in discesa. Infatti la tratta progettata raggiungeva pendenze di tutto rispetto di oltre il 75 per mille.\nVenne quindi studiata una soluzione del tutto nuova; la linea avrebbe superato il dislivello di 184\u00a0m esistente dalla borgata palermitana denominata Rocca di Monreale alla periferia del comune di Monreale per mezzo di un sistema a funicolare di particolare progettazione e sarebbe stata a trazione elettrica a 600 V a corrente continua.\nSuccessivamente alla costruzione della tranvia interurbana di Monreale la linea proveniente da piazza Bologni venne allacciata ad essa e le stesse vetture tranviarie proseguivano fino a Monreale spinte da appositi carri elettrici di trazione e freno.\nIl servizio, inaugurato il giorno 11 febbraio 1900, incontr\u00f2 un immediato successo e funzion\u00f2 ininterrottamente fino alla fine del 1941 quando venne affiancato da un servizio di filobus e poi sospeso fino al 1944. In tale anno e fino al 1946 problemi di ricambi ai filobus portarono alla riattivazione per due anni ancora del sistema tranviario.\nIl servizio, nella cui gestione si erano nel frattempo succeduti diversi gestori, ultimo dei quali la Societ\u00e0 Anonima Siciliana Trasporti, si protrasse fino al 1946 anno in cui fu definitivamente soppresso e sostituito da una linea filoviaria.\nCaratteristiche.\nIl tracciato della tranvia, che si sviluppava per 2,045\u00a0km, risultava pressoch\u00e9 parallelo rispetto a quello della progettata ferrovia Palermo-Salaparuta, poi realizzata solo in parte e che aveva proprio a Monreale una delle stazioni.\nLa tratta, in sede propria, venne divisa in tre parti: da Palermo fino alla borgata, normale trazione tranviaria a semplice aderenza, dalla Rocca di Monreale in poi, per un'estesa di 200\u00a0m vi era il binario unico, per ulteriori 1079\u00a0m il tratto a doppio binario a funicolare e per gli ultimi 766\u00a0m di nuovo il binario unico e trazione a normale aderenza. L'armamento vide l'uso di rotaie Vignoles da 24 kg/m nella tratta funicolare e di rotaie Phoenix nelle tratte urbane. Le rotaie erano montate su traverse metalliche.\nNel tratto a funicolare si raggiungeva la pendenza massima del 120 per mille.\nLa soluzione realizzata, per il superamento della pendenza era frutto di un progetto dell'ingegner Ernesto Rademacher che era stato brevettato e realizzato dalla Societ\u00e0 continentale di imprese elettriche di Norimberga a cui si era associata per le parti elettriche la Societ\u00e0 anonima di elettricit\u00e0 Schuckert &amp; Co anch'essa di Norimberga; la progettazione dell'impianto siciliano venne curata da Alessandro Ferretti.\nLa tratta a funicolare era stata realizzata a doppio binario, a scartamento 1000\u00a0mm come il resto delle tranvie palermitane, costituito da tre rotaie che nel punto centrale della tratta si allargava diventando a 4 rotaie per consentire l'incrocio dei tram. Al centro di ognuno dei due binari affiancati era inserito un altro binario a scartamento 580\u00a0mm su cui circolavano speciali veicoli forniti di attrezzature di trazione e freno che avevano la particolarit\u00e0, una volta giunti ai piedi della rampa, di scendere sottoterra assieme al proprio stretto binario. Una volta arrestatisi il tram ripartiva con i propri mezzi passandovi sopra. Lo spintore a funicolare era cos\u00ec pronto per il successivo tram.\nLa trazione mista tram-funicolare, oltre a questo peculiari impianto, fu adottata anche in altri due impianti italiani, la cosiddetta trenovia Trieste-Opicina e l'automotofunicolare di Catanzaro."}
{"id": "2040807", "revid": "36426", "url": "https://it.wikipedia.org/wiki?curid=2040807", "title": "As seen through a telescope", "text": ""}
{"id": "2040808", "revid": "1543377", "url": "https://it.wikipedia.org/wiki?curid=2040808", "title": "Azione diretta (militare)", "text": "Nel contesto delle operazioni speciali militari, l'azione diretta (DA in acronimo inglese) consiste di: \"Attacchi di breve durata ed altre azioni offensive in piccola scala condotte nella forma di operazione speciale in ambienti ostili, interdetti o politicamente sensibili e con impiego di competenze militari specialistiche per prendere, distruggere, catturare, sfruttare, mettere al sicuro o danneggiare obiettivi ben determinati. L'azione diretta differisce dalle azioni offensive convenzionali nel livello di rischio fisico e politico, nelle tecniche operative, e nel grado di uso della forza preciso e determinato per conseguire specifici scopi.\" \nGli USA e molti paesi loro alleati considerano la DA una delle missioni tipiche delle forze speciali. Alcune unit\u00e0 si specializzano proprio nella DA, come il 75\u00ba Ranger Regiment, mentre altre, come le United States Army Special Forces, hanno potenzialit\u00e0 DA, bench\u00e9 il loro ambito operativo specifico sia per lo pi\u00f9 diverso. Mentre queste ultime sono state create per la guerra non convenzionale (UW) e gradualmente hanno aggiunto altre attitudini, le squadre United States Navy SEALs, ed i britannici Special Air Service e Special Boat Service, dal principio coltivano le missioni DA e di ricognizione speciale (SR) quale loro motivo primario di esistere nel panorama tattico. Anche gli Spetsnaz gi\u00e0 sovietici ed oggi russi possono essere considerati unit\u00e0 DA e SR."}
{"id": "2040818", "revid": "38120", "url": "https://it.wikipedia.org/wiki?curid=2040818", "title": "La cuesta de Mr. Bond", "text": ""}
{"id": "2040822", "revid": "76963", "url": "https://it.wikipedia.org/wiki?curid=2040822", "title": "Ivanka Brekalo", "text": "Biografia.\nSi \u00e8 formata professionalmente frequentando, dal 2001 al 2005, l\"'Universit\u00e4t f\u00fcr Musik und Darstellende Kunst\" (\"Universit\u00e0 degli Studi di Musica e Spettacolo\") di Graz (Austria). Oltre al tedesco, parla il croato e l'inglese.\nDopo aver recitato principalmente in teatro e girato da protagonista il cortometraggio \"Blue Hotel\" (2005), regia di Felix Randau, diventa popolare presso il pubblico di varie del mondo per il ruolo di \"Emma Strobl Saalfeld\", protagonista femminile della quarta stagione di \"Sturm der Liebe\", trasmessa in Italia da Mediaset con il titolo di \"Tempesta d'amore\".\nIl suo personaggio entra nel cast della soap opera tedesca nel 2008, a partire dall'episodio 590. Il protagonista maschile della quarta stagione \u00e8 l'attore Martin Gruber, presente nella soap dal 2006 (episodio 273). Nel 2010 ritorna per alcune puntate, insieme a Martin Gruber, nel cast della soap. Nello stesso anno gira il film \"Resturlaub\", suo primo lungometraggio, diretto da Gregor Schnitzler, nelle sale nel 2011.\nNel 2013 torna ad interpretare il ruolo di \"Emma Strobl Saalfeld\" in tre episodi di \"Tempesta d'amore\"."}
{"id": "2040823", "revid": "216538", "url": "https://it.wikipedia.org/wiki?curid=2040823", "title": "Cataclismi", "text": ""}
{"id": "2040825", "revid": "1457965", "url": "https://it.wikipedia.org/wiki?curid=2040825", "title": "Presidenti del Consiglio dei ministri del Regno delle Due Sicilie", "text": "Elenco dei presidenti del Consiglio dei ministri del Regno delle Due Sicilie, istituito con la Legge fondamentale dell'8 dicembre 1816:"}
{"id": "2040826", "revid": "2039078", "url": "https://it.wikipedia.org/wiki?curid=2040826", "title": "I misteri di Cascina Vianello", "text": "I misteri di Cascina Vianello \u00e8 una miniserie TV trasmessa in prima serata su Canale 5 nell'inverno 1997-1998 a seguito della prima stagione, intitolata \"Cascina Vianello\" (in chiave \"romanzo giallo\"). Deriva dallo sdoppiamento della storica sit-com \"Casa Vianello\", i cui protagonisti sono Raimondo Vianello, Sandra Mondaini e Giorgia Trasselli.\nTrama.\nDopo le avventure di \"Cascina Vianello\" Raimondo (Raimondo Vianello) e Sandra (Sandra Mondaini) decidono di rimanere in campagna, questa volta per\u00f2 improvvisandosi detective. Durante le vicende risolvono vari casi di omicidio e di rapina. Questa volta con loro oltre all'immancabile Tata (Giorgia Trasselli), arriva un nuovo maresciallo (Andrea Roncato), che si fa coccolare un po' troppo dalla Tata. L'atmosfera \u00e8 sempre quella comica festosa e stravagante. \nLa location \u00e8 situata a Pantigliate, in provincia di Milano, presso l'agriturismo Tenuta Roverbella.\nPuntate.\n\"Un matrimonio e un funerale\".\nLa vita del paesino in cui vivono Sandra e Raimondo viene rallegrata da un matrimonio molto particolare, che vede protagonista Elvira e Fausto. Elvira \u00e8 una ragazza poco attraente, mentre Fausto \u00e8 un rinomato donnaiolo che, secondo quanto si dice in paese, ha sposato Elvira solo per il suo patrimonio. Elvira non crede totalmente ai pettegolezzi, anzi \u00e8 certa che Fausto si innamorer\u00e0 di lei, smettendo di pensare ad altre donne. Tuttavia Fausto ha un ingente debito nei confronti dello strozzino del paese, la cui attraente moglie Samantha \u00e8 presente al matrimonio...\n\"Pericolo sul filo di lana\".\nNel paese dove vivono Sandra e Raimondo hanno indetto una gara di produzione di formaggio. Raimondo partecipa tentando di sconfiggere il vicino, suo abituale avversario, anche se le sue pecore sono pi\u00f9 adatte alla produzione di cachemire, producendo poco latte. Nel frattempo Sandra si propone come socia alla vicina ditta produttrice di filati di lana, versando la quota associativa di quattrocento milioni, a discapito del marito che \u00e8 contrario ma ha poco potere decisionale. Le preoccupazioni arrivano con la morte del contabile della ditta, il signor Nico, al quale qualche giorno prima era stata incendiata l'automobile. Proprio durante il funerale di Nico avviene un'altra sciagura: il socio addetto alla gestione della contabilit\u00e0 viene ucciso a colpi di pistola. La situazione \u00e8 pi\u00f9 che mai preoccupante, e insospettisce sempre pi\u00f9 Sandra e Raimondo, che inizieranno a indagare. \n\"Quattro assi per una rapina\".\nNella tranquilla stazione ferroviaria del paesino di campagna di Sandra e Raimondo tutto sembra trascorrere come ogni giorno. Molti affollano le banchine in attesa di qualcuno o di qualcosa. Anche Raimondo e Sandra attendono qualcuno e qualcosa: lui aspetta l'arrivo della sua mucca Clarissa, lei quello del nuovo computer. Poco pi\u00f9 in l\u00e0 il vecchio Bianchedo Carlenga (Walter Valdi), un contadino conoscente di Sandra e Raimondo, attende il ritorno di Giacomo, un nipote lontano dall'Italia ben da quindici anni. Ma Giacomo non \u00e8 l'unico nipote di Bianchedo, infatti quel giorno lui ha voluto misteriosamente riunire anche gli altri due nipoti: Ombra e Pietro. Quando il treno riprende il suo cammino tutti ritornano alle loro occupazioni: Raimondo accompagna nella stalla la sua amata Clarissa promettendole che presto le cercher\u00e0 un fidanzato di razza, mentre Sandra inizia l'installazione del suo nuovo gioco: internet. Raimondo rientra in casa di malumore, pensieroso per l'avvenire di Clarissa, ma viene piacevolmente sorpreso da una nuova presenza: l'esperta di computer Sarah (Kay Rush) che insegner\u00e0 a Sandra l'arte della \"navigazione in rete\". Intanto, alla loro cascina, Bianchedo e i tre nipoti si sono ritrovati e non \u00e8 per una rimpatriata: il vecchio Bianchedo si \u00e8 giocato tutti i suoi risparmi alle carte e con la complicit\u00e0 di Pietro, impiegato nelle ferrovie, ha organizzato una rapina al vagone postale. I tre cugini si preparano e la rapina avviene ma Giacomo che doveva finger di colpire il cugino si lascia prendere dalla foga e aggredisce Pietro sul treno lasciandolo disabile. Bianchedo nasconde il bottino ma solo lui sa dove \u00e8 nascosto e per ritrovarlo ha scritto delle indicazioni sui quattro assi corrispondenti ai quattro semi delle carte da gioco e solo tutti insieme arriveranno al bottino. Bianchedo preoccupato affida la sua carta a Sandra dicendo che in caso della sua morte non avrebbe dovuto darla ai nipoti. Difatti, poco tempo dopo, Raimondo al pascolo vicino alla ferrovia trova Bianchedo morto nel prato. I Vianello iniziano ad indagare ma il caso non \u00e8 semplice... quella scritta \"sp.15\" sulla carta lasciata da Bianchedo a Sandra cosa vorr\u00e0 dire?\n\"Delitto al circo\".\nLa tranquillit\u00e0 del pacifico paesino dove risiedono Sandra e Raimondo \u00e8 interrotta dall'arrivo di una carovana circense che, oltre a piantare tendone e carrozzoni, sbaglia il numero telefonico sui manifesti: al posto di quello per le informazioni viene stampato il numero di cascina Vianello. Coinvolto suo malgrado Raimondo, gi\u00e0 indaffarato a mettere in piedi un neo-allevamento di conigli, si reca furioso a cercare Oscar il direttore del circo. Ma, gi\u00e0 dal primo incontro, Raimondo intuisce che sotto il ridente clima circense ristagna una strana atmosfera di tensione che, comunque, non gli impedisce di fare la conoscenza di Luana, giovane e bella equilibrista. Intanto, anche Sandra, da sempre attratta dal mondo del circo, si aggira nei paraggi e vicino al recinto dei cavalli incontra Tony, giovane ed affascinante domatore. Raimondo va in cerca di Luana e la sorprende nel tendone insieme ad Oscar, il quale \u00e8 chiaramente alterato e la sta minacciando. La ragazza \u00e8 spaventata e Raimondo, in uno slancio di coraggio, interviene in suo favore. Intanto qualcuno, nel buio, spia ed osserva tutto ci\u00f2 che succede...\n\"Paura nella stalla\".\nNel paese di campagna dove risiedono Sandra e Raimondo fervono i preparativi per la tanto attesa \u201cSagra del Latte\u201d. Raimondo cerca di fare il possibile per incoraggiare la sua amata mucca Clarissa a produrre pi\u00f9 latte per poter battere cos\u00ec il rivale Settimio, il contadino vicino di casa padrone di Deborah, una mucca produttrice di latte a tempo pieno e di Ciccio, un mansueto toro innamorato di Clarissa. Ed \u00e8 per questo che Raimondo, con fare cospiratore, si reca da Saverio Cortellezza, padrone di un Consorzio agrario, per procurarsi energizzanti e vitamine per la sua mucca. Cortellezza, tra bidoni di mangimi, nasconde speciali pastoni per animali e sar\u00e0 proprio uno di questi che, per errore, Raimondo si porter\u00e0 via per nutrire la sua Clarissa. La mucca inizier\u00e0 cos\u00ec a produrre pi\u00f9 latte e il suo padrone, con orgoglio, se ne berr\u00e0 un intero secchio. Le conseguenze si faranno sentire di notte quando Clarissa e Raimondo accuseranno strani disturbi. la morte del veterinario del paese insospettisce i Vianello e anche un losco proprietario di un'azienda agricola Luciano Carloni (Maurizio Mattioli) sembra essere collegato ai mangimi e alla morte del veterinario prima e del Cortellezza poi."}
{"id": "2040831", "revid": "155634", "url": "https://it.wikipedia.org/wiki?curid=2040831", "title": "Marcus Sandell", "text": "Era specializzato nelle prove tecniche (slalom gigante e slalom speciale).\nBiografia.\nStagioni 2003-2009.\nAttivo in gare FIS dal dicembre del 2002, Sandell ha iniziato a gareggiare in ambito internazionale nel 2004: in febbraio infatti ha partecipato ai Mondiali juniores di Maribor, mentre il 1\u00ba dicembre ha fatto il suo esordio in Coppa Europa, nello slalom gigante di Levi che non ha completato. Ha debuttato in Coppa del Mondo il 12 novembre 2006 nello slalom speciale di Levi, che non ha completato; nella medesima localit\u00e0 pochi giorni pi\u00f9 tardi, il 28 novembre, ha colto in slalom gigante il suo primo podio in Coppa Europa (2\u00ba) e il giorno successivo la sua prima vittoria nel circuito continentale.\nNel 2007 ha esordito ai Campionati mondiali (a \u00c5re 2007 non ha portato a termine n\u00e9 lo slalom gigante n\u00e9 la gara di qualificazione dello slalom speciale), ha vinto la medaglia d'argento nello slalom gigante ai Mondiali juniores di Altenmarkt-Zauchensee/Flachau e ha ottenuto a San Vigilio in slalom gigante la sua ultima vittoria in Coppa Europa, il 13 dicembre. L'11 dicembre 2008 ha conquistato a San Vigilio in slalom gigante il suo ultimo podio in Coppa Europa (2\u00ba) e ai successivi Mondiali di Val-d'Is\u00e8re 2009 si \u00e8 classificato 16\u00ba nello slalom gigante e non ha completato lo slalom speciale.\nStagioni 2010-2018.\nIl 28 settembre 2009, durante una seduta di allenamento sul ghiacciaio di Pitztal in Austria, la ferite riportate in una caduta hanno portato Sandell a subire l'asportazione di un rene; anche la milza \u00e8 stata danneggiata. In quella stessa stagione \u00e8 comunque riuscito a tornare alle gare e ha debuttato ai Giochi olimpici invernali a , dove non ha concluso lo slalom gigante. L'anno dopo ai Mondiali di Garmisch-Partenkirchen 2011 si \u00e8 classificato 10\u00ba nello slalom gigante e non ha completato lo slalom speciale, mentre ai successivi Mondiali di Schladming 2013 si \u00e8 classificato 29\u00ba nel supergigante e 12\u00ba nello slalom gigante. Sempre nel 2013, il 24 febbraio, ha ottenuto a Garmisch-Partenkirchen in slalom gigante il suo miglior piazzamento in Coppa del Mondo (4\u00ba).\nAi XXII Giochi olimpici invernali di , sua ultima presenza olimpica, non ha concluso lo slalom gigante; l'anno dopo ai Mondiali di Vail/Beaver Creek 2015, suo congedo iridato, si \u00e8 classificato 14\u00ba nello slalom gigante. Si \u00e8 ritirato durante la stagione 2017-2018 e la sua ultima gara in carriera \u00e8 stata lo slalom gigante di Coppa del Mondo disputato il 3 dicembre a Beaver Creek, non completato da Sandell.\nPalmar\u00e8s.\nCoppa Europa.\nCoppa Europa - vittorie.\nLegenda:\nGS = slalom gigante"}
{"id": "2040832", "revid": "767487", "url": "https://it.wikipedia.org/wiki?curid=2040832", "title": "Sick Kitten", "text": "Sick Kitten (\"Gattino malato\") \u00e8 un film del 1903 di George Albert Smith, uno dei primi registi del cinema inglese, appartenente alla scuola di Brighton. Il film \u00e8 un esatto rifacimento di \"The Little Doctor\" del 1901, perduto perch\u00e9 rovinato nel copiarlo molte volte.\nIl film, dell'epoca pionieristica, \u00e8 particolarmente importante nella storia del cinema perch\u00e9 sarebbe il primo a presentare il montaggio detto raccordo sull'asse, cio\u00e8 il passaggio da un'inquadratura di medio campo a un dettaglio di primo piano, con uno stacco che va avanti e indietro.\nTrama.\nLa trama \u00e8 molto semplice e ispirata ai film con bambini ritratti anche dai Lumi\u00e8re: una bambina, posta nell'estrema destra dell'inquadratura ha in grembo un gattino malato (un altro, forse la madre, si arrampica sul vicino tavolino); arriva il piccolo veterinario, un altro bambino, che porta una medicina e la bambina inizia a dargliela. Questo dettaglio \u00e8 mostrato con un primo piano del gatto che prende la medicina da un cucchiaio. In seguito l'inquadratura torna sul campo medio e mostra la bambina ringraziare il piccolo dottore, che si leva il cappello in segno di riverenza verso l'obiettivo (gli spettatori) e se ne va."}
{"id": "2040836", "revid": "339392", "url": "https://it.wikipedia.org/wiki?curid=2040836", "title": "Daewoo Gentra", "text": ""}
{"id": "2040838", "revid": "1573940", "url": "https://it.wikipedia.org/wiki?curid=2040838", "title": "Symphodus rostratus", "text": "Il tordo musolungo (Symphodus rostratus , spesso noto con il sinonimo \"Crenilabrus scina\") \u00e8 un pesce osseo di mare appartenente alla famiglia Labridae.\nDistribuzione ed habitat.\n\u00c8 endemico del mar Mediterraneo e della parte occidentale del mar Nero. Non \u00e8 frequente nei mari italiani.\nSi incontra principalmente nelle praterie di posidonia ma pu\u00f2 vivere sui fondi rocciosi ad esse adiacenti.\nDescrizione.\nTra tutti i \"Symphodus\" \u00e8 quello pi\u00f9 facilmente riconoscibile per il muso molto allungato ed il profilo della fronte visibilmente concavo.\nLa livrea \u00e8 molto variabile. Il colore di fondo di solito \u00e8 grigio, marrone chiaro o verdastro, sono presenti due fasce scure orizzontali che partono dall'occhio e arrivano all'incirca a met\u00e0 del corpo. Queste striature possono essere suddivise in una serie di macchiette allineate cos\u00ec come macchie scure di varia forma, tonalit\u00e0 e dimensione possono essere presenti su tutto il corpo. Una fascia bianca sul profilo dorsale del muso arriva all'inizio della pinna dorsale. La livrea \u00e8 talvolta verde acceso negli individui che vivono tra le posidonie, in questo caso di solito il colore \u00e8 uniforme. L'iride dell'occhio \u00e8 rossa o gialla.\nLa taglia non supera i 13 cm.\nBiologia.\nVive fino a 4 anni. Questa specie ha la caratteristica di nuotare spesso in posizione obliqua con il muso rivolto all'ingi\u00f9. Tiene questa posizione anche durante il riposo notturno.\nRiproduzione.\nSi riproduce tra aprile e giugno. Il maschio prepara un nido di alghe in cui la femmina depone le uova che sono adesive.\nAlimentazione.\nSi ciba quasi esclusivamente di piccoli crostacei.\nPesca.\nSi cattura assieme gli altri labridi con tramagli, nasse e lenze e le sue carni hanno lo stesso, scarsissimo, pregio commerciale.\nAcquariofilia.\n\u00c8 assai ricercato dagli appassionati di acquari.\nConservazione.\nLa specie non \u00e8 minacciata. Le popolazioni sono stabili e non mostrano segni di rarefazione."}
{"id": "2040839", "revid": "281901", "url": "https://it.wikipedia.org/wiki?curid=2040839", "title": "Crenilabrus scina", "text": ""}
{"id": "2040840", "revid": "281901", "url": "https://it.wikipedia.org/wiki?curid=2040840", "title": "Tordo musolungo", "text": ""}
{"id": "2040841", "revid": "281901", "url": "https://it.wikipedia.org/wiki?curid=2040841", "title": "Tordo muso lungo", "text": ""}
{"id": "2040844", "revid": "298229", "url": "https://it.wikipedia.org/wiki?curid=2040844", "title": "Libre (Taxi)", "text": "Libre, pubblicato nel 2005, \u00e8 il primo album dei Taxi, band nata dalle ceneri dei Melon Diesel."}
{"id": "2040850", "revid": "51535", "url": "https://it.wikipedia.org/wiki?curid=2040850", "title": "Regina Merelda", "text": ""}
{"id": "2040851", "revid": "281901", "url": "https://it.wikipedia.org/wiki?curid=2040851", "title": "Gobius auratus", "text": "Il ghiozzo dorato (Gobius auratus) \u00e8 un pesce di mare appartenente alla famiglia Gobiidae.\nDistribuzione ed habitat.\nLa sua distribuzione \u00e8 mal conosciuta ma sembra comunque endemico del mar Mediterraneo. Nella acque italiane \u00e8 segnalato in Sicilia, all'Isola d'Elba, al Monte Argentario, in Sardegna e nel Lazio.\nIl suo habitat \u00e8 su fondi duri con presenza di sabbia, vegetazione e gorgonie tra i 15 e gli 80 m di profondit\u00e0.\nDescrizione.\nIl suo aspetto generale \u00e8 quello tipico dei Gobius, quello che lo rende inconfondibile anche al profano \u00e8 il colore giallo canarino vivace, talvolta con un punto nero sotto le pinne pettorali. Gli occhi sono verde smeraldo.\nLe dimensioni oscillano tra i 5 e i 10 cm.\nAlimentazione, riproduzione, abitudini.\nSi sa ben poco di questa specie se non che vive in piccoli gruppi e che tende a nuotare distante dal fondo (abitudine atipica per un \"Gobius\").\nCuriosit\u00e0.\nEra considerato fino a pochi anni fa uno dei pesci pi\u00f9 rari del Mediterraneo ma recentemente si \u00e8 visto che \u00e8 molto pi\u00f9 frequente di quello che si credesse, negli ambienti adatti.\nNota tassonomica.\nLo status di Gobius luteus \u00e8 incerto, potrebbe essere un sinonimo o una specie simile."}
{"id": "2040852", "revid": "1305772", "url": "https://it.wikipedia.org/wiki?curid=2040852", "title": "Gioachino Zopfi", "text": "Gioachino Zopfi, alias Joachim Zopfi, \u00e8 stato un importante imprenditore tessile della seconda met\u00e0 dell'800 rappresentante di quella comunit\u00e0 protestante di industriali d'oltralpe che diedero grande impulso allo sviluppo dell'industria manifatturiera nell'Italia post-unitaria, in particolar modo in Lombardia.\nFamiglia.\nGioachino Zopfi era figlio di Samuele Zopfi (3.1.1790\u202028.2.1833) e di Anna Maria Tschudi (2.4.1795\u202015.7.1856).\nGioachino era fratello di Samuele che l'anno precedente aveva impiantato a Redona un grande mulino per la macinazione meccanica dei cereali e zio di Alfredo che sar\u00e0 il titolare della ditta Alfredo Zopfi &amp; C. il cui \"premiato stabilimento meccanico con fonderia\" in Monza sar\u00e0 acquisito nel 1901 dalla Societ\u00e0 Anonima Meccanica Lombarda.\nGioachino Zopfi era sposato dall'11.5.1843 con Anna Maria Aebli (1.3.1824\u202017.1.1915) da cui ebbe due figli: Enrico (6.9.1849\u20209.12.1881) e Emilio (2.12.1855\u20201.10.1885) morti giovani entrambi di malattia. \nSono sepolti nella cappella di famiglia del cimitero evamgelico di Bergamo, insieme ai genitori.\nAttivit\u00e0.\nGioachino Zopfi nel 1868 si trasfer\u00ec con la sua famiglia in Italia a Ranica, in provincia di Bergamo, dove impiant\u00f2 un'importante industria per la filatura del cotone sulla riva del fiume Serio al posto di una preesistente vecchia filanda. \nIn pochi anni l'attivit\u00e0 manifatturiera ebbe uno sviluppo notevole grazie anche al massiccio investimento di capitali richiesto dalla meccanizzazione del processo produttivo oltre che alla presenza sul territorio di risorse energetiche e di manodopera a buon mercato. Testimonianza della rilevanza nella economia locale dell'industria tessile che Gioachino Zopfi insedi\u00f2 a Ranica, e tuttora in attivit\u00e0, \u00e8 lo stemma del comune di Ranica riproducente una ruota dentata, simbolo della tessitura Zopfi. \nLa sorella Anna Zopfi era sposata con Pietro Tschudi, anch'esso originario di Schwanden, che con il fratello Alfredo Tschudi, pochi giorni prima della morte di Gioachino entreranno nella neo-costituita societ\u00e0 in nome collettivo \u201cGioachino Zopfi\u201d con il quaranta per cento del capitale.\nA loro succeder\u00e0 Enrico Tschudi.\nDopo la morte di Gioachino Zopfi, avvenuta il 26 maggio 1889\n, nella direzione dell'azienda subentrer\u00e0 la moglie Anna Maria Aebli.\nSuccessivamente l'azienda sar\u00e0 acquisita dal gruppo Fincori nel 1990, ma fino ad allora \u00e8 stata gestita e controllata dal ristretto gruppo di parenti tutti rigorosamente originari di Schwanden nel cantone svizzero di Glarona come testimoniato dalle relazioni di parentela della famiglia di Gioachino Zopfi.\nBibliografia.\npagina 3"}
{"id": "2040853", "revid": "281901", "url": "https://it.wikipedia.org/wiki?curid=2040853", "title": "Ghiozzo dorato", "text": ""}
{"id": "2040855", "revid": "281901", "url": "https://it.wikipedia.org/wiki?curid=2040855", "title": "Gobius luteus", "text": ""}
{"id": "2040856", "revid": "281901", "url": "https://it.wikipedia.org/wiki?curid=2040856", "title": "Ghiozzo giallo", "text": ""}
{"id": "2040857", "revid": "1821847", "url": "https://it.wikipedia.org/wiki?curid=2040857", "title": "Santuario dei Quattordici Santi", "text": "Il santuario dei Quattordici Santi (o dei Quattordici Santi Salvatori, \"Basilika Vierzehnheiligen\" in lingua tedesca) \u00e8 una chiesa di stile tardo-barocco all'esterno e rococ\u00f2 all'interno, sita su una collina nel comune bavarese di Bad Staffelstein, Circondario di Lichtenfels nell'Alta Franconia, eretta nel XVII secolo su progetto dell'architetto Johann Balthasar Neumann (1687-1753) e dedicata ai quattordici santi salvatori. Attualmente gestito dall'Ordine francescano, \u00e8 meta di circa mezzo milione di visitatori all'anno.\nDal 1897 \u00e8 basilica minore.\nDescrizione.\nLa chiesa \u00e8 uno dei massimi esempi del rococ\u00f2 tedesco. Molto particolare \u00e8 il fatto che al centro di essa, dove di solito vi sono i banchi dei fedeli \u00e8 stato collocato invece l'altare-baldacchino che ricopre il luogo dell'apparizione, visibile attraverso una grata. \nIn cima al baldacchino vi \u00e8 la statua di Ges\u00f9 bambino e intorno vi sono i quattordici santi raffigurati con i simboli del martirio o della leggenda: Sant'Acazio (croce), Sant' Egidio (pastorale), Santa Barbara (torre), San Biagio vescovo (frecce), San Cristoforo (Ges\u00f9 Bambino in spalla), S. Ciriaco diacono (palma), San Dionigi vescovo (capo mozzato), Sant'Erasmo o Sant'Elmo vescovo (angelo), Sant'Eustachio (cervo), San Giorgio (lancia), Santa Caterina di Alessandria (ruota), Santa Margherita di Antiochia (drago), San Pantaleone (chiodo), San Vito (palma).\nStoria del santuario.\nDopo che il 24 settembre 1445 il Ges\u00f9 Bambino era apparso al pastorello Hermann Leicht di Langheim, figlio del locatario del podere di Frankental, l'apparizione si ripet\u00e9 con la comparsa del Bambino circondato da candele accese e il 28 giugno 1446, nello stesso luogo, questa volta comparvero attorno al Bambin Ges\u00f9 altri quattordici bimbi. Alla richiesta di dire chi fossero da parte del pastorello, essi risposero di essere i quattordici salvatori e chiesero che fosse loro dedicata sul luogo una cappella. Essi apparvero anche ad una giovane gravemente ammalata, portata appositamente col\u00e0, e miracolosamente guarita. L'abate del vicino monastero cistercense di Langheim cedette alle insistenze popolari e fece erigere per le esigenze immediate degli imminenti pellegrinaggi una cappella in onore dei Quattordici Santi Salvatori.\nI pellegrinaggi seguirono numerosi e dopo la distruzione della cappella nel corso della guerra dei contadini tedeschi (1524 \u2013 1526), vi fu eretta una chiesa nel 1543. La Guerra dei trent'anni provoc\u00f2 nuovamente la distruzione della chiesa. \nL'abate dell'abbazia di Langheim, Stephan M\u00f6singer, ottenne nel 1735 dall'allora vescovo di Bamberga Friedrich Karl von Sch\u00f6nborn l'autorizzazione a sostituire il vecchio santuario con uno nuovo, pi\u00f9 rappresentativo. Nel 1742 fu incaricato del progetto il noto architetto Johann Balthasar Neumann e nell'aprile 1743 fu posta la prima pietra del nuovo santuario, la cui costruzione dur\u00f2 fino al 1772.\nLa prima met\u00e0 del XIX secolo fu un duro periodo per la Basilica dei Quattordici santi: dopo la secolarizzazione decretata in Baviera nel 1803 i cistercensi, che avevano fino ad allora gestito il Santuario, non solo dovettero lasciare l'abbazia di Langheim, ma anche la prevostura di Vierzehnheiligen. I tesori della chiesa furono svenduti, la pala dell'altare spar\u00ec senza lasciare traccia, una parte dell'organo, di grande valore, e le campane furono vendute al miglior offerente; i pellegrinaggi in quel periodo furono vietati sia da parte ecclesiale che da parte dello stato; nel 1835 un fulmine provoc\u00f2 un incendio che colp\u00ec l'organo, la capriata del tetto e le due torri; la chiesa and\u00f2 in rovina. \nNel 1839 re Ludovico I di Baviera affid\u00f2 il santuario ai francescani. Essi ripristinarono anche il buono stato della chiesa. Il suo restauro segu\u00ec i gusti del suo tempo: le cupole delle torri furono risistemate, il nuovo organo riemp\u00ec quattro finestre del matroneo ovest e anche in altri dettagli dell'architettura interna furono seguiti i progetti di Neumann.\nNel 1897 papa Leone XIII elev\u00f2 la chiesa al rango di Basilica minore: seconda chiesa tedesca nel tempo a ottenere tale livello. Nel corso del XX secolo seguirono ulteriori lavori di restauro, effettuati (e terminati) sempre seguendo i progetti di Balthasar Neumann. I francescani gestiscono tuttora il Santuario."}
{"id": "2040859", "revid": "62748", "url": "https://it.wikipedia.org/wiki?curid=2040859", "title": "Gizziello", "text": ""}
{"id": "2040863", "revid": "124906958", "url": "https://it.wikipedia.org/wiki?curid=2040863", "title": "Gennaro Spinelli di Cariati", "text": "Biografia.\nAppartenente a una famiglia dell'aristocrazia napoletana (oltre che principe di Cariati era marchese di Fuscaldo, principe di Sant'Arcangelo, duca di Caivano e di Marianella), ader\u00ec alla Repubblica Napoletana (1799) e fu al fianco dell'ammiraglio Francesco Caracciolo come ufficiale di marina. Pi\u00f9 tardi serv\u00ec come ufficiale durante l'occupazione francese: Come ufficiale di ordinanza di Gioacchino Murat, partecip\u00f2 alla campagna di Russia battendosi valorosamente nella battaglia di Borodino (1812).\nFu diplomatico durante il periodo napoleonico: maestro delle Cerimonie di Giuseppe Bonaparte nel 1808, partecip\u00f2 al Congresso di Vienna per conto di Gioacchino Murat (1815). Restaurato il Regno delle Due Sicilie borbonico, durante il governo costituzionale napoletano di Luigi de' Medici di Ottajano fu inviato in missione diplomatica presso Luigi XVIII di Francia, a Parigi, e Francesco II a Vienna (1820).\nSubentr\u00f2 a Carlo Troya, storico e liberale neoguelfo alla guida di un governo costituzionale dal 3 aprile 1848, dopo il colpo di mano del re Ferdinando II che il 15 maggio 1848 sciolse il parlamento democratico e diede l'incarico a Spinelli, ritenuto per il suo passato un uomo che potesse placare gli elementi azionari del Regno, di costituire un governo conservatore in cui lo Spinelli, oltre che presidente del Consiglio dei ministri ebbe anche la carica di Ministro degli esteri. Spinelli respinse l'alleanza col Regno di Sardegna e richiam\u00f2 il corpo di spedizione napoletano che al comando di Guglielmo Pepe era stato inviato dal Regno delle Due Sicilie per partecipare alla prima guerra di indipendenza. Il colpo di mano del re diede origine a proteste anche violente, soprattutto nelle Calabrie dove si costituirono governi democratici autonomi; queste rivolte furono represse con le armi. Spinelli fu tuttavia contrario a un ulteriore inasprimento della reazione: si dimise pertanto nell'agosto 1849, sostituito da Giustino Fortunato."}
{"id": "2040865", "revid": "298229", "url": "https://it.wikipedia.org/wiki?curid=2040865", "title": "Mil historias", "text": "Mil historias \u00e8 il secondo album dei Taxi, pubblicato nel 2006."}
{"id": "2040866", "revid": "767487", "url": "https://it.wikipedia.org/wiki?curid=2040866", "title": "Mary Jane's Mishap", "text": "Mary Jane's Mishap (\"L'errore di Mary Jane\") \u00e8 un film del 1903 di George Albert Smith, uno dei primi registi del cinema inglese, appartenente alla scuola di Brighton.\nTrama.\nUna servetta, Mary Jane (interpretata dalla moglie di Smith, Laura Bayley), si sveglia la mattina. Entra nella cucina, inquadrata con il consueto campo medio che ricorda un palcoscenico teatrale, ma gi\u00e0 quando sbadiglia Smith ce la mostra in un'inquadratura a mezzobusto, coinvolgendo molto di pi\u00f9 lo spettatore nella storia. Si affretta allora a fare i primi lavori di casa: pulisce le scarpe del padrone con la spazzola, ma, poich\u00e9 le pizzica il naso (nuovo mezzobusto) si disegna due grossi baffoni neri sulla faccia; il film stacca di nuovo per mostrarla mentre prende uno specchio; tornato al mezzobusto vi si guarda riflessa e si mette a ridere per il curioso aspetto, guardando la telecamera (e quindi il pubblico) con espressione ebete.\nA questo punto (stacco sulla stanza) deve accendere il fuoco nella cucina, ma ha un'idea: usare la paraffina! La telecamera allora stacca di nuovo su di lei in modo che si legga bene la scritta \"Paraffin\" sulla bottiglia, ammiccando verso l'obiettivo. Appena accende la cucina col fiammifero (l'inquadratura nel frattempo \u00e8 tornata a medio campo), c'\u00e8 un'esplosione che la risucchia nella canna fumaria (trucco dell'arresto della ripresa per far sparire la protagonista).\nLa scena successiva cambia inquadratura e, in una perfetta linearit\u00e0 dell'azione, mostra la protagonista che esce dalla canna fumaria sui tetti della citt\u00e0, venendo sparata come un razzo e ricadendo a pezzi (trucco di tipo teatrale, con l'uso di corde e manichini).\nL'inquadratura successiva mostra la tomba di Mary Jane in primo piano, che mostra ironicamente sull'iscrizione la bottiglia di paraffina (\"Here lies / Mary Jane / who / lighted the fire / with paraffine / Rest in pieces\", Qui giace Mary Jane che accese il fuoco con la paraffina; riposa \"a pezzi\" - gioco di parole con il quasi omofonico \"rest in peace\", riposa in pace).\nL'ultima scena mostra il cimitero, con la lapide di Mary Jane ben in vista sulla destra: un uomo spazza via le foglie e alcune donne vanno a vedere la tomba di Mary Jane, leggendone l'iscrizione e piangendo. A questo punto appare il fantasma di Mary Jane che si leva dalla tomba (trucco della sovrimpressione) facendo fuggire tutti. Si alza e cammina attorno finch\u00e9 non le appare in mano (trucco dell'arresto di ripresa su sovrimpressione) la famosa bottiglia di paraffina: allora torna nella sua tomba.\nCaratteristiche.\nIl film, dell'epoca pionieristica, \u00e8 particolarmente importante nella storia del cinema perch\u00e9 \u00e8 un film piuttosto lungo, composto \"a quadri\", cio\u00e8 a inquadrature fisse, dove per\u00f2 per la prima volta il punto di vista fisso viene spezzato per mostrare dei dettagli, in uno dei primissimi esempi di raccordo sull'asse (successivo a \"Sick Kitten\", rifacimento di un film del 1901). Si tratta forse del capolavoro di Smith, sia per la ricchezza della narrazione, che per i molteplici effetti speciali ed effetti di montaggio sperimentati, quasi un compendio di tutte le conquiste della scuola di Brighton: sovrimpressioni, sviluppo lineare della storia nelle varie inquadrature, montaggio narrativo.\nIl film \u00e8 curioso per il continuo cambio di genere, impensabile di l\u00ec a un decennio quando il classicismo hollywoodiano imporr\u00e0 una maggiore rigidit\u00e0 nello schema di un film: \"Mary Jane's Mishap\" all'inizio \u00e8 un film comico, poi ha una piega drammatica (la fine della protagonista), infine, nell'ultima inquadratura (il fantasma che esce dalla tomba) ha un risvolto tipicamente horror.\nVi si pu\u00f2 notare come nel cinema inglese, fin dalle origini, si nascondesse quasi sempre un messaggio di educazione e di moralismo, influenzato dalla morale vittoriana, che si trasmetter\u00e0 poi al cinema americano: in questo caso il messaggio \u00e8 \"non accendere il fuoco con la paraffina\". L'operatore inoltre non \u00e8 ancora invisibile: pi\u00f9 volte la protagonista si rivolge alla telecamera coscientemente per dialogare direttamente col pubblico."}
{"id": "2040869", "revid": "181699", "url": "https://it.wikipedia.org/wiki?curid=2040869", "title": "Possibilit\u00e0 giuridica", "text": "La possibilit\u00e0 giuridica \u00e8 uno dei requisiti definiti di \"ipotetica accoglibilit\u00e0\" tipici dell'azione processuale. \nLa presenza di tale requisito indica che alla base della domanda posta al giudice vi \u00e8 l'esistenza di un diritto almeno astrattamente bisognevole di tutela. In sostanza non si pu\u00f2 affermare un diritto se non c'\u00e8 una norma che preveda, almeno in astratto, quel diritto.\nTale principio ha una portata fortemente teorica, tanto da aver trovato negli ultimi vent'anni frequenti occasioni di attenuazione, grazie all'apertura a nuovi diritti. "}
{"id": "2040881", "revid": "298229", "url": "https://it.wikipedia.org/wiki?curid=2040881", "title": "Mirando atr\u00e1s", "text": "Mirando atr\u00e1s \u00e8 il terzo album dei Taxi, pubblicato nel 2008."}
{"id": "2040884", "revid": "712828", "url": "https://it.wikipedia.org/wiki?curid=2040884", "title": "Boa Sandersonia", "text": ""}
{"id": "2040885", "revid": "712828", "url": "https://it.wikipedia.org/wiki?curid=2040885", "title": "Boa Marigold", "text": ""}
{"id": "2040886", "revid": "36426", "url": "https://it.wikipedia.org/wiki?curid=2040886", "title": "Mary Jane's mishap", "text": ""}
{"id": "2040890", "revid": "125935", "url": "https://it.wikipedia.org/wiki?curid=2040890", "title": "Sacrario militare di Monte Suello", "text": "Il sacrario di Monte Suello venne eretto a ricordo dei caduti garibaldini della battaglia del 3 luglio 1866 fra le truppe volontarie guidate dal generale Giuseppe Garibaldi e l'esercito austriaco comandato dal generale von Kuhn nel quadro della terza guerra d'indipendenza italiana. Teatro dello scontro fu il lago d'Idro in provincia di Brescia.\nStoria.\nIl 19 marzo 1879 per iniziativa di alcuni patrioti e veterani della battaglia si teneva un'adunanza nel teatro di Vestone al fine di pianificare l'edificazione di un sacrario per raccogliere le spoglie dei volontari che non avevano ancora ricevuto degna sepoltura: infatti i caduti vennero seppelliti all'indomani dello scontro del 3 luglio frettolosamente sotto pochi centimetri di terra in nove fosse comuni contrassegnate da croci di legno a lato della strada per Bagolino e li rimasero fino al 1879 quando i poveri resti furono portati nella chiesa di San Giacomo posta sulla strada per Ponte Caffaro e ricomposti grazie all'interessamento del dott. Luigi Riccobelli di Vestone. Nella chiesa di San Giacomo per un certo periodo si celebr\u00f2 messa per commemorare la battaglia, la cui data \u201c3 luglio 1866\u201d \u00e8 dipinta sul campanile della stessa.\nNell'adunanza del 1879 venne deciso di creare due comitati, uno onorario a Firenze presieduto dal generale Clemente Corte ed uno esecutivo a Vestone presieduto dal ex maggiore Giuseppe Guarnieri, anima del progetto. Nel 1883 dopo regolare bando vinse il disegno dell'architetto Armano Pagnoni, tecnico del comune di Bagolino e cominciarono i lavori di costruzione dell'Ossario che terminarono nel 1884. \nL'imperversare di una epidemia di colera fece slittare l'inaugurazione al 5 luglio 1885, giornata nella quale i feretri furono traslati dalla chiesetta di Sant'Antonio, fino all'ossario e con atto notarile lo stesso giorno la propriet\u00e0 passava alla Deputazione provinciale di Brescia, la quale ne assumeva la custodia e relativa manutenzione. Nel 1907 il monumento venne dotato di una cancellata su tre lati che fu completata sul lato a lago nel 1914.\nL'ossario di Monte Suello sorge sul luogo dove l'architetto Armanno Pagnoni venne catturato dagli austriaci proprio nella battaglia del 3 luglio 1866. Infatti ancora giovanissimo e all'insaputa della famiglia prese parte alle operazioni belliche e fatto prigioniero. Dopo un anno di detenzione nel castello del Buon Consiglio a Trento\nvenne liberato in uno scambio di prigionieri e pot\u00e9 rientrare in patria.\nIl monumento in stile bizantino si presenta esternamente in pianta quadrata rivestito di graniti e piastre in calcare, sormontato da un tetto conico di forma piramidale, ricoperto di piastre in piombo.Sono presenti una serie di lapidi che ricordano gli scontri avvenuti a Monte Suello nel 1848 e nel 1866. La sala interna o edicola \u00e8 di forma ottagonale con intercolonne in lavagna e avelli riportanti i nomi dei caduti in marmo di botticino. Al centro dell'edicola campeggia un busto in marmo di carrara raffigurante Giuseppe Garibaldi, interessante opera dello scultore rezzatese Pietro Faitini. Il cancello di entrata in ferro e ghisa fu disegnato e donato da Francesco Glisenti. Nella parte semi-interrata \u00e8 presente una cripta con volta a botte che racchiude i resti dei caduti. \nAssociazione culturale Capitolium ne ha portato a termine il restauro strutturale del tetto e relativa copertura nell'anno 2013."}
{"id": "2040892", "revid": "69794", "url": "https://it.wikipedia.org/wiki?curid=2040892", "title": "NBA Executive of the Year Award", "text": "L'NBA Executive of the Year Award \u00e8 il premio conferito dalla lega americana al miglior \"general manager\" della stagione."}
{"id": "2040897", "revid": "119537208", "url": "https://it.wikipedia.org/wiki?curid=2040897", "title": "Periodo interglaciale", "text": "Un periodo interglaciale \u00e8 un intervallo di tempo di un'era glaciale, lungo circa 10-15\u00a0000 anni, caratterizzato da un innalzamento delle temperature medie globali del clima terrestre e dal progressivo ritiro dei ghiacciai che raggiungono cos\u00ec estensioni limitate. Durante un'era glaciale i periodi interglaciali (i periodi con temperature pi\u00f9 miti), si alternano ai periodi glaciali (i periodi con le temperature pi\u00f9 fredde). \nL'alternanza ciclica di periodi glaciali e interglaciali, ossia di periodi lunghi migliaia di anni con generale avanzamento o ritiro dei ghiacciai, \u00e8 strettamente legata ai movimenti dell'asse terrestre e dell'orbita terrestre (cicli di Milankovi\u0107). Durante una fase glaciale o interglaciale varie cause, sia interne che esterne al pianeta (attivit\u00e0 vulcanica, attivit\u00e0 solare, variazioni nell'insolazione, ecc.), possono non rendere regolare il generale avanzamento o ritiro dei ghiacciai. L'ultimo \"periodo glaciale\" si \u00e8 concluso circa 10.000 - 15.000 anni fa, l'attuale Olocene \u00e8 il periodo interglaciale pi\u00f9 recente e quello in cui ci troviamo oggi. \nI Periodi interglaciali possono comprendere piccole fasi di raffreddamento climatico (chiamate Stadiali) che hanno tuttavia durata e intensit\u00e0 limitata rispetto ai Periodi glaciali veri e propri.\nDescrizione.\nGli ultimi Periodi interglaciali.\nNella storia climatica dell'attuale era glaciale sono individuabili 4 periodi glaciali e altrettanti periodi interglaciali.\nLe glaciazioni \"G\u00fcnz\", \"Mindel\", \"Riss\" e \"W\u00fcrm\" sono riscontrabili man mano che ci si avvicina al Neozoico e quindi sono identificabili le quattro fasi glaciali, intervallate da tre \"fasi interglaciali\" (che si chiamano \"G\u00fcnz-Mindel\", \"Mindel-Riss\" e \"Riss-W\u00fcrm\") concluse pi\u00f9 quella ancora in corso:\nL'attuale periodo interglaciale ha circa 10.700 anni. Andiamo quindi incontro ad una ripresa della glaciazione. Tuttavia, nessuna tendenza di breve periodo o di scala decennale o persino centennale riesce a rivelare con una certa affidabilit\u00e0 se stia per cominciare o meno una glaciazione.\nCi sono stati almeno tre periodi ciclici di riscaldamento e raffreddamento all'interno dell'attuale periodo interglaciale. L'ottimo climatico ha raggiunto il suo picco 7.000 anni fa, quando la temperatura media dell'aria, dedotta dal volume di ghiaccio, era di 1,11 \u00b0C pi\u00f9 alta del presente. \u00c8 proprio quel periodo che lo studioso indiano B.G. Tilak indica come la data pi\u00f9 recente possibile per la composizione dei Veda, quando l'Equinozio di Primavera era in Orione. La sua ipotesi dell'origine polare dei popoli Indo-europei (bianchi), tuttavia, non esclude la datazione ad un pi\u00f9 antico ciclo di precessione.\nDue lunghi cicli di riscaldamento si sono verificati da 4.000 a 8.000 anni prima dell'attuale. Una piccola era glaciale cominci\u00f2 circa 650 anni fa e dur\u00f2 fino al diciannovesimo secolo. Da allora la Terra si \u00e8 riscaldata lentamente, ma la temperatura media non si \u00e8 mai avvicinata all'ottimo di 7.000 e 4.500 anni fa. Le ragioni di questi trend climatici pi\u00f9 brevi non sono tutte ancora pienamente comprese. Tra i tanti fattori che occorre prendere pi\u00f9 attentamente in considerazione ci sono la posizione della Terra nella Galassia, i mutamenti nelle emissioni solari, le variazioni cicliche pi\u00f9 piccole nell'orbita terrestre e le correnti oceaniche.\nI periodi interglaciali tra i Periodi glaciali.\nIn questa tabella sono evidenziati in rosa i periodi interglaciali tra i vari Periodi glaciali."}
{"id": "2040901", "revid": "729019", "url": "https://it.wikipedia.org/wiki?curid=2040901", "title": "Stazione di San Cristoforo al Lago-Ischia", "text": "La stazione di San Cristoforo al Lago-Ischia \u00e8 una stazione ferroviaria sulla linea della Valsugana Trento-Venezia a servizio dei centri lacustri di San Cristoforo al Lago (in cui \u00e8 ubicata) e di Ischia, frazioni di Pergine Valsugana. La stazione si trova tra quelle di Calceranica e quella di Pergine.\nStoria.\nChiusa al traffico il 29 settembre 1991, venne riaperta nel 1995 con un servizio limitato ai giorni festivi.\nStrutture e impianti.\nIl fabbricato viaggiatori ricalca lo stile gi\u00e0 utilizzato per la stazione di Calceranica. L'edificio \u00e8 chiuso al pubblico, e gli unici servizi (biglietteria self-service e obliteratrici elettroniche) si trovano sotto la veranda esterna.\nIl binario \u00e8 unico e passante.\nMovimento.\nNella stazione fermano tutti i treni con destinazioni per Trento, Bolzano, Borgo Valsugana Est, Bassano del Grappa, a servizio dei pendolari fatta eccezione per 4 servizi \"espressi\" nei giorni lavorativi.\nServizi.\nLa stazione dispone di:"}
{"id": "2040903", "revid": "204012", "url": "https://it.wikipedia.org/wiki?curid=2040903", "title": "Coristomi", "text": ""}
{"id": "2040905", "revid": "124808", "url": "https://it.wikipedia.org/wiki?curid=2040905", "title": "The Little Doctor", "text": ""}
{"id": "2040906", "revid": "4711", "url": "https://it.wikipedia.org/wiki?curid=2040906", "title": "Free-agent", "text": ""}
{"id": "2040913", "revid": "1543377", "url": "https://it.wikipedia.org/wiki?curid=2040913", "title": "Yu Yu (cantante)", "text": "Biografia.\nEx hostess, di madre francese e padre italiano bergamasco di professione diplomatico, debutta nel mondo della musica nel 2002 con il singolo Bonnes Vacances ottenendo un buon successo, diviene famosa grazie al singolo \"Mon petit gar\u00e7on\", pubblicato nella primavera del 2002 con il quale ottiene un enorme successo divenendo uno dei Tormentoni estivi di quell'anno, venendo scelto come colonna sonora di uno spot televisivo. Il successo le vale la partecipazione come ospite allo show del sabato sera di Rai 1 abbinato alla Lotteria Italia \"Uno di noi\".\nSuccessivamente, la cantante ha pubblicato il singolo \"Bonjour Bonjour\", che ottenne alla pari del primo un gran successo restando per molti mesi in classifica e fu ripreso anch'esso da uno spot pubblicitario.\n\u00c8 seguita poi la pubblicazione del lento \"Que je l'aime\", che ha segnato il declino della carriera dell'artista. Nel 2003 ha partecipato al \"Festivalbar\" con il brano \"Relax\". Il singolo del 2005 \"Tab\u00f9\" \u00e8 passato completamente inosservato.\nAbbandonata dalla casa discografica, la New Music International, la cantante ha perso la sua notoriet\u00e0 ed \u00e8 tornata per un certo periodo ad essere un'assistente di volo dopodich\u00e9 ha lavorato in un bar. In seguito, \u00e8 ricomparsa sugli schermi televisivi a parlare dell'anoressia che l'ha colpita nel corso degli anni (il declino discografico ha influito, dice ella stessa) e dalla quale si \u00e8 liberata. La cantante ha anche scritto un libro sull'argomento, \"Il cucchiaio \u00e8 una culla \u2013 Diario di Yu Yu nella lotta contro l'anoressia\", pubblicato nell'ottobre 2008 da Aliberti Editore.\nIl 26 novembre 2011 dopo aver sconfitto del tutto la malattia ritorna in televisione come ospite a \"I migliori anni\" dove canta i pezzi che l'hanno resa celebre.\nIl 14 aprile 2013 ospite a Domenica Live annuncia la sua gravidanza e un nuovo progetto discografico, il singolo \"L'amour\", incluso nell'EP \"Et voil\u00e0 l'amour!.\"\nNel 2016 ha aperto un Concept store e un ristorante a Santa Eul\u00e0ria des Riu, Ibiza."}
{"id": "2040917", "revid": "36426", "url": "https://it.wikipedia.org/wiki?curid=2040917", "title": "Palazzo di Giustizia di Novoli", "text": ""}
{"id": "2040919", "revid": "112722687", "url": "https://it.wikipedia.org/wiki?curid=2040919", "title": "Dolce, cara Audrina", "text": "Dolce, cara Audrina \u00e8 un romanzo della scrittrice statunitense Virginia C. Andrews, di genere gotico-horror-drammatico, pubblicato nel 1982.\nNarrato in prima persona, il romanzo tratta temi come gli affetti familiari, l'amore, i turbamenti sessuali e la morte, con un evidente messaggio femminista: la scrittrice sembra voler condannare il sesso forte, sono inoltre presenti evidenti denunce al maltrattamento dei minori, alle violenze coniugali e allo stupro.\nTrama.\nProtagonista della storia \u00e8 Audrina Adare, una ragazzina appartenente ad una famiglia benestante, una famiglia che nasconde un oscuro e misterioso segreto del quale lei sembra essere protagonista.\nIl romanzo si apre con una descrizione da parte di Audrina del luogo in cui vive (Whitefern, un'immensa casa situata tra i boschi che circondano un imprecisato paese della Virginia) e della sua famiglia: facciamo cos\u00ec la conoscenza di suo padre, Damian Jonathan Adare, il classico marito e padre-padrone che ama la figlia e vuole proteggerla dalla crudelt\u00e0 del mondo, in particolar modo dai ragazzi; della sua bella e talentuosa madre, Lucietta Lana Whitefern, che la ama nonostante sia sempre un po' distratta; dell'austera e acida Ellsbeth, sorella di Lucietta, che si mostra fredda e scostante con la nipote e odia la sorella e il cognato per motivi misteriosi; e soprattutto della cugina Vera Adare, figlia di Ellsbeth, che odia Audrina per motivi incomprensibili e si diverte a farle dispetti e a metterla nei guai per pura gelosia: Vera difatti non \u00e8 amata dagli zii ed \u00e8 odiata dalla madre che in pi\u00f9 di un'occasione rimpiange di non aver abortito quando era incinta di lei. Una vita all'apparenza normale, quella di Audrina, ma in realt\u00e0 ben lontana dalla normalit\u00e0. In casa sua il tempo sembra essersi fermato: gli orologi battono i secondi in tempi diversi tra loro, gli unici giornali che si leggono in casa sono quelli vecchi di anni, i compleanni non vengono festeggiati. Quanti anni ha Audrina? La risposta \u00e8 ferma nel tempo: sette anni. Apprendiamo che Audrina aveva una sorella, con il suo stesso nome, vissuta molto tempo prima di lei e morta all'et\u00e0 di nove anni, vittima di una violenza di gruppo. Non si parla che di lei in casa, non si fa altro che ricordare quella Prima e Migliore Audrina, che Damian amava tanto e sul modello della quale cerca di rimodellare la seconda Audrina. A questo scopo, Damian costringe spesso la figlia a sedersi su una sedia a dondolo appartenuta alla prima Audrina, di modo che lei possa acquisire il \"dono\" della sorella morta. Quando siede su questa sedia, Audrina \u00e8 vittima di visioni e allucinazioni che riguardano la vita e la morte della prima Audrina. A ci\u00f2 si aggiungono misteriosi vuoti di memoria, dei quali Audrina soffre e che le sedute sulla sedia a dondolo della sorella defunta sembrano colmare a poco a poco: ad ogni seduta, un ricordo perduto riaffiora nella mente della bambina. Come se non bastasse, la ragazzina \u00e8 succube del padre, che non vuole mandarla a scuola, che le intima di stare lontana dal bosco (dove la sorella \u00e8 morta) \u00e8 costretta a rimanere all'oscuro dei misteriosi segreti di famiglia e ad assistere a curiose abitudini familiari (come i \"t\u00e8 del marted\u00ec\", sorta di bizzarre sedute spiritiche tenute dalla madre e dalla zia, che altro non sono se non un pretesto per rinfacciarsi colpe passate e insultarsi a vicenda). Col passare del tempo, tuttavia la vita di Audrina comincia a migliorare, ad acquisire pi\u00f9 normalit\u00e0, pur mantenendo alcuni risvolti sinistri, come l'odio inspiegabile di Vera nei suoi confronti, che a sua volta \u00e8 odiata profondamente dalla madre e dallo zio che non perde occasione per punirla duramente, l'ostilit\u00e0 della zia nei confronti dei suoi genitori e i suoi misteriosi vuoti di memoria. Nel corso degli anni, la vita di Audrina diviene teatro di numerosi avvenimenti: la conoscenza di Arden Lowe, del quale si innamorer\u00e0 (ma che verr\u00e0 conteso da Vera, che ninfomane ossessiva, lo vuole per soddisfare la sua lascivia) e di sua madre Billie, ex campionessa di pattinaggio sul ghiaccio, ora monca di ambedue le gambe a causa del diabete; la perdita della madre, che muore nel dare alla luce Sylvia, la sorellina di Audrina, che si scoprir\u00e0 essere ritardata; la decisione del padre di iscriverla finalmente a scuola ed in seguito di farle studiare piano (desiderio espresso da Audrina, desiderosa di coronare un sogno che fu della madre) da un maestro di musica che le si affeziona e con il quale Vera intreccer\u00e0 una relazione; la fuga di Vera che, rimasta incinta molto probabilmente del maestro di musica, fugge con lui dopo aver abortito. Nei pochi anni che seguono alla fuga di Vera, Audrina viene a conoscenza di un segreto importante: che Vera in realt\u00e0 \u00e8 la figlia di Damian, in quanto lui ed Ellsbeth avevano avuto una relazione prima che lui conoscesse Lucietta. Questo spiega cos\u00ec l'odio profondo di Vera nei confronti della sorellastra, l'avversione di Ellsbeth nei confronti del cognato/amante e della sorella. In seguito Ellsbeth e Damian intrecciano una nuova relazione, interrotta bruscamente dalla morte di Ellsbeth, in seguito a una caduta dalle scale. Audrina decide di fuggire di casa insieme a Sylvia e sposa Arden Lowe, ma non sar\u00e0 un matrimonio felice: su di esso incombe l'ombra della prima Audrina, morta dopo essere stata violentata. Quattro giorni dopo il matrimonio Audrina, Arden e Sylvia fanno ritorno a Whitefern per scoprire che Damien ha accolto Billie in casa sua e ha intrecciato una relazione con lei. Ad ostacolare questa nuova vita tranquilla sar\u00e0 il ritorno di Vera, decisa a vendicarsi del padre e della sorellastra e a mettere le mani sull'eredit\u00e0 di famiglia. In seguito un'altra morte misteriosa getter\u00e0 un'ombra su Whitefern: quella di Billie, che come Ellsbeth cade dalle scale. Dopo di lei anche Audrina cadr\u00e0 dalle scale spinta da qualcuno, non prima di aver scoperto che Arden era presente il giorno in cui sua sorella fu violentata e uccisa. La ragazza rimane in coma e tuttavia in grado di vedere e di sentire. Scopre cos\u00ec che Arden e Vera hanno una relazione, ciononostante Arden si dichiara ancora perdutamente innamorato di sua moglie. Vera in seguito mostra le sue reali intenzioni e dopo aver rivelato a Audrina che \u00e8 stata lei a spingerla gi\u00f9 per le scale, tenta di ucciderla di nuovo, ma l'intervento tempestivo della piccola Sylvia salva Audrina da morte certa e la ragazza esce dal coma. A questo punto Audrina decide che \u00e8 arrivato il momento di sapere tutta la verit\u00e0 sulla sorella morta e sar\u00e0 allora che Damian le riveler\u00e0 la sconvolgente verit\u00e0: la prima Audrina non \u00e8 altri che Audrina stessa. Il giorno del suo nono compleanno Audrina fu stuprata da un gruppo di ragazzi, ma non uccisa. Tornata a casa in condizioni pietose la bambina sub\u00ec un'altra violenza dalla madre che, cercando di lavare via le tracce della violenza la strofin\u00f2 brutalmente con una grossa spazzola, scorticandola a sangue. Da quel momento Audrina cerc\u00f2 pi\u00f9 volte di suicidarsi, e cominci\u00f2 ad avere paura della sua immagine riflessa, di suo padre e degli uomini in genere. Cos\u00ec Damien per salvarla e restituirle una vita normale la fece sottoporre ad una cura a base di elettroshock e manipol\u00f2 la sua mente, facendole credere che non era lei ad essere stata stuprata, bens\u00ec una sorella vissuta prima di lei. Ed \u00e8 allora che Audrina colmer\u00e0 completamente ogni vuoto di memoria, scoprendo un'altra tremenda verit\u00e0: dietro la violenza c'era lo zampino di Vera, che aveva convinto i ragazzi a stuprare Audrina sotto gli occhi di un atterrito e impotente Arden. A quel punto fa la sua comparsa Vera, che ammette il suo crimine e sputa in faccia a Damian tutto il suo odio. Per sfuggire alla furibonda vendetta del padre, Vera cade dalle scale e muore. Nell'epilogo della storia Audrina decide di lasciare Whitefern, ma alla fine decide di perdonare il padre e il marito e di ricominciare con loro una nuova vita.\nSequel.\nNel 2015 lo scrittore Andrew Neiderman, ghost-writer della Andrews, ha scritto un sequel intitolato \"Whitefern\", ambientato alcuni anni dopo le vicende del primo libro. Questo seguito \u00e8 tutt'oggi inedito in Italia."}
{"id": "2040922", "revid": "1985558", "url": "https://it.wikipedia.org/wiki?curid=2040922", "title": "Comunit\u00e0 degli italiani di Abbazia", "text": "La Comunit\u00e0 degli italiani di Abbazia (in croato: \"Zajednica Talijana Opatija\") \u00e8 una delle comunit\u00e0 storiche presenti nell'area istro-quarnerina in quanto operativa sin dal 1946 ma, a seguito della forte politica di assimilazione e alla conseguente chiusura delle istituzioni scolastiche italiane (nel 1948), l'attivit\u00e0 si blocc\u00f2 per oltre due decenni fino a quando, nel 1971, su iniziativa dell'abbaziano Pietro Nutrizio (deceduto a 82 anni nel 2007) venne ricostituita la comunit\u00e0.\nDescrizione.\nLa CI di Abbazia \u00e8 ospitata su due vani, con una superficie totale di 60 m\u00b2, della locale \"casa di cultura\" di propriet\u00e0 comunale, per questo, come nel caso di altre CI l'Unione italiana sta cercando di trovare una sede pi\u00f9 appropriata.\nLa CI dispone di una biblioteca ricca di volumi in lingua italiana con annessa sala di lettura e servizi.\nGi\u00e0 da diversi anni presso la sede centrale della scuola materna di Abbazia \u00e8 possibile per i bambini figli di connazionali frequentare una sezione apposita nella quale si svolge un programma di educazione prescolare bilingue (in lingua italiana e in lingua croata), proprio come avviene nella sezione periferica di Laurana.\nTra le iniziative promosse dal sodalizio vanno ricordati il Torneo ragionale e internazionale di briscola e tresette giunto alla XXIII edizione e l'ex tempore di pittura \"Il mandracchio\" (X edizione, che ora si svolge in collaborazione con gli enti locali). La CI di Abbazia ha avuto il merito di aver installato un ripetitore per la ricezione di TVC, onde permettere ai soci di seguire l'unica emittente televisiva operante in lingua italiana per la nostra comunit\u00e0 nazionale.\nCome altre CI anche la comunit\u00e0 di Abbazia soffre la carenza di giovani al suo interno a causa, tra i motivi principali, della mancanza di una istituzione scolastica italiana, tuttavia \u00e8 opportuno segnalare negli ultimi tempi un'inversione di suddetta tendenza grazie alle molteplici attivit\u00e0 svolte rivolte specialmente ai giovani.\nI soci con diritto di voto sono 419 (dati UI 2010)."}
{"id": "2040924", "revid": "121463252", "url": "https://it.wikipedia.org/wiki?curid=2040924", "title": "Azienda ospedaliero-universitaria Careggi", "text": "L'Azienda ospedaliero-universitaria Careggi \u00e8 il pi\u00f9 grande ospedale policlinico di Firenze, uno dei principali in Italia, situato nell'area di Careggi, nella parte nord della citt\u00e0.\nStoria.\nGi\u00e0 agli inizi del Novecento a Firenze si svilupp\u00f2 il dibattito sulla necessit\u00e0 di nuove costruzioni ospedaliere, con interventi autorevoli quali quelli dei professori Pieraccini, Grocco Banti e Burci e nel 1908 venne presentata una mozione in Consiglio Comunale a favore di una possibile collocazione salubre nella zona pedecollinare di Careggi. Una serie di istanze contribuiscono allo sviluppo di un insediamento ospedaliero fuori dalla citt\u00e0, la richiesta di nuove aree per una ridistribuzione delle attrezzature ospedaliere di Firenze culmina nella scelta di programmare un'organica pianificazione congiunta tra l'arcispedale di Santa Maria Nuova e il Comune di Firenze.\nNel 1910 l'arcispedale acquist\u00f2 la tenuta di Careggi per realizzarvi un ospedale sussidiario a quello storico. Il 24 marzo 1912 si diede inizio alla costruzione del primo nucleo, villa Ognissanti, con i primi padiglioni per il ricovero dei tubercolosi.\nNel corso degli anni Venti, con l'ausilio della manodopera dei prigionieri di guerra, prosegu\u00ec l'edificazione del complesso dando l'avvio alla progressiva destinazione di questa parte di citt\u00e0 ad attrezzature sanitarie. Dall'analisi delle carte storiche si rileva che fino al 1923 il complesso era solo parzialmente realizzato e denominato \"ospedale di Careggi\". Nella cartografia del 1936 \u00e8 riportato l'ingombro del complesso nella sua attuale configurazione. La foto aerea del 1935 documenta invece la presenza della Villa con il giardino di recente costituzione.\nProprio nel 1935 per l'ospedale furono istituite le linee 30 nero e 30 rosso, della rete tranviaria di Firenze, che coprivano rispettivamente il percorso Via de' Pecori-Careggi e Passaggio a livello Affrico-Careggi. L'intero sistema tranviario venne smantellato entro il 1958.\nNel corso degli anni Novanta venne deciso il trasferimento dell'ospedale pediatrico Meyer nell'area di Careggi utilizzando la villa Ognissanti e prevedendo una nuova espansione verso nord. La Regione Toscana deliber\u00f2 il passaggio di propriet\u00e0 della villa all'Azienda ospedaliera Meyer.\nNel 1991 la USL 10/D, che gestiva all'epoca il complesso ospedaliero di Careggi, indisse un concorso per il recupero dell'ala ovest, est e del corpo centrale della villa. Tale appalto concorso, suddiviso in due lotti, fu aggiudicato ad una ditta che una volta redatto il progetto esecutivo inizi\u00f2 i lavori, con la ristrutturazione dell'ala ovest e di met\u00e0 del corpo centrale, cosa che rese necessario lo spostamento di tutte le attivit\u00e0 ospedaliere all'interno dell'ala est.\nDurante i lavori, per avvenute scorrettezze della ditta appaltatrice, la stazione appaltante si vide costretta a rescindere il contratto. In seguito a tali vicende i lavori iniziati non sono mai stati conclusi.\nDal gennaio 2001 il complesso ospedaliero \u00e8 interessato dal cantiere relativo alla realizzazione del nuovo polo pediatrico fiorentino. La progettazione affidata al CSPE (Centro studi progettazione edilizia) \u00e8 stata preceduta e coadiuvata da una ricerca strutturata e innovativa sull'ospedale dei bambini, svolta dalla Fondazione Giovanni Michelucci nel 1998 a seguito di una convenzione stipulata tra l'Azienda ospedaliera Meyer e la Fondazione.\nNell'area del podere a monte non ancora edificato, denominato Ponte Nuovo, di propriet\u00e0 pubblica, \u00e8 stato realizzato entro il 2007 l'ampliamento della struttura esistente, insufficiente ad ospitare da sola le strutture ospedaliere previste. La costruzione ex novo di una piastra dove sono state collocate le attrezzature tecnologiche specializzate e tutti i servizi necessari, ha consentito di realizzare una struttura efficiente di supporto alle degenze.\nInoltre nell'area a valle del complesso, sempre di propriet\u00e0 del Comune di Firenze, \u00e8 in corso la realizzazione di un parcheggio che contribuir\u00e0 a supplire la carenza di aree di sosta nella zona soggetta ad un ingente afflusso di traffico determinato dalla presenza dei vari complessi ospedalieri e attrezzature universitarie localizzate a Careggi. \u00c8 comunque da prevedere un'area a parcheggio ad esclusivo utilizzo dell'utenza del nuovo polo pediatrico, il quale probabilmente potrebbe avere un accesso diretto da piazza di Careggi e indipendente da quello attuale che si snoda attraverso il parco prima di raggiungere il piazzale antistante l'ingresso della Villa.\nIl 5 luglio 2014 l'ospedale ha festeggiato i 100 anni di attivit\u00e0..\nI principi dell'azienda ospedaliera.\nGli obiettivi e le scelte della politica sanitaria Toscana puntano al miglioramento della salute e del benessere della popolazione, alla soddisfazione e partecipazione del cittadino e pongono al centro dell'azione il cittadino con i suoi diritti.\nLa Carta dei Servizi rappresenta il patto tra le strutture del SSN e i cittadini e ha l'obiettivo di fornire un'adeguata conoscenza delle attivit\u00e0 offerte, di come accedere alle cure, e di favorire il miglioramento della qualit\u00e0 dei servizi.\nLe prestazioni dell'Azienda sono improntate ai principi:\nDescrizione.\nEssa nasce dall'integrazione del Sistema sanitario toscano e dell'Universit\u00e0 degli Studi di Firenze ed \u00e8 caratterizzata dallo svolgimento congiunto di attivit\u00e0 assistenziali, didattiche e di ricerca.\nEroga prestazioni di ricovero, prestazioni specialistiche, ambulatoriali ed attivit\u00e0 di emergenza e urgenza; persegue lo sviluppo dell'alta specializzazione come riferimento di Area Vasta, regionale, nazionale.\nNel mese di giugno 2011 l'AOU Careggi istituisce anche un Centro di Medicina Integrativa, finalizzato alla assistenza, ricerca, didattica e vigilanza nell'ambito delle medicine complementari e non convenzionali.\nDipartimenti.\nLa struttura \u00e8 organizzata nei seguenti dipartimenti ad attivit\u00e0 integrata:\nDirezione e Amministrazione.\n\"Area servizi di staff\"\n\"Area servizi sanitari\"\nAuditorium.\nNel 1999, su iniziativa del professor Gianfranco Gensini, l'asettica aula magna della clinica medica venne trasformata nell'auditorium clinica medica, un luogo di momentanea serenit\u00e0 e di elevazione spirituale, grazie alla fattiva collaborazione dell'A.GI.Mus. fiorentina e del suo fondatore e presidente Aldo Provenzani.\nCos\u00ec dal 1999 l'auditorium della clinica medica di Careggi ospita iniziative di spettacolo prevalentemente concertistiche come \"Careggi in Musica\", tradizionali appuntamenti domenicali a cura dell'A.GI.Mus.\nEsiste anche un auditorum del centro traumatologico ortopedico, che si trova in largo Piero Palagi all'interno dell'ospedale e si pu\u00f2 accedere ad esso dall'ingresso che affaccia nel cortile di fronte all'entrata principale. Nell'auditorium vengono svolte oltre a lezioni dell'Universit\u00e0 numerosi incontri nazionali e internazionali sulla medicina e la chirurgia."}
{"id": "2040925", "revid": "36426", "url": "https://it.wikipedia.org/wiki?curid=2040925", "title": "Torre di Arnolfo", "text": ""}
{"id": "2040926", "revid": "767487", "url": "https://it.wikipedia.org/wiki?curid=2040926", "title": "Jim Paxson", "text": ""}
{"id": "2040929", "revid": "767487", "url": "https://it.wikipedia.org/wiki?curid=2040929", "title": "Un uomo innamorato", "text": "Un uomo innamorato \u00e8 un film del 1987 diretto da Diane Kurys.\n\u00c8 stato presentato in concorso al 40\u00ba Festival di Cannes.\nTrama.\nSteve Elliott \u00e8 un famoso attore del cinema americano, venuto a girare un film in Italia, a Cineccitt\u00e0, quando si innamora della sua giovane compagna di lavoro francese, Jane Steiner. \u00c8 sposato e padre di due figli, e la sua ardente relazione sconvolge le riprese e mette in discussione tutte le certezze sullo schermo e nella vita."}
{"id": "2040930", "revid": "767487", "url": "https://it.wikipedia.org/wiki?curid=2040930", "title": "Legittimazione ad agire", "text": "La legittimazione ad agire rappresenta una delle cosiddette condizioni dell'azione, in assenza delle quali l'azione giudiziale non pu\u00f2 essere decisa nel merito. Si differenzia dai presupposti processuali, pur affiancandoli, in quanto non si tratta di requisiti che devono precedere la domanda, ma di requisiti intrinseci alla domanda stessa.\nLa legittimazione ad agire consiste nella titolarit\u00e0 del diritto azionato, tale titolarit\u00e0 tuttavia non deve essere concretamente accertata, bens\u00ec solo affermata dall'attore in senso sostanziale (legittimazione attiva) nei confronti del convenuto in senso sostanziale (legittimazione passiva).\nQualora la legittimazione ad agire non sussista, il processo deve chiudersi con una decisione in rito, con la quale \u00e8 affermata l'impossibilit\u00e0 di pronunciare nel merito. Se invece l'attore, pur essendosi affermato titolare del diritto, non risulta concretamente tale, la causa deve concludersi con una sentenza che respinge la domanda nel merito; analogo provvedimento va adottato qualora emerga che il convenuto, a differenza di quanto affermava l'attore, non \u00e8 il soggetto passivo del diritto azionato.\nL'art. 24 della Costituzione afferma che \"tutti possono agire in giudizio per la tutela dei propri diritti e interessi legittimi\". Lo stesso codice di procedura civile all'art. 81 prevede che \"fuori dai casi espressamenti previsti dalla legge, nessuno pu\u00f2 far valere nel processo in nome proprio un diritto altrui\". La norma evidenzia come, in taluni casi eccezionali, espressamente previsti dalla legge, sia possibile far valere \"in nome proprio diritti altrui\": sono i casi di \"legittimazione straordinaria\" o \"sostituzione processuale\" qual \u00e8 ad esempio quello previsto dall'art. 2900 c.c. (azione surrogatoria).\nIl fenomeno della \"sostituzione processuale\" non va confuso con quello della rappresentanza, in cui il rappresentante fa valere un \"diritto altrui in nome altrui\".\nAltre condizioni processuali sono la possibilit\u00e0 giuridica e l'interesse ad agire."}
{"id": "2040934", "revid": "181699", "url": "https://it.wikipedia.org/wiki?curid=2040934", "title": "Palazzo dei Congressi di Firenze", "text": ""}
{"id": "2040936", "revid": "682087", "url": "https://it.wikipedia.org/wiki?curid=2040936", "title": "Ospedale di Careggi", "text": ""}
{"id": "2040937", "revid": "300067", "url": "https://it.wikipedia.org/wiki?curid=2040937", "title": "Steve Stipanovich", "text": ""}
{"id": "2040942", "revid": "1566286", "url": "https://it.wikipedia.org/wiki?curid=2040942", "title": "Diane Kurys", "text": "\u00c8 compagna del regista e sceneggiatore francese Alexandre Arcady con il quale ha costituito una casa di e produzione cinematografica, la Alexandre Films, ed ha avuto un figlio Sacha Sperling, scrittore."}
{"id": "2040948", "revid": "83531", "url": "https://it.wikipedia.org/wiki?curid=2040948", "title": "Giro di Polonia 2008", "text": "Il Giro di Polonia 2008, sessantacinquesima edizione della corsa, si svolse in sette tappe dal 14 al 20 settembre 2008, per un percorso totale di 1076,4 km. Era stata programmata una lunghezza di 1 258,6\u00a0km, tuttavia si dovettero ridurre diverse tappe a causa del maltempo. Fu vinto dal tedesco Jens Voigt che termin\u00f2 la gara in 21h13'18\".\nDettagli delle tappe.\n4\u00aa tappa.\nA causa della protesta dei corridori durante l'ultimo giro del circuito di Lublino, la tappa fu annullata mantenendo inalterata la classifica generale."}
{"id": "2040950", "revid": "1442080", "url": "https://it.wikipedia.org/wiki?curid=2040950", "title": "NBA Playoffs 1961", "text": "Gli NBA Playoffs 1961 si conclusero con la vittoria dei Boston Celtics (campioni della Eastern Division) che sconfissero i campioni della Western Division, gli St. Louis Hawks.\nEastern Division.\nSemifinali.\n(2) Philadelphia Warriors - (3) Syracuse Nationals.\nRISULTATO FINALE: 0-3\nPRECEDENTI IN REGULAR SEASON\nPRECEDENTI NEI PLAYOFF\nFinale.\n(1) Boston Celtics - (3) Syracuse Nationals.\nRISULTATO FINALE: 4-1\nPRECEDENTI IN REGULAR SEASON\nPRECEDENTI NEI PLAYOFF\nWestern Division.\nSemifinali.\n(2) Los Angeles Lakers - (3) Detroit Pistons.\nRISULTATO FINALE: 3-2\nPRECEDENTI IN REGULAR SEASON\nPRECEDENTI NEI PLAYOFF\nFinale.\n(1) St. Louis Hawks - (2) Los Angeles Lakers.\nRISULTATO FINALE: 4-3\nPRECEDENTI IN REGULAR SEASON\nPRECEDENTI NEI PLAYOFF\nNBA Finals 1961.\nBoston Celtics - St. Louis Hawks.\nRISULTATO FINALE\nPRECEDENTI IN REGULAR SEASON\nPRECEDENTI NEI PLAYOFF\nRoster.\n&lt;br&gt;\n&lt;br&gt;\nStatistiche.\n\"Aggiornate al 6 agosto 2021\"."}
{"id": "2040953", "revid": "767487", "url": "https://it.wikipedia.org/wiki?curid=2040953", "title": "Thurl Bailey", "text": ""}
{"id": "2040960", "revid": "1632387", "url": "https://it.wikipedia.org/wiki?curid=2040960", "title": "La rivoluzione francese", "text": "La rivoluzione francese (\"La r\u00e9volution fran\u00e7aise\") \u00e8 una miniserie televisiva colossal del 1989 diretta da Robert Enrico e Richard T. Heffron, realizzata in occasione del bicentenario della Rivoluzione francese. \u00c8 divisa in due parti, \"Les Ann\u00e9es Lumi\u00e8re\" diretta da Enrico, \"Les Ann\u00e9es Terribles\" diretta da Heffron.\nTrama.\nIl 14 luglio i parigini assaltano la Bastiglia, e la rivoluzione ha inizio. Il Re si reca quindi a Parigi, dove riconosce la sovranit\u00e0 del popolo e la Guardia nazionale francese, con a capo il generale La Fayette. Sotto la spinta degli avvenimenti, l'Assemblea Nazionale crea una costituzione, chiamata la Dichiarazione dei diritti dell'uomo e del cittadino, con l'abolizione di tutti i privilegi feudali. Luigi XVI non riconosce la nuova costituzione, e il popolo, furibondo, marcia su Versailles, costringendo la famiglia reale a trasferirsi a Parigi. Quella che si profila \u00e8 una Monarchia costituzionale, che viene sostenuta a gran voce dal conte Mirabeau, che si era schierato con i rivoluzionari. Il Re non si sente sicuro a Parigi, e in segreto tenta la fuga con la famiglia oltre i confini francesi, dove le monarchie straniere sono disposte ad aiutarlo. Ma a Varennes viene riconosciuto e arrestato, e immediatamente riaccompagnato nella capitale. Il popolo si sente tradito dai reali, la monarchia vacilla sempre pi\u00f9.\nNasce l'Assemblea Legislativa, con il gruppo politico dei girondini in maggioranza, di tendenza democratica e moderata. Il girondino Brissot, favorevole ad una guerra contro gli eserciti monarchici, entra in contrasto con Robespierre, che rifiuta il conflitto. Il 20 aprile 1792 la Francia dichiara guerra all'imperatore d' Austria, il 20 giugno la folla invade il palazzo del Re, per protestare all'opposizione del monarca su tre importanti decreti. Il Re \u00e8 costretto a indossare il berretto frigio dei rivoluzionari e si mostra al popolo insieme alla regina, dal balcone del palazzo. La situazione si fa sempre pi\u00f9 tesa, il 10 agosto i parigini assaltano le guardie del Re, e la famiglia reale viene definitivamente confinata. Danton instaura il Comune Insurrezionale, mentre il rivoluzionario Marat spinge i parigini alla violenza, che nel settembre del 1792 uccidono brutalmente centinaia di prigionieri, reclusi nelle carceri di Parigi. Intanto la guerra prosegue, e l'esercito francese ottiene un'importante vittoria a Valmy, il 20 settembre.\nIl giorno successivo viene dichiarata decaduta la monarchia, e si instaura la repubblica. Con essa nasce la Convenzione Nazionale, dove subito viene condotto il Re per essere messo sotto processo. Il giovane Saint-Just \u00e8 tra coloro che chiedono la condanna a morte del sovrano, ma non tutti sono d'accordo: Danton e Desmoulins inizialmente non lo trovano utile, ma poi, confrontandosi con Robespierre, votano per l'esecuzione del Re, che avviene il 21 gennaio del 1793 tramite ghigliottina. I girondini vengono allontanati dalla scena politica, e prendono il potere i membri del Club dei Giacobini, con il leader Robespierre, che insieme a Danton crea un tribunale rivoluzionario, a difesa della repubblica. Lo scontro tra i giacobini pi\u00f9 accesi e i girondini, ormai in minoranza, entra nel vivo. Sono proprio i giacobini che prendono le redini del governo rivoluzionario, adottando misure repressive nei confronti dei moderati.\nIl 13 luglio una giovane con simpatie monarchiche, Charlotte Corday, uccide Marat nella sua abitazione. Le misure adottate dai giacobini si fanno pi\u00f9 dure, anche la regina Maria Antonietta viene messa a processo e decapitata. Robespierre \u00e8 sempre pi\u00f9 convinto che sia necessario eliminare chiunque sia sospettato di tramare contro il governo: il Regno del Terrore \u00e8 iniziato. Il Comitato di Salute Pubblica, di cui \u00e8 leader Robespierre, fa mettere a morte, attraverso il tribunale rivoluzionario, tutti i deputati girondini. Nascono per\u00f2, nella Convenzione, delle correnti che si oppongono al regime di terrore: da un lato gli arrabbiati, con a capo il giornalista H\u00e9bert, dall'altra gli indulgenti, tra i quali ci sono due vecchi amici di Robespierre: Danton e Desmoulins. Per primo viene arrestato e messo a morte H\u00e9bert e i suoi sostenitori, successivamente vengono arrestati anche gli indulgenti, dopo numerosi avvertimenti.\nDi fronte al tribunale rivoluzionario Danton dimostra un grande coraggio, e trova approvazione tra la folla, ma Robespierre e Saint-Just, con una falsa testimonianza, vincono il processo. Anche Danton e Desmoulins vengono quindi ghigliottinati. Il governo giacobino si \u00e8 trasformato ormai in una crudele dittatura, con processi sommari ed esecuzioni continue in nome delle virt\u00f9 repubblicane. Il 27 luglio 1794 all'interno della Convenzione, dopo che Robespierre ha tenuto un discorso, i deputati lo dichiarano fuorilegge ed emettono un mandato di arresto con l'accusa di tirannia. Robespierre, Saint-Just e i membri del Comitato, ormai isolati, si nascondono all'interno dell'H\u00f4tel de Ville con un manipolo di uomini armati a loro difesa, ma vengono stanati e condannati a morte. Verranno ghigliottinati il giorno successivo.\nPrima puntata: \"Les Ann\u00e9es Lumi\u00e8re\".\nLa prima parte del film racconta i seguenti eventi:\nSeconda puntata: \"Les Ann\u00e9es Terribles\".\nLa seconda parte del film racconta i seguenti eventi:\nProduzione.\nPer la realizzazione di questa miniserie colossal vennero sfruttati: \nTrasmissione.\nIn Italia venne trasmessa per la prima volta nel 1990 dalla RAI in quattro episodi, \"La Bastiglia\", \"La costituzione\", \"I processi\", \"Il terrore\". Dopo la prima visione la serie non fu pi\u00f9 ritrasmessa fino al 2003, quando and\u00f2 in onda lo \"Speciale Superquark\" di Piero Angela \"Luigi XVI: l'ultimo giorno\", contenente ampi estratti del film. La versione italiana del film fu poi trasmessa su Rai Storia, e successivamente resa reperibile in streaming su RaiPlay."}
{"id": "2040961", "revid": "767487", "url": "https://it.wikipedia.org/wiki?curid=2040961", "title": "Paolo Perazzani", "text": "Biografia.\nComincia a suonare a 14 anni influenzato dalla scena thrash metal degli ultimi anni ottanta (Metallica e Anthrax su tutti). Si unisce ai Nemesis, primo nucleo della band con Andrea Martongelli e Matteo Galbier, all'et\u00e0 di 16 anni. Dopo qualche anno nella band lascia per dedicarsi allo studio di altri generi, per tornare solo qualche anno dopo per ridedicarsi alla sua prima passione, il metal. &lt;br&gt;I suoi batteristi preferiti sono: Simon Phillips, Lars Ulrich, Charlie Benante, Mike Portnoy, Gene Hoglan, Dave Lombardo.&lt;br&gt; Paolo svolge anche l'attivit\u00e0 di insegnante di batteria.\nSa anche far di conto."}
{"id": "2040963", "revid": "120538075", "url": "https://it.wikipedia.org/wiki?curid=2040963", "title": "Passo San Boldo", "text": "Il passo San Boldo (talvolta italianizzato impropriamente in \"passo di Sant'Ubaldo\") \u00e8 un valico che mette in comunicazione i due versanti delle prealpi Bellunesi centrali, ovvero la Vallata Trevigiana e la Valbelluna.\nGeografia fisica.\nCollocato tra il col de Moi (1358 m) e il monte Cimone (1290 m), si tratta di una modesta sella originata, probabilmente, dalla transfluenza di un ramo del ghiacciaio del Piave, che collegava l'asse principale della Valbelluna a quello secondario della Vallata Trevigiana.\nStoria.\nRiguardo al toponimo, Alberto Alpago Novello ha dimostrato che non si tratta di un riferimento a sant'Ubaldo, ma a sant'Ippolito: si tratta infatti di una trasformazione del nome \"Ippolitus\", che divenne nel tempo \"Poltus\" e infine \"Boldo\".\nIl valico, bench\u00e9 caratterizzato da pendenze notevoli soprattutto sul versante trevigiano, fu frequentato sin dai tempi pi\u00f9 antichi. Per Plinio Fraccaro, gi\u00e0 in epoca romana vi transitava una strada compresa nell'itinerario della via Claudia Augusta.\nSu uno sperone roccioso a strapiombo sul torrente Gravon si conservano i resti di una torre di guardia, secondo alcuni costruita in epoca bizantina quando l'Italia fu investita dall'invasione dei Longobardi. Nel medioevo, rappresentando una localit\u00e0 di confine, vi fu attiva una dogana (la cosiddetta muda di San Boldo) che si occupava della riscossione dei dazi sulle merci di passaggio.\nOltre ad essere percorso da pellegrini, soldati e mercanti e ad essere frequentato come tappa per la transumanza, il passo San Boldo era utilizzato come scorciatoia dagli zattieri, che tornavano in Cadore dopo aver trasportato il legname a Venezia lungo il Piave.\nLa strada dei Cento Giorni.\nNel corso del Ottocento furono presentati numerosi progetti per la costruzione di una carrozzabile che potesse sostituire lo scomodo sentiero utilizzato sino ad allora. Solo nel 1914 fu iniziata una nuova strada su progetto dell'ing. Giuseppe Carpan\u00e8, avvalendosi di cinquecento operai ingaggiati tra i numerosi disoccupati della zona. Alla vigilia della grande guerra, infatti, si era verificata un'ondata di rientro degli emigranti italiani impiegati negli Imperi Centrali.\nIl primo tratto, che ricalcava la vecchia mulattiera, fu ultimato all'inizio del 1916, ma i lavori si arrestarono quando il cantiere incontr\u00f2 le pareti rocciose che affiorano alla sommit\u00e0 del passo (tratto noto come \"Can\u00e0l\" o \"Scal\u00f3n de San Boit\") e anche per l'imperversare del primo conflitto mondiale. Con l'occupazione seguita alla rotta di Caporetto, furono gli Austriaci a riprendere i lavori alla fine del gennaio 1918. Fu un'impresa memorabile: a causa della mancanza di operai specializzati e di adeguate attrezzature il cantiere ripart\u00ec lentamente; tuttavia, il comando della VI Armata austriaca, in vista della battaglia del Solstizio, impose la conclusione dell'opera entro tre mesi a partire dal 1\u00ba marzo. L'obiettivo fu raggiunto grazie all'impiego di manovalanza locale (comprendente anche donne, anziani e ragazzi, cui si aggiungevano prigionieri russi) che lavorava a ciclo continuo. L'ultimo tratto della strada, realizzato nel punto pi\u00f9 impervio con pareti a strapiombo, fu superato grazie alla realizzazione di tornanti e gallerie, che conferirono alla strada una pendenza costante del 10%, adeguata per il transito dell'artiglieria.\nLungo il versante bellunese, grazie alle pendenze meno marcate, era gi\u00e0 presente una mulattiera carrozzabile. Fu potenziata con la costruzione di muraglioni di contenimento e di un ponte sull'Ardo.\nSport.\nCiclismo.\nNella storia centenaria del Giro d'Italia, il passo \u00e8 stato affrontato due volte, nell'edizione del 1966 durante la 21\u00aa tappa da Belluno a Vittorio Veneto. Il Gran Premio della Montagna considerato a quota 706 m s.l.m. e la salita fu affrontata dal versante di Tovena. Il primo a scollinare \u00e8 stato Pietro Scandelli, poi vincitore della tappa, mentre in Maglia Rosa c'era Gianni Motta, trionfatore di quel Giro.\nLa seconda volta, affrontato sempre dal versante di Tovena, fu durante la 19\u00aa tappa del Giro d'Italia 2019 da Treviso a San Martino di Castrozza vinta da Esteban Chaves.\nPer quasi tutto l'anno, ma in prevalenza d'estate, \u00e8 meta di migliaia di cicloturisti che si cimentano lungo i 18 tornanti fino alla cima. Ogni anno si svolge la Cicloturistica del San Boldo con partenza da Vittorio Veneto e la Cronoscalata del San Boldo con partenza da Tovena.\nEscursionismo.\nDalla sommit\u00e0 del passo \u00e8 possibile raggiungere a piedi il bivacco Rifugio dei Loff tramite il sentiero CAI n. 991; dal bivacco si pu\u00f2 poi scendere verso il paese di Cison di Valmarino."}
{"id": "2040966", "revid": "76963", "url": "https://it.wikipedia.org/wiki?curid=2040966", "title": "Christof Arnold", "text": "Attore di teatro, cinema e televisione e doppiatore, nel 2006 diventa popolare in Germania e in numerose altre parti del mondo grazie al ruolo del Dott. Gregor Bergmeister nella soap opera \"Sturm der Liebe\", trasmessa da Mediaset con il titolo di \"Tempesta d'amore\".\nEntrato nella soap nel corso dell'episodio 134, nel 2008 diventa il protagonista maschile, mentre Dominique Siassia \u00e8 la protagonista femminile."}
{"id": "2040970", "revid": "599013", "url": "https://it.wikipedia.org/wiki?curid=2040970", "title": "Sherman Douglas", "text": ""}
{"id": "2040971", "revid": "118998915", "url": "https://it.wikipedia.org/wiki?curid=2040971", "title": "Giusto Dacci", "text": "Biografia.\nDal 1851 studi\u00f2 alla Regia Scuola di Musica della propria citt\u00e0 natale. Presso l'istituto fu allievo di pianoforte con Riccardo Grunter e Giovanni Rossi, diplomandosi nel 1860 con il massimo dei voti. Nel gennaio del 1862, mor\u00ec l'insegnante di pianoforte e venne cos\u00ec nominato supplente fino al 1864, quando gli fu data la cattedra di armonia. Nel 1875, fu nominato direttore e docente di composizione. Nel 1888, con la soppressione della scuola e della fondazione dell'attuale Conservatorio, Dacci mantenne il suo posto di docente, mentre Giovanni Bottesini divenne direttore. Ebbe allievo di composizione il giovane Arturo Toscanini.\nDacci pubblic\u00f2 un metodo completo per il solfeggio, ancora oggi molto noto e usato.\nIn occasione del centenario della sua morte nel 2015 venne istituito dall'omonimo Comitato in collaborazione con il Liceo Musicale Attilio Bertolucci di Parma, il Premio Giusto Dacci, che si svolge annualmente presso il Circolo di Lettura e Conversazione di Parma.\nA Parma, sua citt\u00e0 natale, \u00e8 inoltre presente una strada a lui intitolata. La strada \u00e8 in quartiere Cittadella.\nBibliografia.\n\"Franco Maria Ricci, Enciclopedia di Parma\""}
{"id": "2040973", "revid": "170423", "url": "https://it.wikipedia.org/wiki?curid=2040973", "title": "NBA Playoffs 1962", "text": "Gli NBA Playoffs 1962 si conclusero con la vittoria dei Boston Celtics (campioni della Eastern Division) che sconfissero i campioni della Western Division, i Los Angeles Lakers.\nEastern Division.\nSemifinali.\n(2) Philadelphia Warriors - (3) Syracuse Nationals.\nRISULTATO FINALE: 3-2\nPRECEDENTI IN REGULAR SEASON\nPRECEDENTI NEI PLAYOFF\nFinale.\n(1) Boston Celtics - (2) Philadelphia Warriors.\nRISULTATO FINALE: 4-3\nPRECEDENTI IN REGULAR SEASON\nPRECEDENTI NEI PLAYOFF\nWestern Division.\nSemifinali.\n(2) Detroit Pistons - (3) Cincinnati Royals.\nRISULTATO FINALE: 3-1\nPRECEDENTI IN REGULAR SEASON\nPRECEDENTI NEI PLAYOFF\nFinale.\n(1) Los Angeles Lakers - (2) Detroit Pistons.\nRISULTATO FINALE: 4-2\nPRECEDENTI IN REGULAR SEASON\nPRECEDENTI NEI PLAYOFF\nNBA Finals 1962.\nBoston Celtics - Los Angeles Lakers.\nRISULTATO FINALE\nPRECEDENTI IN REGULAR SEASON\nPRECEDENTI NEI PLAYOFF\nRoster.\n&lt;br&gt;\n&lt;br&gt;\nStatistiche.\n\"Aggiornate al 15 agosto 2021\"."}
{"id": "2040976", "revid": "115233", "url": "https://it.wikipedia.org/wiki?curid=2040976", "title": "Po di Levante", "text": ""}
{"id": "2040979", "revid": "838137", "url": "https://it.wikipedia.org/wiki?curid=2040979", "title": "Agostino Maria Neuroni", "text": "Biografia.\nAgostino Maria Neuroni (il cui vero nome era Cesare Filippo Bartolomeo) nacque a Lugano il 19 febbraio 1690, figlio di Agostino Neuroni, cancelliere in quel borgo e colonnello al servizio di Venezia e di Ludovica Gatti di nobile famiglia valtellinese.\nDurante la sua giovinezza, studi\u00f2 presso il collegio dei padri somaschi a Lugano e pi\u00f9 tardi al Collegio Papio di Ascona. Nel 1707 decise di intraprendere la carriera ecclesiastica entrando nell'ordine dei frati cappuccini e l'anno seguente prese ufficialmente i voti.\nOrdinato sacerdote nel 1713, tra il 1731 ed il 1732 fu guardiano del convento di Mendrisio, divenendo famoso per le sue doti di dotto predicatore a tal punto da venire chiamato da Carlo VI a Vienna.\nNel 1746 venne consacrato vescovo di Como dal cardinale Camillo Paolucci e nel 1747 fu promotore della fondazione del convento delle suore cappuccine di San Giuseppe a Lugano.\nMor\u00ec a Como il 22 aprile 1760.\nGenealogia episcopale.\nLa genealogia episcopale \u00e8:"}
{"id": "2040981", "revid": "1442080", "url": "https://it.wikipedia.org/wiki?curid=2040981", "title": "NBA Playoffs 1963", "text": "Gli NBA Playoffs 1963 si conclusero con la vittoria dei Boston Celtics (campioni della Eastern Division) che sconfissero i campioni della Western Division, i Los Angeles Lakers.\nEastern Division.\nSemifinali.\n(2) Syracuse Nationals - (3) Cincinnati Royals.\nRISULTATO FINALE: 2-3\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nFinale.\n(1) Boston Celtics - (3) Cincinnati Royals.\nRISULTATO FINALE: 4-3\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nWestern Division.\nSemifinali.\n(2) St. Louis Hawks - (3) Detroit Pistons.\nRISULTATO FINALE: 3-1\nPRECEDENTI IN REGULAR SEASON\nPRECEDENTI NEI PLAYOFF\nFinale.\n(1) Los Angeles Lakers - (2) St. Louis Hawks.\nRISULTATO FINALE: 4-3\nPRECEDENTI IN REGULAR SEASON\nPRECEDENTI NEI PLAYOFF\nNBA Finals 1963.\nBoston Celtics - Los Angeles Lakers.\nRISULTATO FINALE\nPRECEDENTI IN REGULAR SEASON\nPRECEDENTI NEI PLAYOFF\nRoster.\n&lt;br&gt;\n&lt;br&gt;\nStatistiche.\n\"Aggiornate al 16 agosto 2021\"."}
{"id": "2040982", "revid": "287204", "url": "https://it.wikipedia.org/wiki?curid=2040982", "title": "Egra", "text": " \nEgra \u00e8 una suddivisione dell'India, classificata come \"municipality\", di 25.180 abitanti, situata nel distretto di Midnapore Est, nello stato federato del Bengala Occidentale. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 21\u00b0 53' 60 N e 87\u00b0 31' 60 E e ha un'altitudine di 10 .\nSociet\u00e0.\nEvoluzione demografica.\nAl censimento del 2001 la popolazione di Egra assommava a 25.180 persone, delle quali 12.856 maschi e 12.324 femmine. I bambini di et\u00e0 inferiore o uguale ai sei anni assommavano a 3.217, dei quali 1.591 maschi e 1.626 femmine. Infine, coloro che erano in grado di saper almeno leggere e scrivere erano 17.427, dei quali 9.874 maschi e 7.553 femmine."}
{"id": "2040983", "revid": "599013", "url": "https://it.wikipedia.org/wiki?curid=2040983", "title": "Pooh Richardson", "text": ""}
{"id": "2040986", "revid": "287204", "url": "https://it.wikipedia.org/wiki?curid=2040986", "title": "Eksara", "text": " \nEksara \u00e8 una suddivisione dell'India, classificata come \"census town\", di 6.485 abitanti, situata nel distretto di Howrah, nello stato federato del Bengala Occidentale. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 22\u00b0 37' 33 N e 88\u00b0 17' 19 E.\nSociet\u00e0.\nEvoluzione demografica.\nAl censimento del 2001 la popolazione di Eksara assommava a 6.485 persone, delle quali 3.360 maschi e 3.125 femmine. I bambini di et\u00e0 inferiore o uguale ai sei anni assommavano a 833, dei quali 415 maschi e 418 femmine. Infine, coloro che erano in grado di saper almeno leggere e scrivere erano 4.288, dei quali 2.301 maschi e 1.987 femmine."}
{"id": "2040994", "revid": "101768", "url": "https://it.wikipedia.org/wiki?curid=2040994", "title": "Giulio Ferrarini (direttore d'orchestra)", "text": "Fu a lungo primo violino dell'orchestra del Teatro Regio di Parma che diresse dal 1841 al 1843 (affiancato nel 1842 da Pietro Romani). Ebbe poi la direzione d'opera a Senigallia tra il 1841 e il 1858 dove nel 1850 e 1851 assunse anche la direzione d'orchestra. Torn\u00f2 a dirigere a Parma tra il 1856 e il 1871 ed in seguito diresse anche il Conservatorio di Parma].\n\u00c8 il bisnonno del flautista Claudio Ferrarini."}
{"id": "2040997", "revid": "1982", "url": "https://it.wikipedia.org/wiki?curid=2040997", "title": "A colpi d'ascia", "text": "A colpi d'ascia. Una irritazione (titolo orig. \"Holzf\u00e4llen. Eine Erregung\") \u00e8 il secondo romanzo di Thomas Bernhard della cosiddetta \"Trilogia sulle Arti\" (musica, teatro e pittura), pubblicato nel 1984. Il libro suscit\u00f2 scalpore in Austria e fu l\u00ec bandito, poich\u00e9 alcune figure viennesi pensarono di riconoscersi nel testo. Ebbe comunque molto successo in patria e all'estero.\nIl critico americano Harold Bloom ha annoverato \"A colpi d'ascia\" tra le opere del Canone Occidentale della letteratura, da lui compilato nel 1994.\nTema.\nSono le undici e mezza di notte, in un elegante appartamento viennese, un gruppo di persone sta aspettando, con una certa impazienza e crescente appetito, l'arrivo di un famoso attore drammatico, ospite d'onore, per poter iniziare la cena. A guardarli tutti, silenziosamente da una poltrona nell'angolo della sala, \u00e8 uno di loro, lo scrittore e io narrante, che non ha messo piede in questa abitazione da pi\u00f9 di vent'anni. L'attore tarda ad arrivare, forse trattenuto al Burgtheater dagli applausi per la sua eccelsa interpretazione come personaggio di punta nel dramma di Ibsen \"L'anatra selvatica\". Intanto, lo scrittore medita sarcasticamente e ricorda. \nFinalmente, l'attore arriva e questa \"serata artistica\" si sviluppa in tutte le sue pretese farsesche: lo scrittore narrante rivive gli ultimi due decenni, le sue connessioni e legami coi vari ospiti attorno alla tavola imbandita, e la sua relazione con la donna (Joana) che fu la cristallizzazione dei rapporti tra tutti loro, il cui suicidio diventa il punto di rottura che creer\u00e0 la potente crisi finale per gli ospiti prima che la notte si concluda."}
{"id": "2041008", "revid": "110157", "url": "https://it.wikipedia.org/wiki?curid=2041008", "title": "Verchnjaja Py\u0161ma", "text": "Verchnjaja Py\u0161ma \u00e8 una citt\u00e0 della Russia siberiana estremo occidentale (Oblast' di Sverdlovsk), situata sul fiume Py\u0161ma, 15\u00a0km a nord del capoluogo Ekaterinburg; dal punto di vista amministrativo, dipende direttamente dall'oblast'.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "2041029", "revid": "773636", "url": "https://it.wikipedia.org/wiki?curid=2041029", "title": "Chiesa di San Michele (Pitigliano)", "text": "La chiesa di San Michele \u00e8 un edificio situato a Pitigliano. La sua ubicazione \u00e8 nell'omonima strada, al di fuori delle mura, proprio ai margini di una ripida rupe di tufo.\nStoria.\nLa chiesa fu costruita in epoca medievale, pi\u00f9 precisamente nel corso del Duecento, come un semplice edificio religioso ad aula unica di piccole dimensioni. Le funzioni a cui era inizialmente adibito erano quelle di un oratorio, ove i fedeli si fermavano prevalentemente per raccogliersi in preghiera.\nDurante il Settecento la chiesa sub\u00ec alcuni lavori di ristrutturazione, che determinarono un ampliamento rispetto a quella che era la pianta originaria: proprio in questo periodo fu costruita, infatti, la navata.\nTra la fine dell'Ottocento e gli inizi del Novecento la chiesa inizi\u00f2 ad andare incontro ad un lento ma inesorabile declino, vista la costruzione della pi\u00f9 ampia e non lontana chiesa di Santa Maria Assunta, che ebbe la priorit\u00e0 per lo svolgimento delle varie funzioni religiose.\nProprio durante il secolo scorso, vi fu il completo abbandono della chiesa e la sua trasformazione ad altri usi, venendo peraltro incorporata a pi\u00f9 moderni edifici abitativi.\nDescrizione.\nLa chiesa di San Michele era ubicata all'interno del complesso situato lungo l'omonima via, sui bordi della rupe tufacea.\nRimasta addossata a strutture costruite durante il secolo scorso, la chiesa \u00e8 ben riconoscibile nell'originario impianto medievale proprio nell'area absidale, ove il paramento murario ha conservato l'originario rivestimento in pietra e tufo.\n\u00c8 visibile anche il corpo della navata rettangolare aggiunta in epoca settecentesca, seppur siano evidenti le modifiche effettuate nel corso del Novecento, che hanno portato alla chiusura delle finestre di forma ovale che si aprivano sulla facciata."}
{"id": "2041044", "revid": "300067", "url": "https://it.wikipedia.org/wiki?curid=2041044", "title": "NBA Playoffs 1964", "text": "Gli NBA Playoffs 1964 si conclusero con la vittoria dei Boston Celtics (campioni della Eastern Division) che sconfissero i campioni della Western Division, i San Francisco Warriors.\nEastern Division.\nSemifinali.\n(2) Cincinnati Royals - (3) Philadelphia 76ers.\nRISULTATO FINALE: 3-2\nPRECEDENTI IN REGULAR SEASON\nPRECEDENTI NEI PLAYOFF\nFinale.\n(1) Boston Celtics - (2) Cincinnati Royals.\nRISULTATO FINALE: 4-1\nPRECEDENTI IN REGULAR SEASON\nPRECEDENTI NEI PLAYOFF\nWestern Division.\nSemifinali.\n(2) St. Louis Hawks - (3) Los Angeles Lakers.\nRISULTATO FINALE: 3-2\nPRECEDENTI IN REGULAR SEASON\nPRECEDENTI NEI PLAYOFF\nFinale.\n(1) San Francisco Warriors - (2) St. Louis Hawks.\nRISULTATO FINALE: 4-3\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nNBA Finals 1964.\nBoston Celtics - San Francisco Warriors.\nRISULTATO FINALE\nPRECEDENTI IN REGULAR SEASON\nPRECEDENTI NEI PLAYOFF\nRoster.\n&lt;br&gt;\n&lt;br&gt;\nStatistiche.\n\"Aggiornate al 23 agosto 2021\"."}
{"id": "2041045", "revid": "288300", "url": "https://it.wikipedia.org/wiki?curid=2041045", "title": "Radoslav Matusiak", "text": ""}
{"id": "2041046", "revid": "300067", "url": "https://it.wikipedia.org/wiki?curid=2041046", "title": "Mark West", "text": ""}
{"id": "2041047", "revid": "110157", "url": "https://it.wikipedia.org/wiki?curid=2041047", "title": "Fosse (Enego)", "text": "Fosse \u00e8 una frazione del comune Enego in Provincia di Vicenza, posta sull'Altopiano dei Sette Comuni a 620 metri sul livello del mare.\nLocalit\u00e0.\nFosse \u00e8 composta dalle seguenti localit\u00e0:\nLuoghi d'interesse.\nArchitetture religiose.\nLa parrocchia di Fosse istituita l'8 dicembre del 1960 \u00e8 dedicata a \"san Giuseppe lavoratore\" e fa parte dell'unit\u00e0 pastorale di Enego, Vicariato di Fonzaso-Valstagna, Diocesi di Padova.\nLa chiesa la cui costruzione fu ultimata nel 1967, si trova in via Fosse di Mezzo, 67 ed \u00e8 dotato di patronato restaurato in occasione del Giubileo al quale \u00e8 stata dedicata anche una cappella.\nFortificazioni.\nSi trova in localit\u00e0 Coldarco di Sotto, in localit\u00e0 Massariggi si imbocca la strada per Coldarco, andando a sinistra al bivio dopo circa 500 metri. Chiamato anche Forte Stella disponeva di 4 pezzi da 75 A ed era collegato alla vicina Caserma della Batteria.\nEventi.\nIl giorno festivo del paese \u00e8 il 1\u00ba maggio, ed il Patrono \u00e8 S.Giuseppe Operaio, durante il quale si tiene l'annuale sagra durante la quale vengono premiate con il S.Giuseppe d'Oro le personalit\u00e0 residenti o originarie di Enego che hanno dato pi\u00f9 lustro all'intero comune."}
{"id": "2041051", "revid": "300067", "url": "https://it.wikipedia.org/wiki?curid=2041051", "title": "NBA Playoffs 1965", "text": "Gli NBA Playoffs 1965 si conclusero con la vittoria dei Boston Celtics (campioni della Eastern Division) che sconfissero i campioni della Western Division, i Los Angeles Lakers.\nEastern Division.\nSemifinali.\n(2) Cincinnati Royals - (3) Philadelphia 76ers.\nRISULTATO FINALE: 1-3\nPRECEDENTI IN REGULAR SEASON\nPRECEDENTI NEI PLAYOFF\nFinale.\n(1) Boston Celtics - (3) Philadelphia 76ers.\nRISULTATO FINALE: 4-3\nPRECEDENTI IN REGULAR SEASON\nPRECEDENTI NEI PLAYOFF\nWestern Division.\nSemifinali.\n(2) St. Louis Hawks - (3) Baltimore Bullets.\nRISULTATO FINALE: 1-3\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nFinale.\n(1) Los Angeles Lakers - (3) Baltimore Bullets.\nRISULTATO FINALE: 4-2\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nNBA Finals 1965.\nBoston Celtics - Los Angeles Lakers.\nRISULTATO FINALE\nPRECEDENTI IN REGULAR SEASON\nPRECEDENTI NEI PLAYOFF\nRoster.\n&lt;br&gt;\n&lt;br&gt;\nStatistiche.\n\"Aggiornate al 23 agosto 2021\"."}
{"id": "2041053", "revid": "287204", "url": "https://it.wikipedia.org/wiki?curid=2041053", "title": "Falakata", "text": " \nFalakata \u00e8 una suddivisione dell'India, classificata come \"census town\", di 18.801 abitanti, situata nel distretto di Jalpaiguri, nello stato federato del Bengala Occidentale. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 26\u00b0 31' 60 N e 89\u00b0 12' 0 E e ha un'altitudine di 87 .\nSociet\u00e0.\nEvoluzione demografica.\nAl censimento del 2001 la popolazione di Falakata assommava a 18.801 persone, delle quali 9.616 maschi e 9.185 femmine. I bambini di et\u00e0 inferiore o uguale ai sei anni assommavano a 2.192, dei quali 1.120 maschi e 1.072 femmine. Infine, coloro che erano in grado di saper almeno leggere e scrivere erano 14.289, dei quali 7.753 maschi e 6.536 femmine."}
{"id": "2041054", "revid": "767487", "url": "https://it.wikipedia.org/wiki?curid=2041054", "title": "The Burning Plain - Il confine della solitudine", "text": "The Burning Plain - Il confine della solitudine (\"The Burning Plain\") \u00e8 un film del 2008 scritto e diretto da Guillermo Arriaga, al suo esordio alla regia.\nIl film \u00e8 stato presentato in concorso alla 65\u00aa Mostra internazionale d'arte cinematografica di Venezia e distribuito in anteprima mondiale in Italia dal 7 novembre 2008.\nTrama.\nSylvia \u00e8 la responsabile di un ristorante di classe a Portland. Indipendente e competente nel suo lavoro, nasconde un intimo tormento e nella vita privata rifiuta ogni legame affettivo andando a letto ogni volta con un uomo diverso.\nSantiago \u00e8 un giovane del Nuovo Messico rimasto orfano del padre in seguito al rogo di un caravan mentre quest\u2019ultimo intratteneva una relazione adulterina.\nMaria \u00e8 una bambina che vive in Messico con il padre Santiago, un pilota di aerei leggeri che, mentre effettua un volo per la disinfestazione di una coltivazione, ha un incidente e viene ricoverato in gravi condizioni.\nGina, una madre di quattro figli, a causa di una mastectomia ha difficili rapporti con il marito e trova consolazione in una nuova relazione con Nick, padre di Santiago.\nLa relazione tra Nick e Gina viene scoperta da Mariana, la figlia maggiore di Gina che, accecata dalla rabbia e dalla gelosia, manomette la tubatura del gas sotto il caravan dove i due stanno amoreggiando e appicca il fuoco. Dopo i funerali, Santiago incomincia a frequentare Mariana e i due giovani si innamorano; la loro relazione viene scoperta dai superstiti delle rispettive famiglie che subito si mettono contro i ragazzi, ma questi trovano la forza di ribellarsi fuggendo in Messico per cominciare una vita insieme. Mariana rimane incinta di una bimba, ma lei non vorrebbe tenerla sentendosi indegna; cos\u00ec, dopo aver dato alla luce la figlia, Mariana abbandona Santiago e la neonata e cambia il suo nome in Sylvia.\nPi\u00f9 di un decennio dopo, Santiago, ricoverato in ospedale a seguito dell\u2019incidente, chiede a Carlos, suo amico e socio, di andare con Maria a cercare Mariana della quale ha scoperto la nuova identit\u00e0. In un primo momento sia Sylvia sia Maria non hanno intenzione di conoscersi; poi Sylvia capisce gli errori commessi nel passato e, dopo essere riuscita a parlare con la bambina, questa non la respinge.\nSylvia va in ospedale dove c'\u00e8 Santiago profondamente sedato perch\u00e9 in attesa di essere operato; al suo capezzale, confessa la sua colpa nel caso lui non dovesse mai pi\u00f9 risvegliarsi. Poco pi\u00f9 tardi, il medico annuncia che Santiago \u00e8 fuori pericolo e Maria corre da lui seguita da Sylvia.\nProduzione.\nAlcune delle localit\u00e0 del film sono: Depoe Bay, in Oregon, USA; sempre in Oregon a Portland e a Las Cruces, nel Nuovo Messico."}
{"id": "2041055", "revid": "449106", "url": "https://it.wikipedia.org/wiki?curid=2041055", "title": "Passo di Praderadego", "text": "Il passo di Praderadego \u00e8 uno dei valichi che mette in comunicazione i due versanti delle prealpi Bellunesi, cio\u00e8 la Vallata e la Valbelluna.\nSulla cima, in comune di Follina, sorge l'omonimo nucleo abitato, costituito da una ventina di edifici abitati solo stagionalmente.\nDa pochi anni l'intero passo, su entrambi i versanti (fra i territori comunali di Borgo Valbelluna, in provincia di Belluno, e di Follina, in provincia di Treviso), \u00e8 asfaltato e dunque percorribile anche in bici da corsa, pur con pendenze a tratti particolarmente impegnative sul lato bellunese.\nSecondo una delle ricostruzioni storiche sull'argomento, attraverso il valico passava una variante della Via Claudia Augusta Altinate, il cui percorso \u00e8 ricalcato dal sentiero CAI 1028. A conferma dell'importanza strategica della strada, sul versante bellunese sorge il Castello di Zumelle.\nSecondo un'ipotesi etimologica, il toponimo va letto come un composto (\"pr\u00e0 de radego\") traducibile dal veneto come \"prato del diverbio\": si sarebbe trattato di una localit\u00e0 contesa o in cui ci si riuniva per dirimere le vertenze."}
{"id": "2041056", "revid": "71433", "url": "https://it.wikipedia.org/wiki?curid=2041056", "title": "The Burning Plain", "text": ""}
{"id": "2041057", "revid": "767487", "url": "https://it.wikipedia.org/wiki?curid=2041057", "title": "The Electric Eels", "text": "I The Electric Eels sono stati un gruppo rock e proto-punk attivo tra il 1972 e il 1975 a Cleveland. Il complesso fu influente sulla successiva scena punk della citt\u00e0 e su gruppi come i Pagans, pur avendo suonato live solo sei volte.\nStoria degli Electric Eels.\nLa band fu formata nel 1972 da John Morton, Dave E e Brian MacMahon. Tuttavia il gruppo non ingaggi\u00f2 mai un bassista, creando cos\u00ec un suono grezzo e molto sporco, unito alla voce spesso urlata di Morton. Inoltre l'attitudine violenta del gruppo sul palco, con tendenze masochiste da parte del cantante, port\u00f2 a scontri con la polizia e a frequenti risse, motivo per cui il gruppo si esib\u00ec live solo sei volte. Per questo motivo gli Electric Eels furono banditi da tutti i locali di Cleveland, sciogliendosi nel 1975. La band , durante il suo breve periodo di attivit\u00e0, non riusc\u00ec a pubblicare neanche un album, riuscendo a dare alle stampe solo due singoli su 7\": \"Cyclotron/Agitated\" per la Rough Trade e \"Spin Age Blasters/Bunnies\" per la Mustard Records. Fu poi solo nel 1987 che la Tinnitus records assieme alla Mustard Records, decisero di pubblicare il loro primo album dal titolo \"Having A Philosophical Investigation with The Electric Eels\", che consisteva in una raccolta di demo registrati in presa diretta nel 1975. A questo seguirono poi altre antologie che si susseguirono negli anni, proponendo diversi materiali del tempo in cui la band fu attiva.\nSe \u00e8 vero che gli Electric Eels sono oggi considerati una delle band proto-punk pi\u00f9 importanti del periodo, \u00e8 anche vero che spesso la critica individua in loro influenze che vanno dal free jazz di Ornette Coleman alla psichedelica di Captain Beefheart, attribuendogli anche un ruolo anticipatore di un certo noise rock.\nTra i membri della band, dopo lo scioglimento, John Morton form\u00f2 la band Johnny &amp; the Dicks, mentre Nick Knox entr\u00f2 nei Cramps."}
{"id": "2041059", "revid": "400694", "url": "https://it.wikipedia.org/wiki?curid=2041059", "title": "Siracusa Calcio 1924", "text": ""}
{"id": "2041061", "revid": "287204", "url": "https://it.wikipedia.org/wiki?curid=2041061", "title": "Fatellapur", "text": " \nFatellapur \u00e8 una suddivisione dell'India, classificata come \"census town\", di 5.574 abitanti, situata nel distretto di Murshidabad, nello stato federato del Bengala Occidentale. In base al numero di abitanti la citt\u00e0 rientra nella classe V (da 5.000 a 9.999 persone).\nSociet\u00e0.\nEvoluzione demografica.\nAl censimento del 2001 la popolazione di Fatellapur assommava a 5.574 persone, delle quali 2.730 maschi e 2.844 femmine. I bambini di et\u00e0 inferiore o uguale ai sei anni assommavano a 1.170, dei quali 549 maschi e 621 femmine. Infine, coloro che erano in grado di saper almeno leggere e scrivere erano 2.781, dei quali 1.620 maschi e 1.161 femmine."}
{"id": "2041062", "revid": "300067", "url": "https://it.wikipedia.org/wiki?curid=2041062", "title": "NBA Playoffs 1966", "text": "Gli NBA Playoffs 1966 si conclusero con la vittoria dei Boston Celtics (campioni della Eastern Division) che sconfissero i campioni della Western Division, i Los Angeles Lakers.\nEastern Division.\nSemifinali.\n(2) Boston Celtics - (3) Cincinnati Royals.\nRISULTATO FINALE: 3-2\nPRECEDENTI IN REGULAR SEASON\nPRECEDENTI NEI PLAYOFF\nFinale.\n(1) Philadelphia 76ers - (2) Boston Celtics.\nRISULTATO FINALE: 1-4\nPRECEDENTI IN REGULAR SEASON\nPRECEDENTI NEI PLAYOFF\nWestern Division.\nSemifinali.\n(2) Baltimore Bullets - (3) St. Louis Hawks.\nRISULTATO FINALE: 0-3\nPRECEDENTI IN REGULAR SEASON\nPRECEDENTI NEI PLAYOFF\nFinale.\n(1) Los Angeles Lakers - (3) St. Louis Hawks.\nRISULTATO FINALE: 4-3\nPRECEDENTI IN REGULAR SEASON\nPRECEDENTI NEI PLAYOFF\nNBA Finals 1966.\nBoston Celtics - Los Angeles Lakers.\nRISULTATO FINALE\nPRECEDENTI IN REGULAR SEASON\nPRECEDENTI NEI PLAYOFF\nRoster.\n&lt;br&gt;\n&lt;br&gt;\nStatistiche.\n\"Aggiornate al 23 agosto 2021\"."}
{"id": "2041068", "revid": "767487", "url": "https://it.wikipedia.org/wiki?curid=2041068", "title": "Una notte per morire", "text": "Una notte per morire (\"Fanatic\") \u00e8 un film del 1965 diretto da Silvio Narizzano.\nTrama.\nPatricia Carroll, una giovane statunitense in vacanza a Londra, \u00e8 mossa da un sentimento compassionevole e va a visitare la suocera dopo che questa ha perso il figlio. Ricevuta un'accoglienza calorosa (?) noter\u00e0, ben presto, di avere a che fare con una pazza fanatica della religione in cerca di redenzione."}
{"id": "2041070", "revid": "773636", "url": "https://it.wikipedia.org/wiki?curid=2041070", "title": "Chiesa di Santa Maria Assunta (Pitigliano)", "text": "La chiesa di Santa Maria Assunta \u00e8 un edificio religioso situato a Pitigliano. La sua ubicazione \u00e8 in piazza Dante Alighieri, al di fuori delle mura, non lontano dai bastioni della fortezza.\nStoria.\nLa chiesa fu costruita attorno alla met\u00e0 dell'Ottocento per servire la zona urbana a est del centro storico, che proprio in quell'epoca stava conoscendo una forte espansione.\nLa costruzione di questo nuovo edificio religioso, pi\u00f9 ampio e centrale rispetto alla non lontana chiesa di San Michele, fece s\u00ec che le varie funzioni religiose venissero spostate dalla pi\u00f9 antica chiesa verso questo nuovo luogo di culto, ritenuto pi\u00f9 funzionale.\nDescrizione.\nLa chiesa di Santa Maria Assunta si presenta ad aula unica con tetto a capanna.\nUna breve gradinata precede il portale d'ingresso, che si apre al centro della semplice facciata principale, il cui architrave soprastante costituisce la base per l'arco a tutto sesto in stile neoromanico, che racchiude anche una piccola lunetta al cui interno vi \u00e8 una decorazione sacra.\nL'intera parte sommitale della facciata principale culmina in un ampio timpano di forma triangolare, mentre lungo le pareti laterali si aprono alcune monofore a tutto sesto per consentire l'illuminazione naturale della navata interna.\nIl complesso religioso comprende anche il campanile neoromanico a sezione quadrata, con quattro monofore aperte che racchiudono nella parte alta la cella campanaria, sopra la quale poggia la cuspide di forma piramidale. Il paramento murario della torre campanaria \u00e8 rivestito in pietra e tufo."}
{"id": "2041071", "revid": "300067", "url": "https://it.wikipedia.org/wiki?curid=2041071", "title": "NBA Playoffs 1967", "text": "Gli NBA Playoffs 1967 si conclusero con la vittoria dei Philadelphia 76ers (campioni della Eastern Division) che sconfissero i campioni della Western Division, i San Francisco Warriors.\nEastern Division.\nSemifinali.\n(1) Philadelphia 76ers - (3) Cincinnati Royals.\nRISULTATO FINALE: 3-1\nPRECEDENTI IN REGULAR SEASON\nPRECEDENTI NEI PLAYOFF\n(2) Boston Celtics - (4) New York Knicks.\nRISULTATO FINALE: 3-1\nPRECEDENTI IN REGULAR SEASON\nPRECEDENTI NEI PLAYOFF\nFinale.\n(1) Philadelphia 76ers - (2) Boston Celtics.\nRISULTATO FINALE: 4-1\nPRECEDENTI IN REGULAR SEASON\nPRECEDENTI NEI PLAYOFF\nWestern Division.\nSemifinali.\n(1) San Francisco Warriors - (3) Los Angeles Lakers.\nRISULTATO FINALE: 3-0\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\n(2) St. Louis Hawks - (4) Chicago Bulls.\nRISULTATO FINALE: 3-0\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nFinale.\n(1) San Francisco Warriors - (2) St. Louis Hawks.\nRISULTATO FINALE: 4-2\nPRECEDENTI IN REGULAR SEASON\nPRECEDENTI NEI PLAYOFF\nNBA Finals 1967.\nPhiladelphia 76ers - San Francisco Warriors.\nRISULTATO FINALE\nPRECEDENTI IN REGULAR SEASON\nPRECEDENTI NEI PLAYOFF\nRoster.\n&lt;br&gt;\n&lt;br&gt;\nStatistiche.\n\"Aggiornate al 23 agosto 2021\"."}
{"id": "2041072", "revid": "767487", "url": "https://it.wikipedia.org/wiki?curid=2041072", "title": "Fibre efferenti", "text": "Le fibre efferenti (o motorie) sono le vie nervose che trasportano il messaggio neurale dal sistema nervoso centrale verso la periferia, che tramutano in una risposta meccanica. Al contrario esistono quelle afferenti, o sensitive.\nFibre e nervi.\nTali fibre sono contenute nei nervi e possono coesistere con le fibre afferenti nei nervi misti, contenute ad esempio nel nervo facciale."}
{"id": "2041074", "revid": "6923", "url": "https://it.wikipedia.org/wiki?curid=2041074", "title": "Umberto Moggioli", "text": "Fu tra i primi componenti della cosiddetta scuola di Burano.\nBiografia.\nNasce a Trento nel 1886, da Costante, di professione fornaio, e Elena Marchi. Nel 1904 si iscrive all'Accademia di Belle Arti di Venezia grazie alla donazione del mecenate Antonio Tambosi. Eugenio Prati e Bartolomeo Bezzi avevano apprezzato un piccolo quadretto di paesaggio \"en plein air\" di Moggioli sedicenne a casa della Baronessa Giulia Turco Lazzari e avevano suggerito a Tambosi di finanziarne gli studi. Durante gli studi a Venezia sono forti le suggestioni architettoniche, pittoriche e paesaggistiche unite allo studio di pittori del passato come Tiziano, Tintoretto e Tiepolo. Diplomato nel 1907, parte nel 1908 per il suo primo soggiorno romano per frequentare la scuola serale francese di nudo.\nNonostante ci\u00f2 questo periodo porter\u00e0 Moggioli a dedicarsi principalmente alla pittura di paesaggio, vicina alla sua voglia di solitudine e meditazione. Nel 1909 espone alla Biennale di Venezia e a Burano collabora con Pieretto Bianco alla decorazione di quattordici pannelli del Padiglione Centrale dei Giardini di Castello (1909-1910). Insieme alla moglie si trasferisce nel 1911 in una casa a Burano, dove conosce il critico Barbantini, direttore di Ca' Pesaro, e i pittori Gino Rossi, Tullio Garbari, Luigi Scopinich, Pio Semeghini e Felice Casorati.\nIn questo clima Moggioli produce alcuni dei suoi capolavori, come \"Il ponte verde\" (1911), \"Cipresso Gemello\" (1912) e \"Primavera a Mazzorbo\" (1913), che ritraggono luoghi solitari e silenziosi, vicini alla sua attitudine contemplativa. Dopo la prima personale a Ca' Pesaro (1912) espone anche nella capitale assieme a Vettore Zanetti-Zilla presso la Prima Secessione romana (1913 e 1914). Il periodo veneziano si interrompe nel 1915 quando Moggioli, legato da fraterna amicizia a Cesare Battisti, si arruola come volontario nella Legione trentina di Verona. Come cartografo \u00e8 inviato sul fronte Tridentino in Vallagarina, dove si occupa di rilevamenti, piante e plastici fino al 1916, anno in cui viene riformato a seguito di una grave malattia.\nLe colline del Garda e Cavaion Veronese vengono ritratte da Moggioli convalescente che riprende a dipingere influenzato dal primitivismo di Tullio Garbari e dalle linee e colori di Gino Rossi. Verso la fine del 1916 si trasferisce a Roma con la moglie Anna dove si stabilisce in uno degli atelier di Villa Strohl-Fern e conosce Renato Brozzi e il musicista Bruno Barilli. In questo periodo Moggioli lavora con Antonio Rizzi ai cartoni per il mosaici delle lunette del monumento a Vittorio Emanuele II (1916-1917).\nA contatto con l'ambiente romano la sua attivit\u00e0 artistica si fa pi\u00f9 intensa: i colori utilizzati tendono a schiarirsi e a farsi pi\u00f9 luminosi e i soggetti preferiti sono figure rese con solida volumetria, scene d'interno e paesaggi con orizzonti limitati. Moggioli muore a trentadue anni colpito dalla febbre spagnola il 26 gennaio 1919 a Roma. Nel maggio-giugno dello stesso anno viene ricordato con quattro opere alla Esposizione Cispadana di Belle Arti a Venezia e a Ca' Pesaro con una personale di dodici opere. Una vasta retrospettiva gli viene dedicata alla Biennale di Venezia del 1920.\nEsposizioni e musei.\nMusei.\nAlcuni tra i lavori di Umberto Moggioli sono esposti in permanente nella sede Mart di Rovereto."}
{"id": "2041082", "revid": "118834", "url": "https://it.wikipedia.org/wiki?curid=2041082", "title": "Il Cardinale Lambertini", "text": ""}
{"id": "2041083", "revid": "125860811", "url": "https://it.wikipedia.org/wiki?curid=2041083", "title": "Harvey Bullock", "text": "Harvey Bullock \u00e8 un personaggio dei fumetti creato da Archie Goodwin nel 1974 e pubblicato da DC Comics.\nBullock \u00e8 un poliziotto del dipartimento di Gotham City che fa spesso coppia con James Gordon.\nBiografia.\nBullock era un poliziotto ingaggiato dal sindaco Hamilton Hill per sabotare la carriera del commissario Gordon; dopo avergli provocato un infarto, decide di redimersi. In seguito entra a far parte della Checkmate.\nCon \"Crisi sulle terre infinite\" il personaggio viene per\u00f2 riscritto: ora \u00e8 un agente con metodi brutali e la fama di essere colluso con il crimine organizzato, ma sempre leale a Gordon, arrivando addirittura a vendicare l'attentatore che gli aveva sparato (in \"Officer Dow\"); dopo aver dato le dimissioni, inizia a lavorare come detective privato, e dopo la saga \"Un anno dopo\" fa ritorno al GCPD.\nPoteri e abilit\u00e0.\nSebbene non abbia superpoteri, \u00e8 un poliziotto molto abile con le armi da fuoco e, nonostante il suo aspetto corpulento, ha dimostrato di essere un combattente capace.\nBullock \u00e8 competente nell'investigazione, nell'intimidazione e nella criminologia. Pu\u00f2 dedurre il MO dei criminali grazie alla sua esperienza pluriennale.\n\u00c8 un poliziotto rozzo e incompetente, ma nella puntata \"I pesci che ridono\", Bullock \u00e8 il primo a capire che l'antagonista Joker era nascosto in un acquario pubblico, unico caso in cui precede Batman. Sempre nella serie animata si scopre che fu lui ad arrestare Killer Croc la prima volta e che molti criminali della citt\u00e0 sono finiti a Blackgate per colpa sua, dipingendolo quindi come un buon poliziotto.\nAltre versioni.\nNella serie elseworlds \"JLA: Another Nail\", Bullock \u00e8 commissario della polizia di Gotham.\nAltri media.\nHarvey Bullock viene descritto come un poliziotto rozzo e incompetente nelle serie animate \"Batman\", \"Superman\" e \"Batman - Cavaliere della notte\", al fianco di Renee Montoya, e nei film d'animazione \"Batman - La maschera del Fantasma\", \"\" e \"Batman - Il mistero di Batwoman\". Il personaggio \u00e8 doppiato in lingua originale da Robert Costanzo.\nHarvey Bullock compare negli altri film d'animazione \"\" e \"Batman contro Jack lo squartatore\".\nNell'adattamento della saga \" per BBC Radio 1, \u00e8 Eric Meyers a dare la voce a Bullock.\nUn giovane Bullock compare nel videogioco \" dove \u00e8 descritto come un poliziotto sporco ma redimibile, nonch\u00e9 l'unico a rispettare il capitano Gordon e uno dei pochi poliziotti non corrotti.\nNel film \"Batman\" compare il personaggio del tenente Eckhardt, un poliziotto trasandato, sovrappeso e scorbutico esattamente come Bullock, anche se la sua profonda corruzione ricorda di pi\u00f9 il detective Arnold Flass di \"\".\nDonal Logue interpreta Harvey Bullock nella serie televisiva \"Gotham\", come partner del detective James Gordon. Nella serie televisiva Harvey \u00e8 un poliziotto dal carattere duro, dai metodi violenti ed estremi. Quando Gordon ottiene la nomina a detective, il capitano Essen lo assegna a Harvey. Essendo Gordon un idealista, il suo carattere entra subito in contrasto con quello di Harvey, rassegnato alla corruzione di cui \u00e8 in preda Gotham, ma i due diventano presto buoni amici, e imparano a sostenersi a vicenda. All'inizio della serie Harvey non si opporr\u00e0 alla corruzione dilagante che vigila a Gotham, ritenendo che la lotta al crimine \u00e8 una causa persa, ma la buona influenza di Gordon, gli far\u00e0 cambiare idea, e nonostante le loro frequenti diatribe, Harvey \u00e8 sempre fedele alla sua amicizia nei confronti del suo partner. Nella prima stagione \u00e8 ricattato da Loeb per un crimine commesso anni prima, ma Gordon riesce a ottenere il suo file. Nella seconda stagione smette di lavorare in polizia, per poi tornarci dopo l'uccisione della Essen e l'assalto dei Maniax al GCPD; quando Gordon viene incastrato per omicidio da Edward Nygma Bullock, con l'aiuto di Carmine Falcone, lo fa evadere. Diventa anche il nuovo capitano. Nella quarta stagione la sua amicizia con Gordon viene messo a dura prova dopo che Gordon diventa il nuovo capitano (poich\u00e9 Bullock, era in affari con Oswald Cobblepot per pagare delle bollette), ma i due si riappacificano in seguito agli attacchi di Ivy Pepper e Sofia Falcone."}
{"id": "2041084", "revid": "129019", "url": "https://it.wikipedia.org/wiki?curid=2041084", "title": "Via Laietana", "text": "La via Laietana \u00e8 una via di Barcellona che collega la pla\u00e7a Urquinaona con il porto attraversando la Ciutat Vella. Prende il nome dal primo popolo iberico che abit\u00f2 la zona.\nStoria.\nProgettata inizialmente da Ildefons Cerd\u00e0 i Sunyer nel 1859, venne iniziata nel 1899 quando venne approvato il progetto di \u00c0ngel Baixeras.\nL'inizio dei lavori venne inaugurato dal re Alfonso XIII di Spagna il 10 marzo del 1908, e la realizzazione dell'opera fu divisa in 3 tratti:\nLa realizzazione della strada rese necessario l'abbattimento di 2.199 case e di molti palazzi medievali, come il palazzo del marchese di Monistrol, il palazzo del marchese di Sentmenat e i conventi di Sant Sebasti\u00e0 e di Sant Joan de Jerusalem. Altri palazzi furono trasferiti pietra per pietra come la Casa Padell\u00e0s, sede del Museo di storia di Barcellona in Pla\u00e7a del Rei. L'opera ebbe diversi effetti positivi: valorizz\u00f2 il patrimonio architettonico delle mura romane e degli edifici del Barri G\u00f2tic e permise la costruzione dei tunnel sotterranei necessari per il passaggio della metropolitana."}
{"id": "2041085", "revid": "762947", "url": "https://it.wikipedia.org/wiki?curid=2041085", "title": "Angelo Cannavacciuolo", "text": "Biografia.\nDi genitori di origine acerrana, trascorre ad Acerra la primissima infanzia per poi trasferirsi con la famiglia a Napoli. Nel capoluogo campano, poco pi\u00f9 che ventenne, inizia la sua carriera come attore accanto a Marina Suma ne \"Le occasioni di Rosa\", diretto da Salvatore Piscicelli nel 1981. Il film, presentato alla 38\u00aa Mostra internazionale d'arte cinematografica di Venezia, ottiene un buon successo di critica e di pubblico e la coppia (all'epoca tale anche nella vita privata) viene in seguito scritturata da Carlo Vanzina per il film \"Sapore di mare\", girato nel 1982, nel quale Cannavacciuolo interpreta il fratello timido e pasticcione della Suma.\nVisto il grande successo di pubblico viene decisa la produzione di un sequel che porta Cannavacciuolo a recitare, l'anno successivo, in \"Sapore di mare 2 - Un anno dopo\" film nel quale Marina Suma non \u00e8 presente. Dopo una partecipazione nel giovanilistico \"Vai alla grande\" di Salvatore Samperi e nel thriller erotico \"La trasgressione\" di Fabrizio Rampelli, oltre a un cameo nel corale \"Blues metropolitano\" di Salvatore Piscicelli, Cannavacciuolo abbandona la carriera di attore per intraprendere la strada della scrittura. Prima per\u00f2, nel 1993, debutta come regista cinematografico con \"Malesh - Lascia che sia\", interpretato dalla Suma accanto a un'altra \"musa piscicelliana\" quale \u00e8 Ida Di Benedetto.\nIl suo primo romanzo, \"Guardiani delle nuvole\", \u00e8 stato finalista del Premio Viareggio e del Premio Giuseppe Berto nel 1999, mentre il suo secondo libro, \"Il soffio delle fate\", \u00e8 stato finalista del Premio Elsa Morante: il primo \u00e8 diventato un film nel 2004 con la regia di Luciano Odorisio, mentre dal secondo \u00e8 stata tratta un'opera lirica, di cui Cannavacciuolo ha scritto il libretto, rappresentata nel maggio 2009 in 15 repliche dal Teatro Anton\u00edn Dvo\u0159\u00e1k di Ostrava. \"Acque basse\", un noir esistenziale ambientato a Napoli durante un afoso mese di agosto, \u00e8 il suo terzo romanzo. L'ultimo romanzo, \"Le cose accadono\", \u00e8 uscito nel mese di settembre 2008, ed \u00e8 stato vincitore del Premio Viadana 2009, e del Premio Domenico Rea per la narrativa, nel medesimo anno. Cannavacciuolo ha scritto, inoltre, numerosi racconti, tra cui \"Bianco Natale\", pubblicato e tradotto in America sul portale di letteratura straniera Words Without Border. E il libretto di Oratorio di Speranza, con musiche del M\u00b0 Filippo Zigante, andato in scena al Teatro Mediterraneo di Napoli nel 2005 e nei teatri tedeschi di Stransuld e Grensfald nel giugno del 2008. Nel 2010 Cannavacciuolo crea e cura la prima rassegna di letteratura internazionale \"Parole in viaggio\" che si svolge in due serate nel Teatro Grande degli Scavi di Pompei, con autori come Gore Vidal, Ethan Canin, Jay Parini e Jim Nisbet. Cannavacciuolo \u00e8 anche curatore dell'omonimo libro pubblicato da Contrasto, che raccoglie i racconti degli scrittori statunitensi e una serie di scatti inediti su Pompei di Mimmo Jodice.\nNel 2018 scrive \"SACRAMERICA\". Nel 2019 traduce dall'inglese il romanzo di Jay Parini L'apprendista Amante."}
{"id": "2041088", "revid": "287204", "url": "https://it.wikipedia.org/wiki?curid=2041088", "title": "Islampur (Bengala Occidentale)", "text": " \nIslampur \u00e8 una suddivisione dell'India, classificata come \"municipality\", di 52.766 abitanti, situata nel distretto del Dinajpur Settentrionale, nello stato federato del Bengala Occidentale. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 26\u00b0 16' 0 N e 88\u00b0 12' 0 E e ha un'altitudine di 52 .\nSociet\u00e0.\nEvoluzione demografica.\nAl censimento del 2001 la popolazione di Islampur assommava a 52.766 persone, delle quali 28.235 maschi e 24.531 femmine. I bambini di et\u00e0 inferiore o uguale ai sei anni assommavano a 7.830, dei quali 4.028 maschi e 3.802 femmine. Infine, coloro che erano in grado di saper almeno leggere e scrivere erano 33.113, dei quali 19.125 maschi e 13.988 femmine."}
{"id": "2041093", "revid": "36426", "url": "https://it.wikipedia.org/wiki?curid=2041093", "title": "Polmonite", "text": "La polmonite \u00e8 una malattia dei polmoni e pi\u00f9 in generale del sistema respiratorio, caratterizzata dall'infiammazione degli alveoli polmonari, i quali, riempiendosi di liquido, ostacolano la funzione respiratoria, solitamente causata da un'infezione dovuta a virus, batteri e altri microrganismi e meno frequentemente come conseguenza della somministrazione di alcuni farmaci o di altre condizioni fisiche quali alcune malattie autoimmuni.\nIl quadro clinico \u00e8 tipicamente caratterizzato da tosse, dolore toracico, febbre e difficolt\u00e0 respiratorie. Gli strumenti di diagnostica includono i raggi X e la coltura dell'espettorato. Sono disponibili vaccini per prevenire alcuni tipi di polmonite. Il trattamento dipende dalla causa sottesa. Se la polmonite \u00e8 batterica viene trattata con antibiotici. Se la polmonite \u00e8 grave, la persona colpita necessita generalmente di un ricovero in ospedale.\nOgni anno, la polmonite colpisce circa 450 milioni di persone, il 7% della popolazione mondiale, e ci\u00f2 si traduce in circa 4 milioni di morti. Se nel XIX secolo William Osler la definiva \"il capitano degli uomini della morte\", l'avvento della terapia antibiotica e dei vaccini, nel secolo successivo, ha permesso di ottenere un miglioramento nella sopravvivenza. Tuttavia, nei paesi in via di sviluppo, la polmonite rimane una delle principali cause di morte tra i pazienti pi\u00f9 anziani e tra i malati cronici.\nEpidemiologia e storia.\nLa polmonite \u00e8 una malattia comune in tutta la storia umana. I sintomi furono descritti da Ippocrate di Coo (c. 460 a.C. - 370 a.C.).\nMaimonide (1135-1204 d.C.) osservava che: \"i sintomi di base che si verificano nella polmonite e che non mancano, sono i seguenti: febbre acuta, dolore pleurico nel fianco, brevi respiri rapidi e tosse\". Questa descrizione clinica \u00e8 molto simile a quelle che si trovano nei libri di testo moderni e riflette il grado di conoscenze mediche tra il Medioevo e il XIX secolo.\nEdwin Klebs, nel 1875, fu il primo a osservare batteri nelle vie aeree di persone morte di polmonite. I primi studi che permisero di identificare le due pi\u00f9 comuni cause batteriche, ovvero lo \"Streptococcus pneumoniae\" e la \"Klebsiella pneumoniae\", furono realizzati da Carl Friedl\u00e4nder e Albert Fraenkel, rispettivamente nel 1882 e nel 1884. Lo studio iniziale di Friedl\u00e4nder introdusse la colorazione di Gram, un test di laboratorio fondamentale e ancora oggi utilizzato per identificare e classificare i batteri. Hans Christian Gram descrisse la procedura nel 1884 e permise di differenziare i due batteri, dimostrando che la polmonite poteva essere causata da pi\u00f9 di un microrganismo.\nWilliam Osler, conosciuto come \"il padre della medicina moderna\", si rese conto della gravit\u00e0 e della disabilit\u00e0 causata dalla polmonite, descrivendola come il \"capitano degli uomini di morte\" nel 1918, quando super\u00f2 la tubercolosi come una delle principali cause di decesso. Questa frase fu originariamente coniata da John Bunyan in riferimento proprio alla tubercolosi. Osler descrisse anche la polmonite come \"amica del vecchio\", infatti la morte \u00e8 spesso rapida e indolore.\nGli sviluppi della medicina avvenuti durante il XX secolo hanno migliorato sensibilmente la prognosi per le persone affette da polmonite. Con l'avvento della penicillina e di altri antibiotici, delle moderne tecniche chirurgiche e della terapia intensiva, la mortalit\u00e0 per polmonite si \u00e8 avvicinata al 30%, calando precipitosamente nel mondo sviluppato. La vaccinazione dei bambini contro l\"Haemophilus influenzae\" di tipo B \u00e8 iniziata nel 1988 e ha portato a un drastico calo dei casi. La vaccinazione contro lo \"Streptococcus pneumoniae\" negli adulti \u00e8 iniziata nel 1977 e nei bambini nel 2000, con un conseguente calo simile.\nPrima della scoperta degli antibiotici le polmoniti erano la principale causa di morte nella popolazione generale. In caso di sopravvivenza, anche a causa del lungo periodo di degenza, risultavano frequenti l'indebolimento del muscolo cardiaco, il deficit cronico della capacit\u00e0 respiratoria e i traumi alla colonna vertebrale dovuti ai continui colpi di tosse. Altre complicanze della tosse potevano essere fratture da sforzo alle costole inferiori, l'ernia addominale o inguinale nei soggetti predisposti, quali operai addetti al lavoro pesante, e la sindrome di Tietze ugualmente nei soggetti gi\u00e0 predisposti, come casalinghe che usavano frequentemente il battipanni. Nelle fasce sociali pi\u00f9 povere, come tutte le malattie in maggior o minor misura invalidanti, aveva inoltre un notevole impatto economico sulla famiglia, sia per il costo delle lunghe cure sia per la perdita del lavoro, quando il soggetto colpito era il principale lavoratore della stessa, per esempio nella famiglia di un minatore o operaio.\nLa polmonite \u00e8 al giorno d'oggi una malattia molto diffusa che colpisce circa 450 milioni di persone l'anno, in tutte le parti del mondo. Si tratta di una delle principali cause di morte tra tutte le et\u00e0: \u00e8 infatti responsabile di circa 4 milioni di decessi (il 7% della mortalit\u00e0 mondiale totale) all'anno: questo la colloca al sesto posto tra le categorie di patologie che causano mortalit\u00e0. I casi sono pi\u00f9 frequenti nei bambini con meno di cinque anni e negli adulti con un'et\u00e0 superiore ai 75. La polmonite si verifica circa cinque volte pi\u00f9 frequentemente nei paesi in via di sviluppo piuttosto che nel mondo sviluppato. La polmonite virale conta circa 200 milioni di casi. Negli Stati Uniti, a partire dal 2009, la polmonite \u00e8 l'ottava causa principale di morte.\nPolmonite in et\u00e0 pediatrica.\nNel 2008, la polmonite ha colpito circa 156 milioni di bambini (151 milioni nel mondo in via di sviluppo e 5 milioni nel mondo sviluppato). Ci\u00f2 ha comportato 1,6 milioni di decessi e il 28-34% di tutti i decessi dei bambini sotto i cinque anni. Il 95% di questi si \u00e8 verificato nei paesi in via di sviluppo. I paesi che presentano il maggior numero di casi sono: India (43 milioni), Cina (21 milioni) e Pakistan (10 milioni). \u00c8 la principale causa di morte tra i bambini che vivono nei paesi a basso reddito. Molti di questi decessi si verificano nel periodo neonatale. L'Organizzazione Mondiale della Sanit\u00e0 stima che una morte su tre tra i neonati \u00e8 dovuta alla polmonite. Circa la met\u00e0 di questi decessi pu\u00f2 teoricamente essere evitata, in quanto \u00e8 causata da batteri per i quali \u00e8 disponibile un efficace vaccino.\nEziologia.\nLa polmonite \u00e8 causata principalmente dalle infezioni di batteri (20-60% dei casi) o virus e meno frequentemente da funghi e parassiti, nonch\u00e9 da sostanze tossiche e danni meccanici polmonari. Anche se vi sono pi\u00f9 di 100 ceppi di agenti infettivi identificati, solo alcuni sono responsabili della maggior parte dei casi. Infezioni miste con i virus e batteri possono verificarsi fino al 45% dei casi riscontrati nei bambini e nel 15% negli adulti. Un agente eziologico non pu\u00f2 essere isolato in circa la met\u00e0 dei casi, nonostante la disponibilit\u00e0 di test accurati.\nIl termine \"polmonite\" \u00e8 a volte ampiamente utilizzato per qualsiasi condizione con conseguente infiammazione dei polmoni (causata ad esempio da una malattia autoimmune, da ustioni chimiche o reazioni ai farmaci). Gli agenti infettivi sono stati storicamente divisi in \"tipici\" e \"atipici\" sulla base delle loro presunte presentazioni, ma le evidenze cliniche non hanno sostenuto questa distinzione e, di conseguenza, questa suddivisione non \u00e8 pi\u00f9 utilizzata.\nCondizioni e fattori di rischio che predispongono alla polmonite sono: fumo, immunodeficienza, alcolismo, broncopneumopatia cronica ostruttiva, malattia renale cronica e malattia epatica. L'impiego di acido-soppressori, come ad esempio gli inibitori della pompa protonica, \u00e8 associato a un aumento del rischio di contrarre di polmonite. La vecchiaia predispone anch'essa alla malattia.\nLa diffusione della polmonite avviene principalmente a causa dell'inalazione degli agenti patogeni, sebbene altre patologie del sistema respiratorio o del sistema linfatico possano predisporre al suo sviluppo.\nLa polmonite \"ab ingestis\" \u00e8 una broncopolmonite che si sviluppa a causa dell'ingresso di materiali estranei nelle vie respiratorie, spesso provenienti dalla bocca o dallo stomaco (compresi cibo, saliva o secrezioni nasali). In base all'acidit\u00e0 del materiale aspirato si pu\u00f2 sviluppare una polmonite da causa chimica, e i batteri patogeni possono aggravare l'infiammazione.\nPolmonite batterica.\nI batteri sono la causa pi\u00f9 comune della polmonite acquisita in comunit\u00e0, con lo \"Streptococcus pneumoniae\" isolato in quasi il 50% dei casi. Altri batteri comunemente isolati sono: \"Haemophilus influenzae\" nel 20%, \"Chlamydophila pneumoniae\" nel 13%, \"Mycoplasma pneumoniae\" nel 3% dei casi, e a seguire \"Staphylococcus aureus\", \"Moraxella catarrhalis\", \"Legionella pneumophila\" e bacilli Gram-negativi come \"Klebsiella pneumoniae\". Casi di polmoniti farmaco-resistenti dovute ad alcuni di questi batteri stanno diventando sempre pi\u00f9 comuni: tra questi in particolar modo lo \"Streptococcus pneumoniae\" resistente ai farmaci (DRSP: \"Drug Resistant Streptococcus Pneumoniae\") e lo \"Staphylococcus aureus\" meticillino-resistente (MRSA).\nLa diffusione di microrganismi \u00e8 facilitata quando sono presenti alcuni fattori di rischio. Ad esempio, l'alcolismo \u00e8 associato allo \"Streptococcus pneumoniae\", agli organismi anaerobici e al \"Mycobacterium tuberculosis\". Il fumo favorisce gli effetti di \"Streptococcus pneumoniae\", \"Haemophilus influenzae\", \"Moraxella catarrhalis\" e \"Legionella pneumophila\". Il contatto con gli uccelli \u00e8 associato alla \"Chlamydia psittaci\", gli animali da fattoria alla \"Coxiella burnetii\", l'aspirazione del contenuto dello stomaco a vari organismi anaerobici. Infine, la fibrosi cistica \u00e8 correlata all'infezione da \"Pseudomonas aeruginosa\" e a quella da \"Staphylococcus aureus\". Lo \"Streptococcus pneumoniae\" \u00e8 pi\u00f9 comune in inverno.\nPolmonite virale.\nNegli adulti, i virus rappresentano circa un terzo delle cause di polmonite mentre nei bambini circa il 15%. Gli agenti patogeni comunemente implicati comprendono: rhinovirus, coronavirus, \"orthomyxoviridae\", virus respiratorio sinciziale umano (RSV), adenovirus e i virus parainfluenzali umani. I virus \"Herpes simplex\" raramente causano la polmonite, se non in particolari gruppi di individui, come neonati, pazienti oncologici, trapiantati e in chi ha subito gravi ustioni. Le persone che si sottopongono a un trapianto di organi o che sono immunocompromesse, presentano tassi elevati di polmonite da citomegalovirus.\nI pazienti con polmonite virale possono essere secondariamente infettati dal batterio \"Streptococcus pneumoniae\", dallo \"Staphylococcus aureus\", dall\"'Haemophilus influenzae\", in particolare quando hanno ulteriori problemi di salute.\nVirus diversi predominano in diversi periodi dell'anno; per esempio, durante l'influenza stagionale, gli \"orthomyxoviridae\" possono causare pi\u00f9 della met\u00e0 di tutti i casi virali. Focolai di altri virus possono occasionalmente verificarsi, tra cui l'hantavirus e il coronavirus.\nAnatomia patologica.\nIn presenza di alcune infezioni virali, si possono presentare dei reperti particolari: necrosi dell'epitelio bronchiale e alveolare con infiammazione acuta (infezioni da varicella-zoster e da adenovirus), cellule epiteliali giganti con inclusioni citoplasmatiche o nucleari (in caso d'infezione da \"citomegalovirus\") ed effetti citopatici.\nPolmonite da funghi.\nLa polmonite fungina \u00e8 rara, e si presenta pi\u00f9 comunemente nei soggetti con un sistema immunitario indebolito a causa di AIDS, dell'assunzione di farmaci immunosoppressori o per altri problemi di salute. Pi\u00f9 frequentemente \u00e8 causata da \"Histoplasma capsulatum\", \"Blastomyces\", \"Cryptococcus neoformans\", \"Pneumocystis carinii\" e \"Coccidioides immitis\". L'istoplasmosi \u00e8 pi\u00f9 comune nel bacino del fiume Mississippi, mentre la coccidiomicosi \u00e8 pi\u00f9 frequente nel sud-ovest degli Stati Uniti. I casi sono aumentati nella seconda met\u00e0 del XX secolo per via dei frequenti viaggi e dell'immunosoppressione della popolazione.\nPolmonite da parassiti.\nUna variet\u00e0 di parassiti (protozoi, vermi cilindrici e vermi piatti) pu\u00f2 colpire i polmoni, tra cui: il \"Toxoplasma gondii\", lo \"Strongyloides stercoralis\", l\"'Ascaris lumbricoides\", e il \"Plasmodium malariae\". Questi organismi, in genere, entrano nel corpo attraverso il contatto diretto con la pelle, tramite ingestione o per mezzo di un insetto vettore. Fatta eccezione per il \"Paragonimus westermani\" (responsabile della paragonimiasi), la maggior parte dei parassiti non influenza specificatamente i polmoni, ma li coinvolgono secondariamente ad altri siti. Alcuni parassiti, in particolare quelli appartenenti ai generi \"Ascaris\" e \"Strongyloides\", stimolano una forte reazione eosinofila, che pu\u00f2 provocare una polmonite eosinofila acuta. In altre infezioni, come la malaria, il coinvolgimento polmonare \u00e8 dovuto principalmente alle citochine indotte dall'infiammazione sistemica. Nel mondo sviluppato queste infezioni sono pi\u00f9 comuni nelle persone di ritorno da viaggi o negli immigrati; a livello globale, sono pi\u00f9 comuni in coloro che presentano un deficit del sistema immunitario.\nPolmoniti non infettive.\nLe polmoniti non infettive spesso hanno causa allergica o sconosciuta (idiopatica) e causano quadri di malattia polmonare diffusa.\nAnatomia patologica.\nTrattandosi di polmoniti interstiziali, microscopicamente si pu\u00f2 vedere come la reazione infiammatoria sia limitata alle pareti alveolari. I setti alveolari, infatti, si presentano edematosi e ispessiti con un infiltrato composto prevalentemente da linfociti, istiociti e, meno frequentemente, plasmacellule. All'interno degli alveoli si pu\u00f2 ritrovare del materiale ialino rosaceo.\nPatogenesi.\nLa polmonite spesso inizia come una infezione del tratto respiratorio superiore che successivamente si sposta nel tratto respiratorio inferiore.\nPolmonite batterica.\nLa maggior parte dei batteri entra nei polmoni tramite l'aspirazione di organismi che risiedono nel cavo orale o nel naso. La met\u00e0 delle persone normali hanno queste piccole aspirazioni durante il sonno. Mentre il cavo orale contiene sempre batteri, quelli potenzialmente infettivi vi risiedono solo in certi periodi e in certe condizioni. Una minoranza di batteri, come il \"Mycobacterium tuberculosis\" e la \"Legionella pneumophila\" possono raggiungere i polmoni tramite goccioline contaminate trasportate via aria. I batteri possono diffondersi anche tramite il sangue. Una volta nei polmoni, i batteri possono invadere gli spazi tra le cellule e alveoli, dove i macrofagi e i neutrofili tentano di inattivarli. I neutrofili sono in grado di rilasciare anche le citochine, causando un'attivazione generale del sistema immunitario. Questo porta a febbre, brividi e stanchezza. I neutrofili, i batteri e i liquidi essudati dai vasi sanguigni riempiono gli alveoli con conseguente consolidamento che pu\u00f2 essere osservato tramite la radiografia del torace.\nPolmonite virale.\nI virus possono raggiungere i polmoni da una serie di percorsi diversi. Il virus respiratorio sinciziale \u00e8 in genere contratto quando la gente tocca oggetti contaminati e poi si tocca gli occhi o il naso. Altre infezioni virali si verificano quando si \u00e8 contaminati da goccioline trasportate via aria per inalazione, attraverso la bocca o il naso. Una volta nelle vie aeree superiori, i virus possono farsi strada verso i polmoni, dove attaccano le cellule che rivestono le vie aeree, gli alveoli o il parenchima polmonare. Alcuni virus, come il morbillo e l'herpes simplex possono raggiungere i polmoni attraverso il sangue. La loro invasione pu\u00f2 portare a diversi gradi di morte cellulare. Quando il sistema immunitario risponde al virus, si possono verificare danni polmonari ancora pi\u00f9 gravi. I globuli bianchi prevalentemente sono i primi a iniziare il processo infiammatorio. Cos\u00ec come colpiscono i polmoni, molti virus attaccano contemporaneamente altri organi e quindi possono alterare le funzioni dell'intero organismo. I virus possono rendere il corpo pi\u00f9 suscettibile alle infezioni batteriche, in questo modo la polmonite batterica pu\u00f2 insorgere come co-morbidit\u00e0.\nComplicanze.\nSepsi.\nLa sepsi \u00e8 una potenziale complicanza della polmonite, ma in genere si verifica solo nelle persone con un sistema immunitario scarso o con asplenia. I microrganismi pi\u00f9 comunemente coinvolti sono lo \"Streptococcus pneumoniae\", l\"'Haemophilus influenzae\" e il \"Klebsiella pneumoniae\".\nVersamento pleurico, empiema e ascesso.\nNel corso di un caso di polmonite, pu\u00f2 venire a formarsi un versamento pleurico, una raccolta di liquido nello spazio pleurico, lo spazio che circonda il polmone. I microrganismi possono infettare questo liquido, causando un empiema, cio\u00e8 una raccolta di pus. Per distinguere l'empiema dal pi\u00f9 comune versamento pleurico, il liquido pu\u00f2 essere aspirato con un ago (toracentesi) ed esaminato.\nSe questo esame mostra la presenza di un empiema, \u00e8 necessario provvedere a un completo drenaggio del pus. Nei casi pi\u00f9 gravi di empiema pu\u00f2 essere necessario un intervento chirurgico: se il liquido infettato non viene eliminato, l'infezione pu\u00f2 persistere, poich\u00e9 gli antibiotici non penetrano bene nella cavit\u00e0 pleurica e attraverso il pus.\nQuando invece il fluido \u00e8 sterile, esso deve essere eliminato solo se \u00e8 causa di sintomi, o se la condizione non si risolve.\nInoltre raramente i batteri nei polmoni possono formare una raccolta di liquido infetto, l'ascesso polmonare. Gli ascessi polmonari di solito possono essere visti tramite una radiografia del torace, ma spesso richiedono una tomografia computerizzata per confermare la diagnosi. Gli ascessi in genere si verificano nella polmonite \"ab ingestis\" e spesso contengono diversi tipi di batteri. Antibiotici somministrati per lungo tempo sono di solito sufficienti per trattare un ascesso polmonare, ma a volte anch'esso deve essere drenato da un chirurgo o da un radiologo interventista.\nInsufficienza respiratoria.\nLa polmonite pu\u00f2 causare anche insufficienza respiratoria, innescando la sindrome da distress respiratorio (ARDS), che deriva dalla combinazione tra infezione e risposta infiammatoria. I polmoni si riempiono di liquido rapidamente e diventano rigidi. Questa rigidit\u00e0, combinata alle gravi difficolt\u00e0 di ossigenazione a causa del liquido, pu\u00f2 richiedere lunghi periodi di ventilazione meccanica per la sopravvivenza.\nAltre cause dei sintomi devono essere considerate come un infarto del miocardio o un'embolia polmonare.\nClinica.\nLa polmonite \u00e8 pi\u00f9 comunemente classificata in base al luogo e alle modalit\u00e0 di acquisizione: acquisita in comunit\u00e0, \"ab ingestis\", associata all'assistenza sanitaria, acquisita in ospedale o associata alla ventilazione meccanica.\nPu\u00f2 essere anche classificata in base all'area del polmone colpita: polmonite lobare, polmonite bronchiale e polmonite interstiziale acuta. Pu\u00f2 essere classificata anche secondo l'agente eziologico.\nLa polmonite nei bambini pu\u00f2, inoltre, essere classificata, in base ai segni e ai sintomi, come non grave, grave o molto grave.\nLa polmonite viene tipicamente diagnosticata sulla base di una combinazione di segni fisici e di una radiografia del torace. Tuttavia, la causa pu\u00f2 essere difficile da confermare, in quanto non vi \u00e8 alcuna prova definitiva in grado di distinguere tra origine batterica e non batterica.\nSegni e sintomi.\nLa diagnosi di infezione delle vie respiratorie inferiori pu\u00f2 essere fatta in base ai segni e sintomi, tuttavia la sua conferma richiede alcune prove.\nLa febbre non \u00e8 molto specifica, riscontrandosi in molte altre malattie comuni, e pu\u00f2 essere assente in quelli con grave malattia o malnutrizione. Inoltre, la tosse \u00e8 spesso assente nei bambini con meno di 2 mesi di et\u00e0.\nNonostante i sintomi e i segni clinici siano vari e dipendano dall'et\u00e0 del paziente e dalla causa della malattia, si possono verificare sintomi diffusi quali: febbre (spesso alta), tosse, produzione di espettorato e dolore toracico acuto. In alcuni casi si presentano anche respiro accelerato e pleurite.\nNegli anziani, la confusione mentale pu\u00f2 essere il segno pi\u00f9 evidente.\nI segni e i sintomi tipici nei bambini sotto i cinque anni sono febbre, tosse e respirazione veloce o difficile.\nL'Organizzazione Mondiale della Sanit\u00e0 ha definito la diagnosi clinica di polmonite nei bambini sulla base di tosse o difficolt\u00e0 respiratorie associata a una frequenza respiratoria rapida o a una diminuzione del livello di coscienza (una rapida frequenza respiratoria \u00e8 definita come 60 o pi\u00f9 atti respiratori al minuto nei bambini sotto i 2 mesi di et\u00e0; 50 atti o pi\u00f9 al minuto nei bambini da 2 mesi a 1 anno di et\u00e0; 40 atti o pi\u00f9 nei bambini da 1 a 5 anni).\nI segni e sintomi pi\u00f9 gravi possono includere: cianosi della pelle, riduzione della sete, convulsioni, vomito persistente, temperature alte, diminuzione del livello di coscienza.\nEsame fisico.\nL'esame obiettivo pu\u00f2 rivelare a volte la presenza di bassa pressione arteriosa, frequenza cardiaca alta o di bassa saturazione di ossigeno. La frequenza respiratoria pu\u00f2 essere pi\u00f9 veloce del normale (tachipnea), e generalmente si verifica un giorno o due prima degli altri segni.\nL'esame del torace pu\u00f2 rivelarsi normale, ma pu\u00f2 evidenziare un'espansione ridotta sul lato interessato.\nRumori respiratori possono essere auscultati, sopra l'area interessata durante l'inspirazione, tramite lo stetoscopio.\nEsami di laboratorio e strumentali.\nNegli adulti, nei casi pi\u00f9 lievi gli esami strumentali non si rendono generalmente necessari: se tutti i parametri vitali e l'auscultazione appaiono normali, vi \u00e8 un rischio molto basso di polmonite.\nNegli individui per cui si rende necessaria l'ospedalizzazione vengono raccomandati la valutazione della saturazione arteriosa, la radiografia del torace e gli esami del sangue, tra cui un emocromo completo, elettroliti sierici, livelli di proteina C-reattiva ed, eventualmente, test di funzionalit\u00e0 epatica.\nTecniche di imaging.\nUna radiografia del torace viene spesso usata per formulare una diagnosi. Negli individui che presentano una lieve condizione, l'imaging si rende necessario solo quando si temono potenziali complicazioni, quando non si verificano i miglioramenti in seguito al trattamento o in quelli in cui la causa \u00e8 incerta. Se una persona si trova in una condizione da richiederne l'ospedalizzazione, una radiografia del torace \u00e8 raccomandata. I risultati non sono sempre correlati con la gravit\u00e0 della malattia e non \u00e8 un esame affidabile per la distinzione tra infezione batterica e virale.\nLa presentazione della polmonite ai raggi X pu\u00f2 essere classificata come polmonite lobare, broncopolmonite (nota anche come polmonite lobulare) e polmonite interstiziale. Tuttavia, i risultati possono variare, e vi sono altre tipologie di polmonite. La polmonite ab ingestis pu\u00f2 presentarsi con opacit\u00e0 bilaterali principalmente nelle basi dei polmoni e sul lato destro. Nelle fasi iniziali della malattia, potrebbe non esserci alcun riscontro radiologico, in particolare in presenza di una concomitante condizione di disidratazione. Inoltre, la condizione, pu\u00f2 essere difficile da interpretare in coloro che sono obesi o hanno una storia di malattie polmonari. La tomografia computerizzata pu\u00f2 fornire informazioni aggiuntive nei casi indeterminati.\nRicerca microbiologica.\nNormalmente la determinazione dell'agente eziologico non \u00e8 conveniente e in genere non altera la gestione della malattia. Per le persone che non rispondono al trattamento dovrebbe essere considerata una coltura dell'espettorato. In individui con tosse cronica produttiva \u00e8 consigliata una coltura per \"Mycobacterium tuberculosis\". Test per altri organismi specifici possono essere raccomandati se si \u00e8 a conoscenza di epidemie, per motivi di salute pubblica. In coloro che sono ricoverati in ospedale per una condizione grave, sono raccomandati sia la coltura dell'espettorato sia l'emocoltura, come il test delle urine per gli antigeni di \"Legionella\" e \"Streptococcus\". Le infezioni virali possono essere confermate attraverso il riconoscimento sia del virus sia dei suoi antigeni grazie anche alla reazione a catena della polimerasi (PCR). L'agente eziologico viene determinato solo nel 15% dei casi con test microbiologici di routine.\nDiagnosi differenziale.\nMolte malattie possono presentarsi con segni e sintomi simili alla polmonite, come ad esempio: la broncopneumopatia cronica ostruttiva (BPCO), l'asma, l'edema polmonare, bronchiectasie, cancro ai polmoni e l'embolia polmonare. A differenza della polmonite, l'asma e la BPCO si presentano tipicamente con sibili, l'edema polmonare \u00e8 spesso associato a un elettrocardiogramma anomalo, il cancro e le bronchiectasie con tosse di durata maggiore. Infine l'embolia polmonare comporta anche un dolore toracico acuto di esordio e la mancanza di respiro.\nI casi di polmonite virali o batteriche di solito si presentano con sintomi simili. Talvolta l'eziologia pu\u00f2 essere associata con classiche, ma non specifiche, caratteristiche cliniche. La polmonite da Legionella pu\u00f2 verificarsi con dolore addominale, diarrea e stato confusionale, mentre la polmonite causata da \"Streptococcus pneumoniae\" \u00e8 associata a espettorato color ruggine, la polmonite da \"Klebsiella\" pu\u00f2 presentare un espettorato sanguinoso, spesso descritto come \"gelatina di ribes\". La tosse con sangue (nota come emottisi) pu\u00f2 verificarsi anche nella tubercolosi, nelle polmoniti da gram-negativi, negli ascessi polmonari e cos\u00ec come pi\u00f9 comunemente nella bronchite acuta. La polmonite da \"Mycoplasma\" pu\u00f2 verificarsi in associazione con gonfiore dei linfonodi del collo, con dolori articolari o con una infezione dell'orecchio medio. La polmonite virale si presenta pi\u00f9 comunemente con sibili rispetto alla polmonite batterica.\nNell'infarto polmonare si ha emottisi e il dolore precede la febbre; nell'atelettasia mancano i rantoli per assenza di flussi di aria e vi \u00e8 assenza del murmore vescicolare.\nTrattamento.\nNei casi meno gravi il paziente pu\u00f2 essere curato anche a domicilio, in casi gravi (le complicazioni sono embolia polmonare, ascesso polmonare, insufficienza renale acuta, setticemia, ecc.) si rende spesso necessario un ricovero ospedaliero.\nIn genere, la somministrazione di antibiotici per via orale e di semplici analgesici, un periodo di riposo e l'assunzione di fluidi, sono sufficienti per arrivare a una completa guarigione. Tuttavia, i pazienti che presentano ulteriori condizioni mediche, gli anziani, o quelli con significativi problemi respiratori, possono necessitare di trattamenti pi\u00f9 avanzati. Se i sintomi peggiorano, la polmonite non migliora con il trattamento a casa o si verificano complicanze, pu\u00f2 rendersi necessaria l'ospedalizzazione. In tutto il mondo, circa il 7-13% dei casi nei bambini sono seguiti in regime di ricovero, mentre nel mondo sviluppato tra il 22 e il 42% degli adulti con polmonite acquisita in comunit\u00e0 sono ricoverati.\nIl punteggio \"CURB-65\" \u00e8 utile per determinare la necessit\u00e0 del ricovero negli adulti. Se il punteggio \u00e8 0 o 1, la condizione pu\u00f2 essere normalmente gestita a casa, se vi \u00e8 un 2, una degenza ospedaliera breve o uno stretto \"follow-up\" diviene necessario, se il punteggio arriva da 3-5 si raccomanda l'ospedalizzazione. I bambini con insufficienza respiratoria o saturazioni di ossigeno inferiori al 90%, devono essere ricoverati in ospedale. L'utilit\u00e0 della fisioterapia respiratoria nella polmonite non \u00e8 ancora stata determinata. La ventilazione non invasiva pu\u00f2 essere utile in quelli ricoverati nei reparti di terapia intensiva. Farmaci da banco per la tosse non sono stati trovati essere efficaci, n\u00e9 ha dimostrato utilit\u00e0 la somministrazione di zinco nei bambini. Non vi sono prove sufficienti per i mucolitici.\nTrattamento della polmonite batterica.\nLa somministrazione di antibiotici pu\u00f2 migliorare l'esito nei pazienti con polmonite batterica. La scelta di prescrivere un antibiotico dipende inizialmente dalle caratteristiche della persona interessata, come l'et\u00e0, lo stato di salute e la posizione dell'infezione acquisita. Nel Regno Unito, la terapia empirica con amoxicillina viene raccomandata come prima linea per la polmonite acquisita in comunit\u00e0, con la doxiciclina o la claritromicina come scelte alternative. Nel Nord America, dove le forme \"atipiche\" di polmonite acquisita in comunit\u00e0 sono pi\u00f9 comuni, i macrolidi (come azitromicina o eritromicina) e doxiciclina sono favoriti all'amoxicillina come trattamento di prima linea ambulatoriale negli adulti. Nei bambini che presentano sintomi lievi o moderati, l'amoxicillina rimane la prima linea. L'impiego dei fluorochinoloni nei casi pi\u00f9 lievi, \u00e8 sconsigliato a causa degli effetti collaterali. La durata del trattamento \u00e8 tradizionalmente lunga da sette a dieci giorni, ma una crescente evidenza suggerisce che periodi pi\u00f9 brevi (da tre a cinque giorni) sono altrettanto efficaci. Per quanto riguarda la polmonite acquisita come infezione ospedaliera viene consigliata la somministrazione di cefalosporine di terza e quarta generazione, carbapenemi, fluorochinoloni, aminoglicosidi e vancomicina (prima scelta per lo \"Staphylococcus aureus\" meticillino-resistente (MRSA). Questi antibiotici sono spesso somministrati per via endovenosa e utilizzati in combinazione. Nei pazienti trattati in regime di ricovero ospedaliero, pi\u00f9 del 90% migliora grazie alla terapia antibiotica iniziale.\nTrattamento della polmonite virale.\nGli inibitori della neuraminidasi possono essere somministrati per il trattamento della polmonite virale causata da virus influenzali (influenza A e influenza B). Farmaci antivirali non specifici sono raccomandati per gli altri tipi di polmoniti virali acquisite in comunit\u00e0, tra cui la SARS, la polmonite da coronavirus, da adenovirus, da hantavirus e da virus parainfluenzali. L'influenza A pu\u00f2 essere trattata con amantadina o rimantadina, mentre l'influenza A o B possono essere trattate con l'oseltamivir, il zanamivir o il peramivir. Il massimo beneficio dal trattamento si ha se viene iniziato entro 48 ore dall'insorgenza dei sintomi. Molti ceppi di influenza A H5N1, nota anche come influenza aviaria, hanno mostrato resistenza all'amantadina e alla rimantadina. L'uso di antibiotici nella polmonite virale \u00e8 consigliato da alcuni esperti in quanto \u00e8 impossibile escludere una complicazione da infezione batterica. La \"British Thoracic Society\" raccomanda che gli antibiotici non siano consigliati nei casi di malattia lieve. L'uso di corticosteroidi \u00e8 controverso.\nTrattamento della polmonite \"ab ingestis\".\nIn generale, la polmonite \"ab ingestis\" viene trattata in modo conservativo tramite antibiotici indicati solo per questo tipo di infezione. La scelta dell'antibiotico dipende da diversi fattori, tra cui l'organismo sospettato di essere causa della polmonite e se essa sia stata acquisita in comunit\u00e0 o in ambiente ospedaliero. Le opzioni pi\u00f9 comuni sono la clindamicina, la combinazione di un antibiotico beta-lattamico e metronidazolo o un aminoglicoside. I corticosteroidi sono a volte utilizzati nella polmonite \"ab ingestis\", ma vi sono poche prove a sostegno della loro efficacia.\nPrognosi.\nCon il trattamento, la maggior parte delle polmoniti di origine batterica tende a stabilizzarsi in 3-6 giorni. Tuttavia ci vogliono un paio di settimane prima che la maggior parte dei sintomi regredisca. La radiografia al torace viene trovata negativa entro quattro settimane e la mortalit\u00e0 \u00e8 bassa (inferiore all'1%). Negli anziani o nelle persone che hanno altri problemi di salute, il recupero pu\u00f2 richiedere anche pi\u00f9 di 12 settimane. Nelle persone che necessitano di un ricovero in ospedale, la mortalit\u00e0 pu\u00f2 raggiungere il 10%, mentre quelli che vengono ricoverati in terapia intensiva presentano tassi tra il 30% e il 50%. La polmonite \u00e8 la pi\u00f9 comune infezione acquisita in ospedale. Prima dell'avvento degli antibiotici, la mortalit\u00e0 era tipicamente del 30%.\nLe complicanze possono verificarsi soprattutto nei pazienti anziani e in quelli con altri problemi di salute. Questo pu\u00f2 includere, tra gli altri: empiema, ascesso polmonare, bronchiolite obliterante, sindrome da distress respiratorio, sepsi e peggioramento dei problemi di salute di base.\nCriteri di predizione clinica.\nSono stati sviluppati alcuni criteri di predizione clinica, per pronosticare con maggiore obiettivit\u00e0 l'evoluzione di un caso di polmonite. Queste regole inoltre sono spesso utilizzate per decidere se ricoverare o no il paziente.\nPrevenzione.\nLa prevenzione dalla polmonite comprende la vaccinazione, l'adozione delle idonee misure comportamentali e il trattamento appropriato di eventuali altri problemi di salute. Si ritiene che, se venissero prese le opportune misure di prevenzione, la mortalit\u00e0 tra i bambini potrebbe essere ridotta di 400 000 unit\u00e0 e che se un trattamento adeguato fosse universalmente disponibile, la mortalit\u00e0 infantile potrebbe essere ridotta di ulteriori 600 000 unit\u00e0.\nSmettere di fumare e ridurre il pi\u00f9 possibile l'esposizione all'aria inquinata sono strategie fortemente raccomandate. Il fumo sembra essere il pi\u00f9 grande fattore di rischio per la polmonite da pneumococco negli adulti altrimenti sani. Un'attenzione nell'igiene delle mani e l'abitudine a tossire in un fazzoletto, possono essere ulteriori efficaci misure di prevenzione. L'utilizzo di una mascherina chirurgica da parte di coloro che sono malati pu\u00f2 prevenire la malattia nella popolazione.\nI trattamenti opportuni per le malattie sottostanti (come l'AIDS, il diabete mellito e la malnutrizione) possono ridurre il rischio. Nei bambini di meno di 6 mesi di et\u00e0, l'allattamento al seno esclusivo riduce sia il rischio e sia la gravit\u00e0 della malattia. Nei pazienti con HIV/AIDS e una conta di CD4 inferiore a 200 cellule/uL, la somministrazione dell'antibiotico cotrimossazolo diminuisce il rischio di \"Pneumocystis pneumonia\". Il cotrimossazolo pu\u00f2 anche essere utile per la prevenzione in coloro che sono immunocompromessi ma non sono infetti da HIV.\nNelle donne in stato di gravidanza, test per lo streptococco di gruppo B e per la \"Chlamydia trachomatis\" e l'eventuale somministrazione di un trattamento antibiotico, riduce i tassi di polmonite nei neonati. L'adozione di misure di prevenzione per la trasmissione dell'HIV da madre a figlio possono anche risultare efficienti. L'aspirazione della bocca e della gola dei bambini con meconio da liquido amniotico non \u00e8 stato dimostrato in grado di ridurre il tasso di polmonite \"ab ingestis\" e pu\u00f2 causare potenziali danni, quindi questa pratica non \u00e8 raccomandata nella maggior parte delle situazioni. Negli anziani, una buona cura della salute orale pu\u00f2 ridurre il rischio di polmonite \"ab ingestis\".\nVaccinazione.\nLa vaccinazione previene alcune polmoniti batteriche e virali, sia nei bambini sia negli adulti. Il vaccino antinfluenzale \u00e8 modestamente efficace contro l'influenza A e B. Il \"Centers for Disease Control and Prevention\" (CDC) statunitense, raccomanda la vaccinazione annuale per ogni persona dai 6 anni in su. L'immunizzazione degli operatori sanitari diminuisce il rischio di contrarre il virus della polmonite nei loro pazienti. Quando si verificano epidemie influenzali, farmaci come amantadina o rimantadina possono aiutare a prevenire la malattia. Non \u00e8 noto se l'oseltamivir o lo zanamivir siano efficaci per via del fatto che la societ\u00e0 che produce l'oseltamivir si \u00e8 rifiutata di rilasciare i dati degli studi per un'analisi indipendente.\nLe vaccinazioni contro l\"Haemophilus influenzae\" e contro lo \"Streptococcus pneumoniae\" hanno fornito buone prove per consigliare il loro utilizzo. La vaccinazione nei bambini contro lo \"Streptococcus pneumoniae\" ha portato a una minore incidenza di queste infezioni negli adulti, in virt\u00f9 del fatto che molti di essi acquisiscono le infezioni dai bambini. Un vaccino contro lo \"Streptococcus pneumoniae\" \u00e8 disponibile per gli adulti, ed \u00e8 stato dimostrato in grado di ridurre il rischio di malattia pneumococcica invasiva. Altri vaccini che forniscono un effetto protettivo contro la polmonite includono quelli contro la pertosse, la varicella e il morbillo."}
{"id": "2041098", "revid": "339392", "url": "https://it.wikipedia.org/wiki?curid=2041098", "title": "Zauditu", "text": ""}
{"id": "2041099", "revid": "767487", "url": "https://it.wikipedia.org/wiki?curid=2041099", "title": "Dead Cities (singolo)", "text": "Dead Cities \u00e8 il quarto singolo della band hardcore punk Exploited, pubblicato dalla Secret Records.\nIl singolo contiene il brano \"Dead Cities\", brano storico della band.\nQuesto singolo ha riscosso molto successo, \u00e8 andato anche al Top of The Pops, il programma per\u00f2 ha ricevuto molte lamentele, nonostante ci\u00f2 il singolo il giorno dopo ha venduto 15000 copie e successivamente si \u00e8 piazzato al primo posto della classifica indipendente e al numero 31 di quella nazionale."}
{"id": "2041100", "revid": "228587", "url": "https://it.wikipedia.org/wiki?curid=2041100", "title": "Roe (fiume Stati Uniti d'America)", "text": "Il Roe \u00e8 un fiume degli Stati Uniti d'America che scorre fra Giant Springs e il fiume Missouri, del quale \u00e8 un affluente, nella contea di Cascade nello Stato del Montana. Sebbene sia stato considerato dal \"Guinness dei primati\" il fiume pi\u00f9 corto del mondo per la sua lunghezza pari a 61 metri, il record attuale spetta al Reprua (27 metri)."}
{"id": "2041101", "revid": "121787683", "url": "https://it.wikipedia.org/wiki?curid=2041101", "title": "Supercella", "text": "In meteorologia una supercella \u00e8 un temporale caratterizzato al suo interno dalla presenza di un mesociclone, ossia di una bassa pressione in rotazione attorno ad un minimo barico. Nella classificazione dei temporali (\"supercella\", \"squall line\", \"celle multiple\" e \"cella singola\"), le supercelle sono i tipi di temporali meno frequenti, ma anche quelli pi\u00f9 potenti e potenzialmente pericolosi in termine di potenza sprigionata e danni potenziali.\nCaratteristiche.\nLe supercelle si trovano solitamente isolate da altri cumulonembi, anche se a volte possono essere incorporate in un sistema convettivo a mesoscala o in una squall line.\nGrazie alla presenza del mesociclone spesso le supercelle tendono a deviare dalla corrente portante e muoversi in modo apparentemente autonomo rispetto agli altri temporali eventualmente presenti; inoltre hanno dimensioni orizzontali che possono andare da poche centinaia di metri a qualche chilometro.\nUna supercella solitamente produce una grande quantit\u00e0 di pioggia, grandine e venti forti. Le supercelle sono i tipi di temporali che hanno pi\u00f9 probabilit\u00e0 di generare un tornado a causa della presenza di un mesociclone.\nAnatomia.\nL'attuale modello concettuale di una supercella \u00e8 stato descritto nel \"Thunderstorm Evolution e Mesocyclone Structure\", di Leslie R. Limone e Charles A. Doswell III.\nForti correnti ascensionali sollevano l'aria verso l'alto, avvitandola contemporaneamente attorno ad un asse verticale. Ci\u00f2 rappresenta il mesociclone. Affinch\u00e9 si sviluppi una struttura del genere \u00e8 spesso necessario che coesistano tre fattori:\nQuest'ultima caratteristica crea una sorta di \"coperchio\" allo sviluppo in verticale della bassa pressione, coperchio che poi \"salta\" all'arrivo di aria pi\u00f9 fredda in quota e quindi di aria pi\u00f9 instabile per propria natura.\nLe supercelle di solito vengono rilevate dai radar come una piccola area a forma di gancio (hook echo) sul lato sud-ovest del cumulonembo; questa forma \u00e8 data dalla rotazione impressa dal mesociclone alle precipitazioni (pioggia e spesso anche grandine) durante la loro discesa dalla cima della nube.\nStruttura.\nQuesta caratteristica, chiamata \"cupola\", appare sopra l'incudine del sistema temporalesco. L'overshooting top viene prodotto dalla potente corrente ascensionale all'interno della supercella che \"sfonda\" il limite della troposfera. Se l'osservatore a terra \u00e8 troppo vicino alla tempesta, non riuscir\u00e0 a vederlo.\nL'incudine si forma nelle parti pi\u00f9 in alto dei temporali, e non vi sono precipitazioni a causa della bassa temperatura. Poich\u00e9 non vi \u00e8 umidit\u00e0, i venti possono muoversi liberamente. Le nuvole assumono la forma di un'incudine quando l'aria raggiunge i 12.000-18.000 m. Caratteristica che distingue l'incudine \u00e8 che si protende davanti alla tempesta, come un'enorme mensola.\nQuesta zona, di solito sul lato meridionale della tempesta, \u00e8 caratterizzata dall\u2019assenza di precipitazioni. Questa si trova sotto l'updraft principale, ed \u00e8 la principale area di afflusso.\nLa shelf cloud (nube a mensola) \u00e8 una nube bassa, lunga, a volte arcuata, orizzontale o a forma di cuneo associata a un gust front temporalesco e raramente al transito di fronte freddo che non provoca per\u00f2 temporali. Questa nube viene anche chiamata disco supercellulare quando si forma sul bordo avanzante (lato orientale) alla base di una supercella. Una shelf cloud si forma quando l'aria calda ed umida, presente al suolo o nei bassi strati, viene sollevata dal transito del gust front fino alla quota di condensazione dove prende corpo questa \"mensola nuvolosa\", a volte spettacolare ma anche paurosa a causa delle enormi dimensioni, della sua vicinanza al suolo e del colore molto scuro.\nLa cosiddetta nube a muro \u00e8 una nube che, se presente alla base del cumulonembo, ne determina con sicurezza le caratteristiche di supercella. \u00c8 una protuberanza nuvolosa che si distende dalla base del cumulonembo verso il basso, e spesso prende forma discoidale (su asse di simmetria verticale). Affinch\u00e9 si formi occorre che la supercella si trovi nelle immediate vicinanze di un altro cumulonembo in fase matura o di una discesa di aria fredda dall'alto generata da forte convezione; solo in questo caso infatti \u00e8 possibile che il mesociclone agganci aria fredda dal basso e la risucchi all'interno della propria circolazione riportandola verso la base della supercella.\nIl vapore acqueo presente nell'aria risucchiata dall'esterno, cos\u00ec, condenser\u00e0 ad una quota inferiore a quella della base del cumulonembo, ruotando nel frattempo, e dando vita appunto alla nube a muro.\nSe il mesociclone si forma in un ambiente particolarmente caldo ed umido la nube a muro pu\u00f2 arrivare a svilupparsi fino a poche decine di metri dal suolo.\nLe nubi mammelolari (mammatus) sono nuvole a forma di bulbo o di cuscino e si formano sotto l'incudine di un temporale. Queste nubi si formano quando l'aria fredda dentro l'incudine affonda l'aria pi\u00f9 calda sotto di essa. Le mammatus sono pi\u00f9 evidenti quando sono illuminate da un lato o al di sotto e sono quindi pi\u00f9 affascinanti da vedere, soprattutto dopo l'alba quando il Sole \u00e8 basso nel cielo. le mammatus possono formarsi anche in normali cumulonembi e non per forza in presenza di supercelle come per le nubi a muro (wall cloud)\nQuesta \u00e8 l'area dove le precipitazioni sono pi\u00f9 pesanti. Nelle supercelle con elevate precipitazioni, le piogge possono scatenarsi sotto l'area principale della corrente ascensionale.\nLa flanking line \u00e8 una linea di cumuli medi e cumuli congesti connessi alla parte pi\u00f9 attiva di una supercella o comunque di un temporale. La flanking line si estende verso l'esterno del nucleo principale del temporale, in direzione Sud-Sudovest, assumendo un aspetto a gradini con i cumuli congesti pi\u00f9 alti che gradualmente diminuiscono in altezza.\nDiffusione.\nLe supercelle, con le condizioni climatiche adatte, possono svilupparsi ovunque nel mondo. Risultano pi\u00f9 frequenti nelle Grandi Pianure, nel Canada meridionale, nel Messico settentrionale, nell'Argentina centro-orientale, Bangladesh, parte dell'India orientale, Sudafrica, Australia e Europa. In Italia l'area pi\u00f9 colpita \u00e8 la Pianura Padana. "}
{"id": "2041102", "revid": "121837", "url": "https://it.wikipedia.org/wiki?curid=2041102", "title": "Supercelle", "text": ""}
{"id": "2041105", "revid": "339392", "url": "https://it.wikipedia.org/wiki?curid=2041105", "title": "Paulicio", "text": ""}
{"id": "2041107", "revid": "547034", "url": "https://it.wikipedia.org/wiki?curid=2041107", "title": "Ukukit", "text": "LUkukit () \u00e8 un fiume della Russia siberiana orientale, affluente di sinistra dell'Olen\u00ebk, che scorre nella Sacha (Jacuzia).\nNasce nella sezione nord-orientale del vasto altopiano della Siberia centrale, scorrendo dapprima con direzione orientale, poi nord-orientale in una zona remota e pressoch\u00e9 spopolata; sfocia nel medio corso dell'Olen\u00ebk a 682\u00a0km dalla foce, circa 13\u00a0km a monte dalla confluenza in esso dell'affluente Birekte. Il maggior affluente, da sinistra, \u00e8 il Kutuguna, lungo 70\u00a0km.\nIl clima rigidissimo causa periodi di congelamento delle acque compresi fra la prima met\u00e0 di novembre e l'inizio di giugno."}
{"id": "2041113", "revid": "122937271", "url": "https://it.wikipedia.org/wiki?curid=2041113", "title": "Rupert Thorne", "text": "Rupert Thorne \u00e8 un personaggio dei fumetti creato da Steve Englehart e Walter Simonson nel 1977 e pubblicato da DC Comics.\nThorne \u00e8 un criminale di Gotham City.\nBiografia del personaggio.\nThorne, politico corrotto che truffa Dottor Phosphorus. Cerca di farsi eleggere sindaco, e dichiara Batman un fuorilegge.\nAppreso che Hugo Strange conosce l'identit\u00e0 dell'Uomo Pipistrello, lo cattura e lo tortura, ma Strange apparentemente muore, senza rivelargli nulla.\nAcquistate delle foto da Vicki Vale che rivelino l'identit\u00e0 di Batman, ingaggia Deadshot per assassinare Bruce Wayne, ma quest'ultimo fallisce.\nDopo aver posizionato i suoi uomini Peter Pauling come commissario e Hamilton Hill come sindaco, viene tormentato dal fantasma di Strange, e si convince che gli alleati vogliano farlo impazzire, e ne ordina l'omicidio, ma viene arrestato da Batman.\nIn \"Detective Comics\" n. 825 (2006) Thorne \u00e8 rinchiuso a Blackgate, e Batman lo salva dalla vendetta del Dottor Phosphorus.\nAltri media.\nNella sceneggiatura del film \"Batman\" (1989) scritta originariamente da Tom Mankiewicz sarebbe dovuto comparire Thorne come mandante dell'omocidio dei coniugi Wayne, eseguito da Joe Chill.\nIn \"Batman\", Thorne (doppiato da John Vernon) \u00e8 uno degli antagonisti pi\u00f9 ricorrenti. \u00c8 un boss del crimine, ed ha un fratello minore, il medico Mattew Thorne, ed in \"Batman - Il mistero di Batwoman\" lavora con il Pinguino e Bane (che tra l'altro port\u00f2 a Gotham lui stesso). Inoltre, Throne \u00e8 anche l'indiretto responsabile dell'incidente che creer\u00e0 Due Facce, intenzionato a ricattare Harvey dopo aver scoperto della sua doppia personalit\u00e0, Harvey si sfoga e tenta di ucciderlo, finendo coinvolto in un'esplosione, rendendolo quello che \u00e8 ora.\nAppare inoltre, con uno stile pi\u00f9 ringiovanito, nella serie \"The Batman\", doppiato da Victor Brandt. Qui il suo cognome \u00e8 stato modificato in Thomas."}
{"id": "2041114", "revid": "124123", "url": "https://it.wikipedia.org/wiki?curid=2041114", "title": "John Hughlings Jackson", "text": "Vita.\nFiglio di Samuel Jackson e Sarah Hughlings, sua madre mor\u00ec ad appena un anno dalla sua nascita. I suoi tre fratelli emigrarono in Nuova Zelanda, mentre la sorella spos\u00f2 un medico. Lui stesso divenne medico nel 1859 e lavor\u00f2 dapprima al London Hospital e successivamente al National Hospital for Paralysis and Epilepsy a Queen Square, Londra (ora denominato National Hospital for Neurology and Neurosurgery). Divenne membro della Royal Society nel 1878 e mor\u00ec a Londra nel 1911 all'et\u00e0 di 76 anni.\nContributi.\nJackson \u00e8 considerato da alcuni il fondatore della neurologia come scienza, senz'altro un importante innovatore, lucido e prolifico con oltre 300 articoli (anche se talvolta ripetitivo nei suoi scritti). Malgrado la vastit\u00e0 dei suoi interessi, \u00e8 ricordato per i suoi contributi allo studio e alla comprensione dell'afasia e dell'epilessia in tutte le sue forme. In particolare, il suo nome \u00e8 legato indissolubilmente alla caratteristica sequenza dei sintomi focali, al cosiddetto \"stato sognante\" psicomotorio con origine nel lobo temporale, e a varie forme di automatismi patologici e disordini comportamentali.\nCi\u00f2 \u00e8 tanto pi\u00f9 sorprendente se consideriamo come ai tempi non poteva certo ricorrere alla sofisticata neurotecnologia odierna, ma solo alle sue capacit\u00e0 di osservazione e deduzione logica. A lui \u00e8 dovuta per esempio l'iniziale intuizione (sebbene senza prove documentali) di come abbiano origine nel cervello gli impulsi motori.\nInsieme agli amici David Ferrier e James Crichton-Browne, due eminenti neurologi, fond\u00f2 nel 1878 l'importante rivista scientifica dedicata alla neurologia \"Brain\" (cervello), pubblicata ancora oggi. Nel 1892, Jackson fu poi uno dei fondatori della \"National Society for the Employment of Epileptics\" (ora \"National Society for Epilepsy\"), insieme a William Gowers e David Ferrier.\nInfluenze.\nLa sua teoria del funzionamento neurologico e cerebrale come una struttura gerarchica ha fortemente influenzato nella sua teoria dell'Organodinamismo lo psichiatra francese Henri Ey.\nOliver Sacks cita ripetutamente nei suoi lavori Jackson come un fondamentale precursore."}
{"id": "2041116", "revid": "287204", "url": "https://it.wikipedia.org/wiki?curid=2041116", "title": "Gabberia", "text": " \nGabberia \u00e8 una suddivisione dell'India, classificata come \"census town\", di 4.974 abitanti, situata nel distretto di Howrah, nello stato federato del Bengala Occidentale. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 22\u00b0 5' 27 N e 88\u00b0 17' 43 E e ha un'altitudine di 2 .\nSociet\u00e0.\nEvoluzione demografica.\nAl censimento del 2001 la popolazione di Gabberia assommava a 4.974 persone, delle quali 2.543 maschi e 2.431 femmine. I bambini di et\u00e0 inferiore o uguale ai sei anni assommavano a 775, dei quali 395 maschi e 380 femmine. Infine, coloro che erano in grado di saper almeno leggere e scrivere erano 3.176, dei quali 1.786 maschi e 1.390 femmine."}
{"id": "2041118", "revid": "122933193", "url": "https://it.wikipedia.org/wiki?curid=2041118", "title": "R\u0101macandra", "text": "Nacque intorno al 1484. \u00c8 noto principalmente per un'opera scritta in sanscrito, il Rasikara\u00f1jana o \"Delizia dei raffinati\", composta nel 1524. Essa appartiene al genere delle bitextual works: si tratta di composizioni che, giovandosi sia delle peculiarit\u00e0 grammaticali, sintattiche e composizionali del sanscrito, sia di un uso intenso delle figure retoriche - prime fra tutte omografia, omofonia e polisemia -, consentono una doppia lettura dello stesso testo. Nel caso del Rasikara\u00f1jana, le sue 130 strofe (delle quali tre di prologo e due di chiusura) possono contestualmente essere interpretate come un elogio dell'amore erotico e un peana della rinuncia al mondo, intesa esattamente come distacco completo dagli allettamenti terreni ovvero come amore verso Dio, bhakti."}
{"id": "2041121", "revid": "773636", "url": "https://it.wikipedia.org/wiki?curid=2041121", "title": "Chiesa della Madonna del Fiore", "text": "La chiesa della Madonna del Fiore \u00e8 un edificio religioso situato a Pitigliano, nella provincia di Grosseto.\nStoria.\nLa chiesa fu costruita in epoca rinascimentale, pi\u00f9 precisamente nel corso del XV secolo, venendo originariamente adibita a cappella rurale.\nRispetto alla vicina chiesa di San Michele, questo edificio religioso fu continuamente frequentato dai fedeli, sia per raccogliersi in preghiera che per la celebrazione delle funzioni religiose, tanto da richiedere vari interventi di ampliamento nel corso dei secoli, soprattutto in epoca moderna, che hanno modificato seppur parzialmente il primitivo aspetto rinascimentale della chiesa.\nDescrizione.\nPosizione.\nLa sua ubicazione \u00e8 lungo via della Madonna del Fiore, al di fuori della cinta muraria, non lontano dalla chiesa di San Michele, rispetto alla quale \u00e8 situata pi\u00f9 a est.\nL'esterno.\nLa chiesa della Madonna del Fiore si presenta come un semplice edificio con strutture murarie esterne completamente rivestite in blocchi di tufo e tetto a capanna.\nLa facciata originaria \u00e8 stata modificata pi\u00f9 volte nel corso del tempo, venendo prima preceduta da un pronao e successivamente completamente incorporata all'interno dell'edificio religioso, a seguito della chiusura del portico del pronao che ha determinato la formazione dell'attuale facciata tra la fine del XIX e gli inizi del XX secolo. L'attuale facciata, sempre rivestita in blocchi di tufo, presenta un semplice portale d'ingresso centrale affiancato nella parte alta da due finestrelle quadrate, aventi un grosso architrave comune con il portale stesso, su cui poggia l'ampia arcata che in passato delimitava l'apertura del pronao. Un piccolo campanile a vela si eleva sul lato sinistro della facciata principale.\nAnche l'interno dell'edificio religioso, originariamente adibito ad ospitare un'unica piccola cappella, ha subito modifiche ed ampliamenti nel corso dei secoli, tanto da includere altre due cappelle, oltre a quella originaria modificata: una di esse si trova nella parte sinistra, mentre l'altra \u00e8 ubicata nella parte retrostante."}
{"id": "2041122", "revid": "287204", "url": "https://it.wikipedia.org/wiki?curid=2041122", "title": "Festival della creativit\u00e0", "text": "Il Festival della creativit\u00e0 \u00e8 un evento annuale organizzato a Firenze dalla Regione Toscana e Fondazione Sistema Toscana.\nLa prima edizione si \u00e8 svolta nel 2006. La manifestazione vuole raccogliere le varie espressioni creative presenti nell'arte, nella tecnologia e nei vari campi del sapere e della conoscenza. L'evento, in quattro giorni alla Fortezza da Basso, si articola sulla presenza di decine di espositori legati ai vari campi del sapere creativo e in una serie di incontri, dibattiti, cineforum che hanno come argomento fondante la creativit\u00e0 stessa.\nLe diverse edizioni hanno visto la presenza di personaggi come Daria Bignardi, Oliviero Toscani, Jovanotti, Dario Fo, Frank Drake, Margherita Hack.\nLa prima edizione del festival, nel 2006, ha attratto in totale 170.000 visitatori. L'anno seguente fu preparato un nuovo festival fra il 25 e il 28 ottobre, anticipandolo, dunque, di un mese rispetto all'edizione precedente. Di nuovo furono programmati molteplici eventi disposti lungo tutte e quattro le giornate (fino a tarda notte) e furono invitati ospiti celebri per accompagnarle. Il festival registr\u00f2 alla fine un'affluenza di circa 350.000 visitatori. L'edizione del 2008 intitola ta \u201c\"Visioni, viaggi, scoperte\"\u201d e con ospite d'onore il Brasile, ha avuto un conteggio finale di visitatori di poco superiore all'anno precedente.\nPer l'occasione Paolo Ferrario d\u00e0 vita al proprio progetto musicale Esprit Machiste (del quale compone e produce tutti i brani), presentando due CD \"cinematica 2008\" e \"Rinascimento Virtuale Soundtrack\" (venduti al Festival e dall'editore dei CD Borgatti, per \u0113X Records) con musiche che costituiranno la colonna sonora dell'evento. Uno dei brani proponeva il \"tema Rinascimento Virtuale\", realizzato tra l'altro campionando la voce di un precedente intervento di Mario Gerosa, ideatore e curatore della mostra, giornalista, autore di vari libri sui mondi virtuali e fondatore di \"Synthravels\" (la prima agenzia di viaggi per tour negli universi sintetici). \nOltre alla musica del progetto Esprit Machiniste, il CD Rinascimento Virtuale Soundtrack contiene anche brani del progetto Piras.\nL'edizione del festival del 2008 \u00e8 stata trasmessa in diretta da InToscana per un totale di circa 100 ore di diretta e 3.400.000 contatti (di cui 260.000 accessi alle dirette live). In questa edizione, cos\u00ec come nella precedente, nel programma \u00e8 stata inserita la diretta online, nelle isole di Second Life acquistate dalla Regione Toscana, con il festival Visionaria che si svolgeva a Piombino."}
{"id": "2041123", "revid": "1048993", "url": "https://it.wikipedia.org/wiki?curid=2041123", "title": "Invece no (Laura Pausini)", "text": "Invece no \u00e8 un brano musicale della cantante italiana Laura Pausini. \u00c8 il primo singolo che anticipa l'uscita dell'album \"Primavera in anticipo\" del 2008, trasmesso in radio dal 24 ottobre.\nIl brano.\nLaura Pausini ha dichiarato che il brano \u00e8 ispirato e dedicato alla morte della nonna Teresa (detta anche Norma). In particolare, il brano racconta il sentimento di tutte le persone che soffrono per non essere riuscite a dire tutto ci\u00f2 che avrebbero voluto ad un proprio caro scomparso.\nIl brano inizia con un'intro al pianoforte continuando con un sound pi\u00f9 rockeggiante.\nIl brano \u00e8 un inedito realizzato da Laura Pausini e Niccol\u00f2 Agliardi; la musica \u00e8 realizzata da Laura Pausini e Paolo Carta chitarrista della cantante; l'adattamento spagnolo \u00e8 di Ignacio Ballesteros.\nLa canzone viene tradotta in lingua spagnola con il titolo \"En cambio no\", inserita nell'album \"Primavera anticipada\" ed estratta come 1\u00b0 singolo in Spagna e in America Latina il 14 ottobre.\nLa canzone viene inoltre tradotta in lingua portoghese da Laura Pausini e Carolina Leal con il titolo \"Agora n\u00e3o\" ed \u00e8 disponibile solo acquistando l'album \"Primavera in anticipo\" da iTunes.\nI 2 brani vengono trasmessi in radio; vengono realizzati i due videoclip.\nIl video.\nIl video (in lingua italiana e in lingua spagnola) \u00e8 stato diretto dal regista Alessandro D'Alatri e girato a Los Angeles, sul molo di Santa Monica ed in un centro ricreativo di West Hills. Due giorni di riprese hanno impiegato una troupe di circa 60 persone al giorno, oltre a 30 comparse per realizzare il video nelle 2 versioni.\n\u00c8 stato trasmesso sul web dal 22 ottobre 2008.\nI due videoclip di \"Invece no\" e \"En cambio no\" vengono inseriti nell'album \"Primavera in anticipo Platinum Edition\". \u00c8 presente inoltre il \"Making of the video\".\nPubblicazioni.\n\"Invece no\" viene inserita in una versione rimasterizzata nell'album \"20 - The Greatest Hits\" del 2013; nella compilation \"Radio Italia Story\" del 2013; in versione \"Live\" negli album \"Laura Live World Tour 09\" del 2009 (audio e video), \"Inedito - Special Edition\"/\"In\u00e9dito - Special Edition\" del 2012 (video) e \"Fatti sentire ancora\"/\"Hazte sentir m\u00e1s\" del 2018 (video).\n\"En cambio no\" viene inserita in una versione rimasterizzata nell'album \"20 - Grandes Exitos\" del 2013; in versione \"Live\" nell'album \"Laura Live Gira Mundial 09\" del 2009 (audio e video); nell'album compilation del 2014 \"Grandes canciones de telenovela\".\n\"Invece no\" viene inserita nella compilation tripla \"Radio Italia Story\", pubblicata da Radio Italia il 16 aprile 2013\n, e nella doppia compilation \u201cLOVE 2016\u201d, realizzata sempre da Radio Italia nel 2016.\nRiconoscimenti e nomination.\nNel 2009 \"En cambio no\" ottiene una nomination ai \"Latin Grammy Award\" nella categoria \"Miglior registrazione dell'anno\".\nIl 23 marzo 2010 con il brano \"En cambio no\" Laura Pausini si aggiudica l\"'ASCAP Latin Music Awards\" nella categoria \"Miglior brano Pop\".\nColonna sonora.\nNel 2008 \"En cambio no\" viene utilizzato come colonna sonora della serie televisiva messicana \"En nombre del amor\"; nel 2008 \"Invece no\" viene utilizzato come colonna sonora della telenovela brasiliana \"Caras &amp; Bocas\"; nel 2008 come colonna sonora della seconda stagione della serie televisiva spagnola \"Fisica o chimica\"; nel 2014 come colonna sonora di una puntata della seconda stagione della serie televisiva di Rai 1 \"Braccialetti rossi\".\nCover.\nNel 2015 il cantante messicano Samo del gruppo Camila realizza una cover dal vivo di \"En cambio no\" inserendola nell'album \"Me quito el sombrero (en vivo desde Guanajuato)\"."}
{"id": "2041124", "revid": "547034", "url": "https://it.wikipedia.org/wiki?curid=2041124", "title": "Birekte", "text": "Il Birekte (; in lingua sacha: \u0411\u0438\u043b\u044d\u043a\u0442\u044d) \u00e8 un fiume della Russia asiatica, affluente di sinistra dell'Olen\u00ebk, che scorre nella parte settentrionale della Siberia Orientale, nell'Olen\u00ebkskij ulus della Sacha (Jacuzia).\nNasce e scorre nella sezione nord-orientale del vasto altopiano della Siberia centrale, in una zona remota e pressoch\u00e9 spopolata, dapprima con direzione sud, successivamente volgendosi verso nord-est. Il fiume ha una lunghezza di 315\u00a0km; il bacino \u00e8 di 8\u00a0600\u00a0km\u00b2. I maggiori affluenti sono Omonos (140\u00a0km) dalla destra idrografica, Tochur (114\u00a0km) e Sala (75\u00a0km) dalla sinistra. Sfocia nel medio corso dell'Olen\u00ebk, a 669\u00a0km dalla foce, circa 13\u00a0km a valle dalla confluenza in esso dell'affluente Ukukit.\nIl clima molto rigido causa periodi di congelamento delle acque compresi fra l'inizio di ottobre e la fine di maggio o l'inizio di giugno."}
{"id": "2041125", "revid": "119991", "url": "https://it.wikipedia.org/wiki?curid=2041125", "title": "Cappella della Madonna del Fiore", "text": ""}
{"id": "2041126", "revid": "709565", "url": "https://it.wikipedia.org/wiki?curid=2041126", "title": "Justice Leagues", "text": "Justice Leagues \u00e8 una miniserie a fumetti di 6 numeri con protagonista la Justice League of America, pubblicata dalla DC Comics nel 2001.\nTrama.\nInvasiori alieni usano Hector Hammond, un supercriminale telepatico, per far dimenticare al mondo che sia mai esistita una Justice League of America; Hammond per\u00f2, avendo scoperto il piano di invasione progettato dagli alieni, cerca di far ricordare nuovamente ai terrestri la Justice League, ma viene bloccato dopo aver detto \"Ricordate la Justice League of A...\". I membri dell'ex-Justice League of America allora creano istintivamente nuove organizzazioni il cui nome inizia per \"Justice League of A\".\nDopo alcune avventure i supereroi riescono nuovamente a ricordare (grazie all'intervento di Hammond) e impediscono l'invasione aliena.\nEdizioni.\nNegli Stati Uniti la miniserie \u00e8 uscita sotto forma di 6 numeri speciali a marzo 2001:\nIn Italia \u00e8 stata pubblicata dalla Play Press Publishing su \"JLA TP\" n. 6 (ottobre 2001)."}
{"id": "2041127", "revid": "343572", "url": "https://it.wikipedia.org/wiki?curid=2041127", "title": "Vallo (Sicilia)", "text": ""}
{"id": "2041128", "revid": "263989", "url": "https://it.wikipedia.org/wiki?curid=2041128", "title": "ZSC Lions", "text": ""}
{"id": "2041131", "revid": "36426", "url": "https://it.wikipedia.org/wiki?curid=2041131", "title": "William Paul", "text": ""}
{"id": "2041133", "revid": "19707440", "url": "https://it.wikipedia.org/wiki?curid=2041133", "title": "Dory Ghezzi", "text": ""}
{"id": "2041138", "revid": "767487", "url": "https://it.wikipedia.org/wiki?curid=2041138", "title": "Rod Thorn", "text": "Dal 2018 \u00e8 fra i membri del Naismith Memorial Basketball Hall of Fame."}
{"id": "2041139", "revid": "287204", "url": "https://it.wikipedia.org/wiki?curid=2041139", "title": "Gairkata", "text": " \nGairkata \u00e8 una suddivisione dell'India, classificata come \"census town\", di 8.713 abitanti, situata nel distretto di Jalpaiguri, nello stato federato del Bengala Occidentale. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 26\u00b0 41' 02 N e 89\u00b0 01' 59 E.\nSociet\u00e0.\nEvoluzione demografica.\nAl censimento del 2001 la popolazione di Gairkata assommava a 8.713 persone, delle quali 4.482 maschi e 4.231 femmine. I bambini di et\u00e0 inferiore o uguale ai sei anni assommavano a 1.086, dei quali 540 maschi e 546 femmine. Infine, coloro che erano in grado di saper almeno leggere e scrivere erano 5.732, dei quali 3.249 maschi e 2.483 femmine."}
{"id": "2041142", "revid": "2033069", "url": "https://it.wikipedia.org/wiki?curid=2041142", "title": "Sulle strade della California", "text": "Sulle strade della California \u00e8 una serie televisiva antologica statunitense di genere poliziesco, trasmessa dalla NBC dal 1973 al 1978.\nIl telefilm, di taglio decisamente realista, narrava storie quotidiane e verosimili della vita di poliziotti: dai rapporti con le famiglie e con i colleghi e gli informatori, alla caccia ai criminali. Ogni puntata era autoconclusiva e senza interpreti di ruolo o personaggi principali: particolare, questo, caratteristico ed inusuale nelle serie televisive, che di norma puntano sul cast fisso e al rapporto di fedelt\u00e0 personaggio-spettatore.\nUno dei motivi del successo della serie risiede nell'ideazione dell'autore Joseph Wambaugh, vero poliziotto che firm\u00f2 diversi romanzi (\"I nuovi centurioni\" e \"I chierichetti\", ad esempio, entrambi portati sullo schermo) e diede pertanto alla serie (che si avvale di alcune regie di buon mestiere e alla musica di Jerry Goldsmith e Richard Markowitz) un'impronta veritiera che conquist\u00f2 il pubblico statunitense.\nGuest-star.\nDurante le 5 stagioni dello show si sono alternate moltissime star:\nSylvester Stallone, Edward Asner, Frankie Avalon, Martin Balsam, Joan Blondell, Neville Brand, Lloyd Bridges, Dabney Coleman, Chuck Connors, Mike Connors, Linda Cristal, Howard Duff, Vince Edwards, Chad Everett, Antonio Fargas, Robert Forster, John Forsythe, Louis Gossett Jr., Larry Hagman, Marsha Hunt, DeForest Kelley, David Janssen, Don Johnson, Cheryl Ladd, Ron Leibman, Jerry Lee Lewis, George Maharis, Martin Milner, Sal Mineo, Don Most, Tony Musante, Smokey Robinson, Kurt Russell, John Saxon, William Shatner, Robert Stack, Jan-Michael Vincent, James Farentino, David Birney, Tony Lo Bianco, Christopher Connelly, Vic Morrow, Richard Egan\nTrasmissione italiana.\nLa serie \u00e8 andata in onda a partire dal 7 marzo 1976 su Rai 1 con il titolo di \"Sulle strade della California\"."}
{"id": "2041147", "revid": "212348", "url": "https://it.wikipedia.org/wiki?curid=2041147", "title": "Coppa Italia Serie D 2004-2005", "text": "La Coppa Italia Serie D di calcio 2004-05, sesta edizione della manifestazione, \u00e8 iniziata il 22 agosto 2004 ed \u00e8 terminata il 27 aprile 2005 con la vittoria dell'U.S.O. Calcio.\nBreve regolamento.\nLa formula dell'edizione 2004-2005 della Coppa Italia Serie D \u00e8 rimasta invariata rispetto alla precedente. Vi partecipano le 164 squadre di Serie D.\nIl Primo Turno prevede abbinamenti di due squadre con gare di andata e ritorno. Il Secondo Turno prevede abbinamenti di due squadre con gare di andata e ritorno, ed abbinamenti di tre squadre in triangolari. In seguito Sedicesimi, Ottavi, Quarti, Semifinali e Finale con gare di andata e ritorno.\nDurante la fase ad eliminazione diretta, nel caso di parita al termine dei due incontri, non verranno disputati i tempi supplementari ma si tireranno direttamente i calci di rigore."}
{"id": "2041151", "revid": "6923", "url": "https://it.wikipedia.org/wiki?curid=2041151", "title": "Cagiva Freccia C10 ANNIVERSARY", "text": ""}
{"id": "2041152", "revid": "309289", "url": "https://it.wikipedia.org/wiki?curid=2041152", "title": "Kuojka", "text": "La Kuojka () \u00e8 un fiume della Russia affluente di sinistra dell'Olen\u00ebk, che scorre nella parte settentrionale della Siberia Orientale, nel distretto Olen\u00ebkskij della Sacha (Jacuzia).\nNasce e scorre nella sezione orientale del bassopiano della Siberia settentrionale, in una zona remota e pressoch\u00e9 spopolata con direzione dapprima orientale, poi sud-orientale, sfociando nel basso corso dell'Olen\u00ebk a 473\u00a0km dalla foce; il maggiore affluente \u00e8 il Sekteljach (169\u00a0km), proveniente dalla destra idrografica.\nIl clima molto rigido causa periodi di congelamento delle acque compresi fra l'inizio di ottobre e la fine di maggio o l'inizio di giugno."}
{"id": "2041153", "revid": "80339", "url": "https://it.wikipedia.org/wiki?curid=2041153", "title": "Kuoyka", "text": ""}
{"id": "2041155", "revid": "729019", "url": "https://it.wikipedia.org/wiki?curid=2041155", "title": "CAMS 38", "text": " \nIl CAMS 38 era un idrocorsa (\"idrovolante da competizione\") \"a scafo\" realizzato dalla ditta francese CAMS - Chantiers A\u00e9ro-Maritimes de la Seine. Partecip\u00f2 alla Coppa Schneider del 1923, ritirandosi per problemi al motore prima della conclusione della gara.\nStoria del progetto.\nFu l'ultimo progetto dell'italiano Raffaele Conflenti, direttore tecnico della CAMS prima del suo rientro alla Caproni in Italia. Il CAMS 38 rappresentava un'evoluzione del precedente idrocorsa CAMS 36. La differenza pi\u00f9 evidente era l'adozione di un motore ad elica spingente con l'abitacolo in posizione avanzata, anzich\u00e9 motore traente con l'abitacolo posto dietro alle ali come sul CAMS 36.\nPer il resto manteneva l'impostazione di idrovolante a scafo con configurazione alare biplana, caratterizzato da fiancate piatte, ala inferiore con leggero diedro positivo, scafo a singolo gradino e due piccoli galleggianti stabilizzatori sotto le ali. Il motore azionava un'elica bipala, e per il raffreddamento utilizzava una soluzione identica a quella del CAMS 36bis: una coppia di radiatori Lamblin, installati su due montanti che costituivano l'incastellatura del motore.\nImpiego operativo.\nPrese parte alla 7\u00aa edizione della Coppa Schneider, che si tenne a Cowes, Isola di Wight, il 28 settembre 1923. L'aereo, matricola F-ESFD, era iscritto alla gara con il numero 9, pilota Maurice Hurel. Questi, ingegnere navale, era oltre che pilota collaudatore della ditta, anche assistente dell'ing. Conflenti, e suo successore come direttore tecnico della CAMS.\nDella squadra francese composta dal Latham L.1, pilota Alphonse Dehamel, CAMS 36bis, pilota Pelletier d'Oisy e dal Blanchard C.1, pilota Teste de Cordovo, il CAMS 38 l'unico a prendere il via della gara. Il velivolo \u00e8 costretto al ritiro al 2\u00ba giro (di 5) per problemi al motore, legati a vibrazioni e perdita di potenza.\nIl CAMS 38 fu l'ultimo velivolo francese a prendere il via ad una competizione della coppa Schneider.\nPrima di essere smantellato l'anno successivo, il velivolo fu destinato a voli di prova in Francia."}
{"id": "2041157", "revid": "136053", "url": "https://it.wikipedia.org/wiki?curid=2041157", "title": "Parchi dell'Umbria", "text": ""}
{"id": "2041159", "revid": "136053", "url": "https://it.wikipedia.org/wiki?curid=2041159", "title": "Natura della Lombardia", "text": ""}
{"id": "2041160", "revid": "136053", "url": "https://it.wikipedia.org/wiki?curid=2041160", "title": "Parchi e riserve naturali in Sardegna", "text": ""}
{"id": "2041163", "revid": "344503", "url": "https://it.wikipedia.org/wiki?curid=2041163", "title": "Chuck Dixon", "text": "Carriera.\nTra i suoi primi lavori ci fu \"Evangeline\" per la Comico Comics nel 1984, sulla quale lavor\u00f2 con la moglie di allora, l'artista Judith Hunt. L'anno successivo venne incaricato da Larry Hama di scrivere alcune storie per la serie \"The Savage Sword of Conan\" della Marvel Comics.\nNel 1986 cominci\u00f2 a collaborare con la Eclipse Comics, scrivendo storie per le serie \"Tales of Terror\", \"Airboy\" (che oggi \u00e8 tornato a scrivere in coppia con Gianluca Piredda e per i disegni di Ben Dunn) e \"Lo Hobbit a fumetti\"; contemporaneamente scrisse storie per la Marvel, come \"Alien Legion\", \"Marc Spector: Moon Knight\" e \"The Punisher War Journal\".\nAll'inizio degli anni novanta pass\u00f2 alla DC Comics cominciando a scrivere storie di Robin (le miniserie \"Robin\", \"Robin II\", \"Robin III\" e la serie regolare \"Robin\") passando negli anni successivi a quasi tutti i titoli della \"Batman Family\": Nightwing, Birds of Prey, Batgirl, Catwoman e soprattutto Batman (\"Detective Comics\", \"\", \"Batman/Il Punitore\"), molte delle quali illustrate da Graham Nolan. Contemporaneamente lanci\u00f2 le testate \"Team 7\" per la Wildstorm e \"Prophet\" per la Extreme Studios.\nDa marzo 2002 Dixon abbandon\u00f2 progressivamente le testate DC Comics per passare alla CrossGen su testate come \"Sigil\", \"Crux\", \"Way of the Rat\", \"Brath\", \"The Silken Ghost\", \"El Cazador\", \"The Crossovers\", \"Archard's Agents\" e \"Sojourn\". Nel 2004 lavor\u00f2 per piccole case editrici come Devil's Due Publishing e Moonstone Books, oltre a scrivere alcuni numeri di \"Simpson Comics\" per la Bongo Comics. Successivamente torn\u00f2 alla DC Comics per la quale ha lavorato su testate come \"Robin\", \"Freccia Verde\" e \"Batman e gli Outsiders\".\nDal 2017 collabora con la casa editrice Bonelli sceneggiando una storia di Tex, \"Terrore tra i boschi\", storia breve pubblicata sul Tex Magazine. Nel 2018 esegue la sceneggiatura di Tex \"Cinnamon Wells\" .\nNel 2010 e nel 2020 collabora con Sylvester Stallone per due serie di fumetti, \"The Expendables\" e \"The Expendables Go to Hell\"."}
{"id": "2041165", "revid": "1305772", "url": "https://it.wikipedia.org/wiki?curid=2041165", "title": "Charles Dixon", "text": ""}
{"id": "2041168", "revid": "38120", "url": "https://it.wikipedia.org/wiki?curid=2041168", "title": "Justice leagues", "text": ""}
{"id": "2041171", "revid": "287204", "url": "https://it.wikipedia.org/wiki?curid=2041171", "title": "Z\u00fcrcher Schlittschuh Club Lions", "text": "Gli Z\u00fcrcher Schlittschuh Club Lions (abbreviato ZSC Lions o solo ZSC) sono una squadra di hockey su ghiaccio svizzera, fondata nel 1930 con sede a Zurigo. Attualmente la squadra milita nel massimo campionato svizzero, la National League A. Il presidente della squadra \u00e8 Francesco Giuffrida, mentre l'allenatore \u00e8 Ettore Bassi.\nStoria.\nDetta talvolta anche \"Z\", la squadra attuale si form\u00f2 nel 1997 a seguito della fusione di due squadre di hockey della citt\u00e0, lo \"Z\u00fcrcher Schlittschuh Club\" (tedesco per \"Zurich Skating Club\") e il \"Grasshoppers Club\" (GC), la squadra di hockey parte del Grasshopper Club Z\u00fcrich. Allora gli ZSC giocavano nella National League A, erano i pi\u00f9 amati dalla tifoseria cittadina ma soffrivano di forti difficolt\u00e0 finanziarie. Invece i Grasshoppers, sempre allora, militavano nella National Liga B, avevano fallito numerose volte la promozione in quegli anni, avevano un buon tifo, ma soprattutto avevano una buona situazione finanziaria.\nGli ZSC furono i primi in tutta la Svizzera a dotarsi di uno stadio al chiuso (Hallenstadion). Vinsero il campionato svizzero nel 1936, 1949 e nel 1961; inoltre conquistarono la prestigiosa Coppa Spengler in due edizioni consecutive: nel 1944 e nel 1945. Dopo la fusione, gli ZSC Lions vinsero il campionato svizzero altre tre volte: 2000, 2001 e 2008, e la IIHF Continental Cup nel 2001 e nel 2002.\nNella stagione 2008-2009 ha vinto l'edizione inaugurale della Champions Hockey League.\nPista.\nGli incontri casalinghi del ZSC Lions sono ospitati dall'Hallenstadion, un palazzetto multifunzionale di Zurigo."}
{"id": "2041172", "revid": "54253", "url": "https://it.wikipedia.org/wiki?curid=2041172", "title": "Festival della Creativit\u00e0", "text": ""}
{"id": "2041173", "revid": "309289", "url": "https://it.wikipedia.org/wiki?curid=2041173", "title": "Ben\u010dime", "text": "Il Ben\u010dime (; in lingua sacha: \u0411\u044d\u0439\u044d\u043d\u0447\u0438\u043c\u044d) \u00e8 un fiume della Russia, affluente di sinistra dell'Olen\u00ebk, che scorre nella parte settentrionale della Siberia Orientale, nel Bulunskij ulus della Sacha (Jacuzia).\nNasce e scorre nella sezione orientale del bassopiano della Siberia settentrionale, in una zona remota e pressoch\u00e9 spopolata, prima di sfociare nel basso corso dell'Olen\u00ebk, a 434\u00a0km dalla foce. Il maggiore affluente \u00e8 il Ben\u010dime-Salata (129\u00a0km).\nIl clima molto rigido causa periodi di congelamento delle acque compresi fra l'inizio di ottobre e la fine di maggio o l'inizio di giugno."}
{"id": "2041174", "revid": "287204", "url": "https://it.wikipedia.org/wiki?curid=2041174", "title": "Bencime", "text": ""}
{"id": "2041175", "revid": "767487", "url": "https://it.wikipedia.org/wiki?curid=2041175", "title": "Kaly\u0101\u1e47amalla", "text": "Visse nel XVI secolo. Le date della sua nascita e della sua morte non sono note, ma \u00e8 certo che la sua attivit\u00e0 si collochi sul finire della dinastia dei Lodi (1451-1526). La sua opera pi\u00f9 famosa \u00e8 l'Ana\u1e45ga Ra\u1e45ga, ossia \"Il palcoscenico del Dio dell'Amore\". Questa composizione, che descrive la vita erotica in tutti i suoi aspetti, si pone sulla scia del pi\u00f9 celebre K\u0101ma S\u016btra e testimonia il perdurare di una precisa tradizione di studio dell'attivit\u00e0 erotica, destinato a ottimizzare la vita sentimentale e sessuale dell'uomo e della donna nel pieno rispetto del dharma, la cosiddetta Legge Sacra che, nell'induismo ortodosso, \u00e8 considerata ci\u00f2 che da sempre e per sempre regola e ordina la vita di tutti gli esseri e del cosmo intero.\nOpere.\nKaly\u0101\u1e47amalla. \"The Hindu art of love\". Edited by Richard Francis Burton. New York, Castle Books [19--?]. OCLC 29287182\n\"Kaly\u0101\u1e47amalla's Ana\u1e45ga Ra\u1e45ga [Indian art of love]\". Edited by Tridibnath Ray. Calcutta, S.Ghattack, 1961. OCLC 233655738\n\"Kalyanamalla. Il teatro dell'amore. Anangaranga\". Versione dal sanscrito e note a cura di Daniela Rossella (il testo \u00e8 privo dei segni diacritici). Roma, Stampa Alternativa, 1998. ISBN 8872264227"}
{"id": "2041176", "revid": "80339", "url": "https://it.wikipedia.org/wiki?curid=2041176", "title": "Benchime", "text": ""}
{"id": "2041177", "revid": "1442080", "url": "https://it.wikipedia.org/wiki?curid=2041177", "title": "NBA Playoffs 1992", "text": "Gli NBA Playoffs 1992 si conclusero con la vittoria dei Chicago Bulls (campioni della Eastern Conference) che sconfissero i campioni della Western conference, i Portland Trail Blazers.\nEastern Conference.\nPrimo turno.\n(1) Chicago Bulls - (8) Miami Heat.\nRISULTATO FINALE: 3-0\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\n(2) Boston Celtics - (7) Indiana Pacers.\nRISULTATO FINALE: 3-0\nPRECEDENTI IN REGULAR SEASON\nPRECEDENTI NEI PLAYOFF\n(3) Cleveland Cavaliers - (6) New Jersey Nets.\nRISULTATO FINALE: 3-1\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\n(4) New York Knicks - (5) Detroit Pistons.\nRISULTATO FINALE: 3-2\nPRECEDENTI NEI PLAYOFF\nSemifinali.\n(1) Chicago Bulls - (4) New York Knicks.\nRISULTATO FINALE: 4-3\nPRECEDENTI NEI PLAYOFF\n(2) Boston Celtics - (3) Cleveland Cavaliers.\nRISULTATO FINALE: 4-3\nPRECEDENTI NEI PLAYOFF\nFinale.\n(1) Chicago Bulls - (3) Cleveland Cavaliers.\nRISULTATO FINALE: 4-2\nPRECEDENTI NEI PLAYOFF\nWestern Conference.\nPrimo turno.\n(1) Portland Trail Blazers - (8) Los Angeles Lakers.\nRISULTATO FINALE: 3-1\nPRECEDENTI NEI PLAYOFF\n(2) Utah Jazz - (7) Los Angeles Clippers.\nRISULTATO FINALE: 3-2\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\n(3) Golden State Warriors - (6) Seattle SuperSonics.\nRISULTATO FINALE: 1-3\nPRECEDENTI NEI PLAYOFF\n(4) Phoenix Suns - (5) San Antonio Spurs.\nRISULTATO FINALE: 3-0\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nSemifinali.\n(1) Portland Trail Blazers - (4) Phoenix Suns.\nRISULTATO FINALE: 4-1\nPRECEDENTI NEI PLAYOFF\n(2) Utah Jazz - (6) Seattle SuperSonics.\nRISULTATO FINALE: 4-1\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nFinale.\n(1) Portland Trail Blazers - (2) Utah Jazz.\nRISULTATO FINALE: 4-2\nPRECEDENTI NEI PLAYOFF\nNBA Finals 1992.\nChicago Bulls - Portland Trail Blazers.\nRISULTATO FINALE\nPRECEDENTI NEI PLAYOFF\nRoster.\n&lt;br&gt;\n&lt;br&gt;\nStatistiche.\n\"Aggiornate al 5 ottobre 2021\"."}
{"id": "2041178", "revid": "30300", "url": "https://it.wikipedia.org/wiki?curid=2041178", "title": "Banda Baader Meinhof", "text": ""}
{"id": "2041180", "revid": "19708095", "url": "https://it.wikipedia.org/wiki?curid=2041180", "title": "Baader Meinhof", "text": ""}
{"id": "2041182", "revid": "767487", "url": "https://it.wikipedia.org/wiki?curid=2041182", "title": "Wayne Embry", "text": ""}
{"id": "2041183", "revid": "19708109", "url": "https://it.wikipedia.org/wiki?curid=2041183", "title": "Baader-Meinhof", "text": ""}
{"id": "2041185", "revid": "1573940", "url": "https://it.wikipedia.org/wiki?curid=2041185", "title": "Corydoras rabauti", "text": "Corydoras rabauti \u00e8 un pesce d'acqua dolce, appartenente alla famiglia Callichthyidae.\nDistribuzione e habitat.\n\u00c8 diffuso in parte del bacino del Rio delle Amazzoni e nel Rio Negro.\nBiologia.\nComportamento.\nSpesso forma piccoli gruppi.\nRiproduzione.\nCome gli altri \"Corydoras\", si riproduce in zone con corrente abbastanza intensa. Le uova vengono fecondate mentre si trovano tra le pinne pelviche della femmina.\nAlimentazione.\n\u00c8 onnivoro\nAcquariofilia.\nPu\u00f2 essere allevato in acquario."}
{"id": "2041192", "revid": "124208648", "url": "https://it.wikipedia.org/wiki?curid=2041192", "title": "Casa Farnsworth", "text": "La Casa Farnsworth (in inglese Farnsworth House) \u00e8 uno dei pi\u00f9 celebri progetti dell'architetto Ludwig Mies van der Rohe. Progettata e costruita, tra il 1945 e il 1951, come casa per i weekend, con al centro il blocco dei servizi. \u00c8 collocata in un contesto un tempo rurale, a 80 chilometri a ovest-sud-ovest di Chicago, nei pressi del fiume Fox, a sud della cittadina di Plano. La casa in vetro e acciaio fu commissionata dalla dr.ssa Edith Farnsworth, che desiderava un luogo dove poter godere della natura e dedicarsi ai suoi hobby. Mies cre\u00f2 una casa di 140\u00a0m\u00b2 che \u00e8 divenuta uno dei simboli del movimento moderno. L'edificio \u00e8 stato designato come National Historic Landmark nel 2006.\nStoria.\nLudwig Mies van der Rohe fu incaricato nel 1945 di realizzare un rifugio per i weekend, nel lotto affacciato sul fiume Fox, che Edith Farnsworth aveva acquistato da Robert McCormick. Mies svilupp\u00f2 il progetto in tempo per inserirlo tra i lavori esposti in una personale al MoMA, nel 1947.\nIl progetto, completo di ogni dettaglio, fu accantonato in attesa di un'eredit\u00e0 di una zia ammalata della committente. Mies attese alla costruzione sia come appaltatore che come architetto. I lavori di costruzione iniziarono nel 1950 e furono terminati nel 1951. La commessa aveva le caratteristiche ideali per un architetto, ma fu rovinata da una controversia pubblica, fra il committente e l'autore, iniziata a costruzione quasi ultimata. La casa cost\u00f2 74.000 dollari del 1951, equivalenti a circa un milione di dollari del 2006, contro un preventivo di 58.400 dollari, con un onere aggiuntivo di oltre il 26% dovuto all'aumento dei prezzi dei materiali del dopoguerra e alla scarsit\u00e0 di mano d'opera per i massicci arruolamenti nella Guerra di Corea. Il mancato pagamento di $28,173 in costi di costruzione port\u00f2 a una causa tra architetto e costruttore in prossimit\u00e0 della fine dei lavori. La proprietaria quindi avvi\u00f2 una contro-causa per danni dovuti a presunta negligenza. Gli avvocati di Mies provarono che Farnsworth aveva approvato il piano dei lavori e l'aumento del budget e la corte ordin\u00f2 al proprietario di pagare i conti. Le accuse di negligenza mosse da Farnsworth furono archiviate come non comprovate. Il conflitto fin\u00ec con un cantiere inconcluso ed un interno non ammobiliato. La costruzione di un guardaroba in tek e di una veranda di bronzo schermata furono completati secondo i disegni di Mies dall'ex impiegato William Dunlap e da un operaio che agiva da intermediario.\nEdith continu\u00f2 ad usare la casa come luogo di ritiro fine settimanale per i successivi 21 anni, spesso ospitando noti personaggi del mondo dell'architettura per mostrare i lavori dell'architetto di fama mondiale. Nel 1968, il dipartimento autostradale locale espropri\u00f2 due acri di terreno confinante con la casa per la costruzione di un nuovo ponte sul fiume Fox per l'autostrada sopraelevata. Farnsworth fece causa per fermare il progetto ma perse la causa. Vendette la casa nel 1972 ritirandosi nella sua villa in Italia.\nNel 1972 Casa Farnsworth fu acquistata da Lord Peter Palumbo, magnate inglese delle propriet\u00e0, collezionista di arte e appassionato di architettura. Rimosse la schermatura di bronzo che chiudeva la veranda, aggiunse l'aria condizionata, diede ampio respiro all'architettura paesaggistica aggiungendo sculture di Andy Goldsworthy, Anthony Caro, e Richard Serra. Dopo aver posseduto la propriet\u00e0 per 31 anni nel dicembre del 2003 Palumbo rimosse le opere d'arte e vendette la propriet\u00e0 all'asta ad un gruppo di preservazionisti del luogo con il supporto del \"National Trust for Historic Preservation\" per una cifra di 7.5 milioni di dollari; il Landmarks Preservation Council of Illinois organizza tour pubblici all'edificio. La casa \u00e8 registrata nel Registro Nazionale ed \u00e8 segnalata come Monumento Storico Nazionale dal Dipartimento dell'Interno degli Stati Uniti.\nNel mese di settembre del 2008 la casa fu allagata dalle piogge, per lo sfacelo provocato dall'Uragano Ike. L'acqua che ha raggiunto il livello di 1,5\u00a0m dal suolo ha sommerso il pavimento di quasi mezzo metro. Molti mobili si sono salvati per galleggiamento. La casa \u00e8 stata chiusa alle visite pubbliche per restauri per tutto il 2008 ed ha riaperto nella primavera del 2009.\nStruttura.\nLe caratteristiche essenziali della casa sono immediatamente evidenti. L'uso di pareti vetrate apre l'interno verso l'ambiente circostante, limitando l'opacit\u00e0 alle sole partizioni orizzontali, due lastre, che racchiudono l'ambiente abitabile. I bordi delle lastre sono caratterizzati dall'uso di acciaio a vista, dipinto di bianco. La casa si trova a circa 1,5 metri da terra, sopraelevata mediante 8 pilastri (con il profilo ad H), anch'essi in acciaio bianco, collegati alla piastra del pavimento e a quella del soffitto. L'edificio sembra galleggiare senza peso sopra la superficie che occupa. Una terza piastra, leggermente ribassata rispetto al livello della casa, funge da collegamento tra il suolo e il piccolo portico antistante l'ingresso.\nMies applica qui il concetto di open space, un grande spazio non strutturato, ma disponibile ad adattarsi alle esigenze di pi\u00f9 persone. Al centro della grande camera si trova il \"nocciolo\" dei servizi, due blocchi in legno contenenti un guardaroba, il bagno e la cucina. Lo spazio restante \u00e8 caratterizzato dalla presenza di elementi mobili che suggeriscono una suddivisione spaziale non rigida.\nL'architetto applicher\u00e0 nuovamente questo concetto spaziale nelle sue opere successive, dalla Crown Hall dell'Illinois Institute of Technology fino alla Neue Nationalgalerie. Il concetto di stanza singola utilizzabile liberamente e flessibile, priva di ostacoli all'interno e racchiusa da una cortina vetrata retta da un esile apparato strutturale, \u00e8 uno degli ideali architettonici che pi\u00f9 caratterizzeranno la carriera americana di Mies van der Rohe. La Farnsworth House \u00e8 molto significativa in quanto prima completa realizzazione di questo ideale, prototipo della sua visione di come dovrebbe essere l'architettura in un'era tecnologica.\nArchitettura come un'espressione del Tempo.\nCasa Farnsworth affronta il rapporto tra l'individuo e la societ\u00e0. La filosofia progettuale di Mies \u00e8 guidata dalla tecnologia dell'era moderna, dove il singolo individuo esiste come parte di una pi\u00f9 grande volont\u00e0 indipendente dal suo controllo. Ma Mies credeva che l'individuo pu\u00f2 e deve esistere in armonia con la cultura del suo tempo. La sua carriera \u00e8 stata una lunga e paziente ricerca per un'architettura che fosse il vero prodotto della sua epoca, oltre che una chiara manifestazione sul posto dell'individuo nella sua Era. Per l'architetto, la sua era \u00e8 quella della produzione industriale di massa, una civilt\u00e0 formatasi dalla forza del rapido sviluppo tecnologico. Mies ha voluto che l'architettura fosse lo strumento per aiutare la riconciliazione tra l'individuo e la nuova societ\u00e0.\nLa sua risposta \u00e8 che l'individuo deve accettare l'ordine come necessario per la sua esistenza, rendendo lo spazio aperto necessario allo spirito dell'individuo di fiorire. Progetta un edificio libero, con un open space con solo i servizi necessari per vivere. Non credeva nell'usare l'architettura per sociale del comportamento umano nel sociale come altri modernisti, ma l'architettura deve rappresentare gli ideali e le aspirazioni. La sua progettazione in et\u00e0 matura \u00e8 un'espressione della sua comprensione dell'epoca moderna. Progetta in maniera che il suo edificio sia flessibile e che non ostacoli lo sviluppo dell'individuo, pur con l'anonimato che contraddistingue la cultura moderna. I materiali dei suoi edifici, come l'acciaio e le lastre di vetro, sono la diretta espressione del carattere dell'era moderna, ma bisogna considerare anche i materiali nobili usati, come il travertino ed i legni esotici, che rappresentano il lusso dell'era moderna. Mies accetta i problemi della societ\u00e0 industriale come dei fatti su cui riflettere, offrendo la sua visione idealizzata dove la tecnologia pu\u00f2 fare il bello e pu\u00f2 aiutare l'individuo. Suggerisce che gli aspetti negativi della tecnologia criticati alla fine del XIX secolo, come ad esempio da John Ruskin, possono risolversi con la creativit\u00e0 umana e mostra questa soluzione proprio nella Farnsworth house.\nRicollegare l'uomo alla natura \u00e8 la pi\u00f9 grande sfida di una societ\u00e0 urbanizzata. Il sito rurale offerto a Mies \u00e8 un'opportunit\u00e0 per relazionare direttamente la natura con l'uomo. Qui egli mette in evidenza il collegamento dell'individuo con la natura per mezzo di un riparo fatto dall'uomo.\nI muri di vetro e gli spazi interni aperti creano un'intensa connessione con l'ambiente esterno, mentre la struttura esterna con i vetri opachi riduce l'impatto dell'edificio al minimo. L'attenzione per il sito di progetto e l'integrazione con l'ambiente esterno rappresentano uno sforzo di impegno per sposare l'architettura con l'ambiente.\nMies concepisce l'edificio come uno spazio dentro-fuori, un rifugio architettonico simultaneamente indipendente ma che si intreccia con la natura. Mies decide di non costruire sulla parte alta della pianura, dove l'edificio sarebbe fuori pericolo dalle inondazioni, ma invece cerca la pericolosit\u00e0 intrinseca nella natura, costruendo direttamente sulla piana alluvionale vicino agli argini del fiume. Lo spazio chiuso e il \"portico\" sono elevati 1,5 metri, che \u00e8 poco pi\u00f9 dell'altezza di inondazione massima registrata negli ultimi 100 anni.\nFino ad oggi solo nel 1956 e nel 1996 le inondazioni sono arrivate al livello di calpestio della parte interna, causando significativi danni agli arredi, ai legni ed ai vetri. Il sito ha recentemente rischiato altre inondazioni, che hanno portato i proprietari ad intervenire preventivamente.\nLa casa ha sicuramente una personalit\u00e0 indipendente, che evoca un rapporto di connessione con la terra. I livelli della casa rievocano i diversi livelli del sito, come una sorta di rima poetica dell'architettura, non diversa dai balconi orizzontali e le rocce fatte da Wright nella sua Fallingwater. La casa \u00e8 in una zona ombrosa e fredda all'interno sotto un imponente acero. Come Mies spesso fece, l'entrata \u00e8 collocata dal lato del solo, di fronte al fiume invece che verso la strada, che fa girare i visitatori dietro l'angolo, rivelando loro diverse viste della casa e del sito, mentre lentamente si dirigono verso la porta di ingresso. La casa \u00e8 orientata in parallelo al flusso del fiume e la piattaforma minore \u00e8 in relazione con la maggiore. Lo spazio esterno della piattaforma maggiore \u00e8 un'estensione dello spazio interno, assieme al portico e al terrazzo aperto. Tutte le relazioni che ha con la natura rimangono distinte perch\u00e9 le semplici geometrie della struttura sono evidenti fatture umane, come la scelta del colore, il bianco, un colore puro.\nCritica.\nL'edificio ricevette grandi elogi da parte delle riviste architettoniche, con il risultato di attirare sciami di visitatori indesiderati che volevano rimirare il capolavoro di Mies. Tuttavia, a seguito dell'azione legale indetta da Edith Farnsworth, la casa divenne un simbolo dei conflitti sociali caratterizzanti l'era McCarthy. L'abitazione fu oggetto di critiche da parte delle riviste anti-moderniste, che arrivarono perfino ad additarla come tentativo comunista di soppiantare l'abitazione tradizionale americana. Anche Frank Lloyd Wright denunci\u00f2 la casa, insieme con il Bauhaus e tutto l'International Style, come anti-americani.\nI punti principali delle critiche vertevano sulle grandi pareti vetrate, il tetto piano e la mancanza di calore rispetto agli edifici tradizionali. Nonostante ci\u00f2, la casa Farnsworth \u00e8 stata acclamata come uno dei capolavori del Movimento Moderno, e Mies ha ricevuto la \"Medal of Freedom\" dal presidente statunitense per il suo contributo all'architettura. Philip Johnson vi ha tratto ispirazione per realizzare la sua Glass House nel 1947 e nel XXI secolo, i critici di architettura Paul Goldberger e Blair Kamin, vincitori del Premio Pulitzer, hanno dichiarato la casa uno dei capolavori dell'architettura del XX secolo."}
{"id": "2041201", "revid": "709565", "url": "https://it.wikipedia.org/wiki?curid=2041201", "title": "Episodi di Brian O'Brian", "text": "Questa \u00e8 una lista degli episodi della serie televisiva \"Brian O'Brian\".\n\"Operaman\".\nBrian fa finta di impersonare un cantante di opera lirica italiana.\n\"The Pool\".\nBrian cerca di escogitare un modo per entrare in acqua senza nuotare, ma tutti quelli che prova non sono permessi.\n\"Assembly Required\".\nBrian cerca di costruire un tavolino.\n\"Basketball\".\nBrian gioca a basket in palestra.\n\"Band\".\nBrian suona in un'orchestra immaginaria.\n\"Babysitter\".\nBrian fa da baby-sitter ad un bambino, ma non se la cava molto bene.\n\"Dancing!\".\nBrian si diverte a ballare a casa sua.\n\"Doubles!\".\nBrian impressiona Veronica in una partita di tennis.\n\"Bones!\".\nBrian visita il museo di storia naturale.\n\"Clumsy Work\".\nBrian lavora in un ristorante, ma non \u00e8 molto bravo."}
{"id": "2041202", "revid": "30610", "url": "https://it.wikipedia.org/wiki?curid=2041202", "title": "Venerd\u00ec 17", "text": ""}
{"id": "2041207", "revid": "287204", "url": "https://it.wikipedia.org/wiki?curid=2041207", "title": "Gangarampur", "text": " \nGangarampur \u00e8 una suddivisione dell'India, classificata come \"municipality\", di 53.548 abitanti, situata nel distretto del Dinajpur Meridionale, nello stato federato del Bengala Occidentale. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 25\u00b0 23' 60 N e 88\u00b0 31' 0 E e ha un'altitudine di 24 .\nSociet\u00e0.\nEvoluzione demografica.\nAl censimento del 2001 la popolazione di Gangarampur assommava a 53.548 persone, delle quali 27.789 maschi e 25.759 femmine. I bambini di et\u00e0 inferiore o uguale ai sei anni assommavano a 7.178, dei quali 3.668 maschi e 3.510 femmine. Infine, coloro che erano in grado di saper almeno leggere e scrivere erano 35.980, dei quali 20.334 maschi e 15.646 femmine."}
{"id": "2041213", "revid": "773636", "url": "https://it.wikipedia.org/wiki?curid=2041213", "title": "Santuario della Madonna delle Grazie (Pitigliano)", "text": "Il santuario della Madonna delle Grazie \u00e8 un edificio religioso situato a Pitigliano, nella provincia di Grosseto.\nLa sua ubicazione \u00e8 lungo la Strada statale 74 Maremmana, alcune centinaia di metri a sud del centro storico, in corrispondenza di uno dei tornanti che si sviluppano in prossimit\u00e0 della cittadina.\nStoria.\nIl santuario sorse come semplice cappella rurale agli inizi del XV secolo, che venne ampliata durante i secoli successivi a seguito della costruzione degli attigui ambienti conventuali ove si stabilirono i francescani.\nNel tardo XVIII secolo i frati lasciarono definitivamente il convento ed il complesso religioso, pur subendo alcune modifiche, continu\u00f2 ad essere frequentato da numerosi fedeli devoti della \"Madonna delle Grazie\", che veniva ritenuta miracolosa: i continui pellegrinaggi che andarono avanti per tutto il XIX e per buona parte del XX secolo, trasformarono di fatto la precedente struttura conventuale in santuario.\nDescrizione.\nIl santuario della Madonna delle Grazie \u00e8 ubicato all'interno di un articolato complesso, al cui interno \u00e8 inclusa anche l'omonima chiesa.\nLa chiesa si presenta ad aula unica, con una breve gradinata che conduce al portale d'ingresso che si apre al centro della facciata principale, che risulta completamente rivestita in intonaco. Il portale si presenta architravato, sormontato da un timpano triangolare; sopra il portale, si aprono lateralmente sulla facciata due monofore con arco tondo, separate tra loro da una polifora tamponata spartita da sei colonnine munite di piccolo capitello sommitale su cui trovano appoggio sei piccoli archi a tutto sesto. Sopra la polifora tamponata, si apre al centro della parte sommitale della facciata un ampio rosone di forma circolare. Il lato destro della facciata, il fianco laterale destro e l'area absidale della chiesa sono addossati ad alcuni fabbricati che in passato ospitavano le strutture conventuali.\nL'interno della chiesa si presenta ad aula unica, con altari arricchiti da semplici decorazioni manieriste e barocche.\nIl campanile si eleva all'esterno della chiesa, addossato alla parte posteriore del fianco laterale sinistro, all'area absidale e ad alcuni fabbricati delle strutture conventuali. La torre campanaria presenta una sezione quadrata, con quattro monofore ad arco tondo che si aprono nella parte alta racchiudendo la cella campanaria, al di sopra della quale spicca la cuspide di forma piramidale, rivestita in blocchi di tufo come tutta la parte alta del campanile (la parte centrale e quella inferiore sono invece parzialmente intonacate).\nTra i fabbricati che ospitavano in passato le strutture conventuali, sono visibili i resti di una piccola cappella ad aula unica con tetto a capanna, con la semplice facciata in cui si apre il portale d'ingresso e, nella parte alta, un piccolo rosone circolare: la cappella si trova dietro il fianco laterale sinistro della chiesa, poco oltre il campanile."}
{"id": "2041214", "revid": "124615925", "url": "https://it.wikipedia.org/wiki?curid=2041214", "title": "Hinterland di Genova", "text": "L'hinterland di Genova corrisponde alla sua cintura urbana ed ai territori limitrofi (come l'Oltregiogo Genovese), la cui popolazione, sommata a quella propriamente cittadina, porta a raggiungere un totale di circa un milione e mezzo di abitanti.\nGenova citt\u00e0.\nGli abitanti del territorio comunale sono circa 595.000, concentrati soprattutto in citt\u00e0. Genova risulta cos\u00ec il sesto comune italiano per popolazione, mentre se si considera la superficie \u00e8 la terza metropoli italiana dopo Roma e Venezia.\nArea urbana.\nCorrisponde all'insieme dei comuni che cingono Genova senza soluzione di continuit\u00e0. L'intera area urbana \u00e8 di 810.000 abitanti.\nArea metropolitana.\nNon ufficializzata istituzionalmente, l'area metropolitana genovese rappresenta l'unione tra l'istituenda \"Citt\u00e0 metropolitana di Genova\" e le aree ad essa contigue per ragioni urbanistiche, economiche, sociali e culturali. Il territorio si estende dall'albenganese ad ovest, alle Cinque Terre ad est, e hanno come vertice settentrionale il naturale retroterra dell'Oltregiogo, includendo le aree di Novi Ligure e Ovada, in provincia di Alessandria, e di Bobbio in provincia di Piacenza. Esempi significativi di tale integrazione con il capoluogo ligure sono: l'interporto di Rivalta Scrivia, il retroporto naturale genovese di Alessandria, il gemellaggio con Acqui Terme, e il futuro \"terzo valico\" che faciliter\u00e0 le comunicazioni con i circondari piemontesi di Novi Ligure e Tortona. Considerando l'intera area metropolitana, la popolazione dell'area genovese conta oltre 1.510.000 di abitanti e circa 7.000\u00a0km\u00b2 di territorio."}
{"id": "2041218", "revid": "666668", "url": "https://it.wikipedia.org/wiki?curid=2041218", "title": "Mera", "text": ""}
{"id": "2041219", "revid": "38120", "url": "https://it.wikipedia.org/wiki?curid=2041219", "title": "MeRa", "text": ""}
{"id": "2041220", "revid": "599013", "url": "https://it.wikipedia.org/wiki?curid=2041220", "title": "Alan Henderson", "text": ""}
{"id": "2041227", "revid": "767487", "url": "https://it.wikipedia.org/wiki?curid=2041227", "title": "Susana Fortes", "text": " \nLaureata in Geografia e Storia all'universit\u00e0 di Santiago di Compostela, e in Storia americana all'universit\u00e0 di Barcellona, unisce la sua passione per i romanzi con il lavoro come professoressa a Valencia. Ha tenuto conferenze negli Stati Uniti d'America (Louisiana e California).\nSusana \u00e8 autrice di diversi romanzi, tra cui \"Gli amanti\" (\"El amante alban\u00e9s\"), con il quale fu finalista del Premio Planeta nell'edizione del 2003."}
{"id": "2041228", "revid": "74801", "url": "https://it.wikipedia.org/wiki?curid=2041228", "title": "Laramie", "text": "Laramie \u00e8 una citt\u00e0 e capoluogo della contea di Albany, Wyoming, Stati Uniti. La popolazione era di abitanti al censimento del 2010. Situata sul fiume Laramie, nel sud-est del Wyoming, la citt\u00e0 si trova a ovest di Cheyenne, all'incrocio tra l'Interstate 80 e l'U.S. Route 287.\nLaramie fu colonizzata a met\u00e0 del XIX secolo lungo la linea della Union Pacific Railroad, che attraversa il fiume Laramie a Laramie. \u00c8 sede dell'Universit\u00e0 del Wyoming, del Wyoming Technical Institute e di un ramo del Laramie County Community College. L'Aeroporto Regionale di Laramie serve Laramie. Le rovine di Fort Sanders, un forte dell'esercito che precede Laramie, si trovano a sud della citt\u00e0 lungo la Route 287. Situata nella Laramie Valley tra le Medicine Bow Mountains e le Laramie Mountains, la citt\u00e0 attira gli appassionati di attivit\u00e0 all'aria aperta con la sua abbondanza di attivit\u00e0 all'aria aperta.\nNel 2011, Laramie \u00e8 stata nominata come una delle migliori citt\u00e0 in cui ritirarsi dalla rivista \"Money\", che ha citato la sua posizione panoramica, le tasse basse e le opportunit\u00e0 di istruzione.\nGeografia fisica.\nSecondo lo United States Census Bureau, ha un'area totale di .\nSociet\u00e0.\nEvoluzione demografica.\nSecondo il censimento del 2010, la popolazione era di abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dall'89,5% di bianchi, l'1,3% di afroamericani, lo 0,7% di nativi americani, il 3,2% di asiatici, lo 0,1% di oceanici, il 2,5% di altre razze, e il 2,8% di due o pi\u00f9 etnie. Ispanici o latinos di qualunque razza erano il 9,2% della popolazione.\nInfrastrutture e trasporti.\nLaramie \u00e8 collegata via aerea grazie alla presenza dell'aeroporto regionale di Laramie, collocato a circa ad ovest del centro cittadino."}
{"id": "2041229", "revid": "686936", "url": "https://it.wikipedia.org/wiki?curid=2041229", "title": "Marshawn Lynch", "text": "Carriera professionistica.\nBuffalo Bills.\nStagione 2007.\nLynch inizi\u00f2 la stagione 2007 come running back titolare dei Buffalo Bills. Nella sua prima partita da professionista, il 9 settembre, guadagn\u00f2 90 yard su 19 corse e segn\u00f2 il suo primo touchdown nella sconfitta 15\u201314 contro i Denver Broncos. Il 4 novembre esplose contro i Cincinnati Bengals, correndo 29 volte per 153 yard, compreso un touchdown da 56 yard. Lynch complet\u00f2 anche un passaggio da touchdown per il tight end Robert Royal, il primo touchdown passato da un giocatore non nel ruolo di quarterback dei Bills dal .\nLynch si infortun\u00f2 a una caviglia nella settimana successiva contro i Miami Dolphins e perse le successive tre partite. Torn\u00f2 a giocare il 9 dicembre nella seconda gara stagionale dei Bills contro i Dolphins, correndo 107 yard e subendo il primo fumble in carriera. Quella fu la prima gara dal in cui l'attacco dei Bills ebbe due giocatori che corsero pi\u00f9 di cento yard; l'altro fu Fred Jackson che ne corse 117. Lynch super\u00f2 le mille yard stagionali il 23 dicembre contro i New York Giants, segnando un touchdown nella sconfitta 38\u201321 che permise ai Giants di centrare i playoff. Divenne cos\u00ec il quarto rookie della storia dei Bills a superare le mille yard corse e il primo da Greg Bell nel 1984. La sua ottima annata da rookie termin\u00f2 con 1.115 yard corse e 7 touchdown.\nStagione 2008.\nLynch fu tenuto a un minimo stagionale di 16 yard corse contro i New York Jets il 2 novembre. Super\u00f2 per la prima volta le 100 yard corse due settimane dopo nel Monday Night Football contro i Cleveland Browns, quando ne guadagn\u00f2 119, gara in cui segn\u00f2 il suo primo touchdown su ricezione. Altre due settimane dopo, Lynch corse un massimo stagionale di 134 yard contro i San Francisco 49ers il 30 novembre. Super\u00f2 nuovamente le mille yard corse nella rivincita coi Jets del 14 dicembre in cui ne corse 127. Nel secondo tempo della vittoria del 21 dicembre contro i Denver Broncos si infortun\u00f2 a una spalla, nella gara in cui segn\u00f2 il suo ottavo TD stagionale. L'infortunio gli fece perdere l'ultima gara stagionale contro i New England Patriots e termin\u00f2 cos\u00ec la stagione 2008 con 1.036 yard corse e 8 touchdown su corsa, oltre a 300 yard ricevute e un altro TD su ricezione. Grazie a queste prestazioni, Lynch fu convocato per il suo primo Pro Bowl, sostituendo l'infortunato Chris Johnson. Questo lo rese il primo running back dei Bills ad essere convocato per il Pro Bowl da Travis Henry nel 2002.\nStagione 2009.\nDopo essere stato condannato per possesso illegale di un'arma da fuoco prima della stagione 2009, Lynch si incontr\u00f2 col Commissioner della NFL Roger Goodell per discutere del disciplinare che gli sarebbe stato affibbiato. Il 9 aprile la lega annunci\u00f2 che sarebbe stato sospeso per le prime tre partite della stagione Lynch fece appello contro la sospensione il 14 maggio, che gli venne sospesa nel mese di agosto.\nLynch scese in campo nella prima gara del 2009 contro i Miami Dolphins e gioc\u00f2 per tutto il resto del 2009. A partire dal 29 novembre, fu sostituito come running back titolare da Fred Jackson, che super\u00f2 le mille yard corse per la prima volta in carriera. Lynch concluse l'annata con un minimo in carriera di 450 yard corse e 2 touchdown.\nStagione 2010.\nLynch soffr\u00ec una distorsione alla caviglia nella pre-stagione dei Bills contro i Washington Redskins che avrebbe dovuto tenerlo fuori dal campo di gioco per 3-4 settimane. Alla fine disput\u00f2 le prime tre gare coi Bills prima di essere scambiato coi Seattle Seahawks il 5 ottobre per due scelte del draft: una del quarto giro nel 2011 ed una da definire nel 2012 (che si sarebbe rivelata una scelta del quinto giro).\nSeattle Seahawks.\nA Seattle, Lynch si riun\u00ec con l'ex compagno di stanza e amico dell'universit\u00e0 Justin Forsett, un running back scelto nel 2008 al settimo giro dai Seahawks.\nSegn\u00f2 il suo primo touchdown della stagione il 17 ottobre su una corsa da una yard contro i Chicago Bears. Il 5 dicembre, ne segn\u00f2 tre contro i Carolina Panthers. Lynch fin\u00ec la stagione regolare con 747 yard guadagnate su corsa. I Seahawks, malgrado un record di 7-9 vinsero una debole NFC West division e si qualificarono per i playoff.\nNella sua prima gara di playoff in carriera, l'8 gennaio 2011, Lynch segn\u00f2 un touchdown dopo una corsa 67 yard in cui super\u00f2 otto tentativi di placcaggio e con un braccio trascin\u00f2 a terra il cornerback dei Saints Tracy Porter in una corsa che viene ricordata come una delle pi\u00f9 grandi azioni della storia della NFL. La reazione della folla dello stadio casalingo alla corsa fu talmente forte che si registr\u00f2 dell'attivit\u00e0 sismica per circa 90 metri attorno allo stadio. Il TD del quarto periodo si rivel\u00f2 essere quello della vittoria, con i Seahawks che sconfissero i Saints, 41\u201336, dando vita ad una delle pi\u00f9 grandi sorprese della storia dei playoff NFL. Riguardo alla sua spettacolare azione, Lynch comment\u00f2:\nStagione 2011.\nLynch gioc\u00f2 15 partite da titolare, saltando solo la gara del 23 novembre 2011 a causa di problemi alla schiena sorti nel pre-partita. Termin\u00f2 la stagione 2011 correndo per 1.204 yard e 12 touchdown, entrambi allora primati personali, e correndo la prima stagione da oltre 1.000 yard dal 2008. Il 18 novembre 2011, Lynch stabil\u00ec il record di franchigia per gare consecutive con almeno un touchdown su corsa segnando il suo decimo di fila. Il precedente record di nove era stato stabilito da Shaun Alexander nel 2005. Il 24 gennaio 2012, Lynch fu aggiunto al roster della NFC per l'annuale Pro Bowl, in sostituzione del running back dei San Francisco 49ers Frank Gore. A fine stagione, Lynch fu votato al 94\u00ba posto nella NFL Top 100, l'annuale classifica dei migliori cento giocatori della stagione.\nStagione 2012.\nIl 4 marzo 2012, Lynch rifirm\u00f2 con i Seahawks un contratto di 4 anni del valore di 31 milioni di dollari, di cui 18 garantiti. Il 15 luglio, il giocatore fu arrestato per guida in stato di ebbrezza mentre era alla guida di un van bianco alle ore 3:20 della notte tra sabato e domenica.\nIl 9 settembre, nella prima gara di stagione regolare, persa contro gli Arizona Cardinals, Lynch corse per 85 yard su 20 possessi. Nel turno successivo, Marshawn trascin\u00f2 Seattle alla prima vittoria stagionale, correndo 122 yard su 26 tentativi e segnando un touchdown dopo una corsa da 3 yard.\nNella settimana 3 i Seahawks vinsero in casa contro i Green Bay Packers per 14-12 con un controverso passaggio da touchdown di Russell Wilson all'ultimo istante di gara per Golden Tate su una situazione di \"quarto&amp;24\". Lynch nella partita corse 98 yard su 25 tentativi. Nella settimana 4, Seattle perse in trasferta contro i St. Louis Rams: Marshawn tuttavia continu\u00f2 a sostenere quasi da solo l'intero peso dell'attacco dei Seahawks terminando con 118 yard corse e un touchdown segnato nel primo drive della gara.\nNella settimana 5 i Seahawks si portarono su un record di 3-2 vincendo in trasferta contro i Carolina Panthers: Marshawn corse 85 yard su 21 tentativi. I Seahawks rimontarono 13 punti ai New England Patriots nella settimana 6 portandosi su un record di 4-2 con il running back che corse fino a quel momento il minimo stagionale con 41 yard.\nNel Thursday Night Football della settimana 7, i Seahawks persero contro i San Francisco 49ers nella gara che avrebbe assicurato al vincitore la leadership nella NFC West: Lynch corse 103 yard su 19 tentativi. Nella settimana 8, i Seahawks scesero a un record di 4-4 perdendo all'ultimo minuto contro i Detroit Lions: Marshawn guadagn\u00f2 105 yard e segn\u00f2 un touchdown dopo una corsa solitaria da 77 yard.\nI Seahawks vinsero la quarta gara in casa in altrettante partite nella settimana 9 contro i Minnesota Vikings: nella sfida con Adrian Peterson tra i due migliori corridori della lega, Lynch non deluse le attese correndo 124 yard e segnando un touchdown.\nNella settimana 10 i Seahawks vinsero la quinta partita su cinque in casa superando facilmente i New York Jets: Lynch grazie alle 124 yard corse (oltre a un touchdown) super\u00f2 le mille yard corse dopo poco pi\u00f9 di met\u00e0 stagione. Dopo la settimana di pausa, Seattle perse contro i Miami Dolphins con un field goal all'ultimo secondo con Lynch che corse sole 46 yard.\nNella settimana 13 i Seahawks ottennero una fondamentale vittoria ai supplementari contro i Chicago Bears al Soldier Field con Lynch che corse 87 yard e segn\u00f2 il sesto touchdown stagionale. Nel turno successivo Seattle ottenne una vittoria di proporzioni storiche battendo i Cardinals per 58-0 stabilendo il nuovo primato di franchigia di punti segnati. Lynch corse 128 yard in soli 11 possessi e segn\u00f2 tre touchdown, non giocando tuttavia gran parte del secondo tempo per riposare a risultato ormai ampiamente acquisito.. Durante la partita, il running back super\u00f2 il proprio primato stagionale di yard corse stabilito l'anno precedente, con altre tre gare a disposizione.\nNella settimana 15 i Seahawks inflissero altri 50 punti ai Bills, assicurandosi, con la nona vittoria stagionale, il primo record positivo dalla stagione .. Lynch corse 113 yard e sigl\u00f2 il decimo touchdown su corsa della stagione.\nNella settimana 16 i Seahawks si vendicarono dei 49ers battendoli per 42-13 ed ottenendo la qualificazione per i playoff. Marshawn corse 111 yard e segn\u00f2 due touchdown, uno su corsa e uno su ricezione. Con questa partita il giocatore super\u00f2 le 6.000 yard corse in carriera.\nIl 26 dicembre, Lynch fu convocato per il terzo Pro Bowl in carriera. Nell'ultimo turno di campionato, i Seahawks batterono i Rams, concludendo l'annata come l'unica squadra della lega imbattuta in casa. Con 100 yard corse, Lynch divenne il terzo Seahawk della storia (con Shaun Alexander e Chris Warren) a superare le 1.500 yard corse in una stagione. Lynch concluse la stagione con i primati in carriera in yard corse con 1.590 yard (terzo nella lega) e yard medie a portata (5,0), con 11 touchdown su corsa e uno su ricezione. Il 12 gennaio 2013 fu inserito per la prima volta in carriera nel First-team All-Pro.\nNel primo turno di playoff contro i Washington Redskins, Lynch trascin\u00f2 la franchigia alla prima vittoria in trasferta nella \"post-season\" dalla stagione grazie a 132 yard corse e un touchdown. La corsa dei Seahawks si interruppe la settimana successiva contro la squadra col miglior record della NFC, gli Atlanta Falcons, che tenne Lynch a sole 46 yard corse, oltre a un touchdown. A fine anno fu inserito al numero 24 nella classifica dei migliori cento giocatori della stagione, ben 70 posizioni in pi\u00f9 dell'annata precedente.\nStagione 2013: vittoria del Super Bowl.\nDopo una prova opaca nella prima gara della stagione, la settimana successiva Lynch fu dominante nella netta vittoria sui 49ers, correndo 98 yard e segnando due touchdown su corsa e uno su ricezione. Nella settimana 4 corse 98 yard e segn\u00f2 un touchdown contro gli Houston Texans contribuendo alla vittoria nei supplementari dei Seahawks che per la prima volta nella loro storia partirono con un record di 4-0. La settimana successiva, altre 102 yard corse non furono sufficienti ad evitare la prima sconfitta stagionale contro gli Indianapolis Colts. La squadra torn\u00f2 alla vittoria nella settimana successiva contro i Titans con Marshawn che corse per 77 yard e 2 touchdown e stabil\u00ec un primato in carriera di 78 yard ricevute.\nCon la vittoria in trasferta sui Cardinals nel \"Thursday Night\" della settimana 7, Seattle part\u00ec per la prima volta nella sua storia con un record di 6-1: Lynch contribu\u00ec con la solita solida prestazione, correndo 91 yard e segnando un touchdown. Due settimane dopo contro i Buccaneers corse un nuovo massimo stagionale di 125 yard e contribuendo con 44 yard corse solo nei supplementari a raggiungere la posizione utile per far calciare il field goal della vittoria alla sua squadra. La domenica successiva Seattle si vendic\u00f2 di Atlanta che l'aveva eliminata dai playoff dieci mesi prima con un'altra prova dominante di Lynch che corse 145 yard e segn\u00f2 un touchdown. Nella vittoria sui Vikings della settimana 11 in cui i Seahawks stabilirono il nuovo primato di franchigia per vittorie consecutive in casa (13), Marshawn segn\u00f2 tre touchdown complessivi, due su corsa e uno su ricezione e con 54 yard corse super\u00f2 quota 7.000 in carriera.\nNel turno 14, Lynch super\u00f2 le mille yard corse per la terza stagione consecutiva (la quinta complessiva) correndone 72 e segnando un touchdown ma i Seahawks subirono la seconda sconfitta stagionale contro i 49ers a Candlestick Park. La domenica successiva batterono 23-0 i New York Giants al MetLife Stadium, la prima volta che la franchigia avversaria non riusc\u00ec a segnare alcun punto in casa dal settembre 1995. Marshawn concluse con 47 yard corse, 73 ricevute e segn\u00f2 un touchdown su corsa. Nell'ultima gara della stagione i Seahawks batterono i Rams in casa terminando con un record di 13 vittorie e 3 sconfitte, il migliore della storia della franchigia a pari merito con quello del 2005, assicurandosi il primo posto nel tabellone della NFC e la possibilit\u00e0 di qualificarsi direttamente al secondo turno dei playoff. Lynch concluse la stagione regolare con 1.257 yard corse guidando la NFL con 12 touchdown su corsa (a pari merito con Jamaal Charles) oltre ad altri 2 segnati su ricezione. Il 27 dicembre fu premiato con la quarta convocazione al Pro Bowl in carriera.\nNel divisional round dei playoff, Lynch gioc\u00f2 ancora una grande partita contro i Saints, correndo un primato di franchigia nei playoff di 140 yard e segn\u00f2 due touchdown nella vittoria di Seattle che permise alla squadra di qualificarsi per la finale della NFC contro i 49ers. Il 19 gennaio 2014, i Seahawks in casa batterono gli odiati rivali di division qualificandosi per il secondo Super Bowl della loro storia. Marshawn fu ancora fondamentale correndo 109 yard su 16 possessi e segn\u00f2 uno spettacolare touchdown dopo una corsa da 40 yard che impatt\u00f2 la gara sul momentaneo 10-10. Con quell'azione, Lynch stabil\u00ec il record NFL per il maggior numero di touchdown su corse da oltre 25 yard nei playoff, quattro. Inoltre, delle sole cinque volte dal 2010 al 2013 che i Niners concessero a un giocatore avversario di correre almeno 100 yard, quattro di esse furono da parte del running back di Seattle.\nNel Super Bowl XLVIII contro i Denver Broncos, Seattle domin\u00f2 dall'inizio alla fine della partita, vincendo per 43-8. Lynch si laure\u00f2 campione NFL correndo 39 yard e segnando un touchdown su corsa. A fine anno fu votato al 14\u00ba posto nella NFL Top 100 dai suoi colleghi\nStagione 2014: sconfitta nel Super Bowl.\nIl 24 luglio 2014, Lynch, che dovrebbe guadagnare 5,5 milioni di dollari nel 2014, annunci\u00f2 la sua intenzione di scioperare, non presentandosi al training camp, alla ricerca di un aumento salariale. Una settimana dopo, dopo essere stato multato di 30.000 dollari per ogni giorno di assenza dalla societ\u00e0, il giocatore torn\u00f2 sui propri passi. Malgrado queste distrazioni, il giocatore inizi\u00f2 la stagione col piede giusto giusto, correndo 110 yard e segnando 2 touchdown nella vittoria nella gara di debutto, in casa contro i Green Bay Packers. La settimana successiva segn\u00f2 un touchdown su ricezione ma i campioni in carica furono battuti a sorpresa in casa dei Chargers. Nella settimana 3, Seattle affront\u00f2 i Broncos nella rivincita del Super Bowl di sette mesi prima. Lynch corse 88 yard e segn\u00f2 due touchdown, uno su ricezione e uno su corsa nei supplementari che diede la vittoria alla sua squadra.\nDopo la settimana di pausa, Lynch segn\u00f2 il suo terzo touchdown su ricezione dell'anno, un nuovo primato personale, nella vittoria in casa dei Redskins. Torn\u00f2 a segnare nella settimana 9 contro i Raiders quando guadagn\u00f2 67 yard su corsa, 76 su ricezione e fece registrare due touchdown su corsa nella vittoria casalinga. Sette giorni dopo contro i Giants, nella gara in cui Seattle stabil\u00ec il primato di franchigia per yard corse (350), Lynch super\u00f2 quota 8.000 yard in carriera, correndo un massimo stagionale di 140 yard e un nuovo record personale di quattro touchdown nella vittoria 38-17. Per questa prestazione fu premiato per la seconda volta in carriera come running back della settimana.\nIl 27 novembre, nella gara del Giorno del Ringraziamento, i Seahawks interruppero una striscia di cinque sconfitte consecutive in casa dei 49ers, ottenendo la prima vittoria esterna sui rivali di division dal 2010, con Lynch che corse 104 yard su 20 tentativi. Dieci giorni dopo, nella vittoria esterna sugli Eagles primi nella propria division, segn\u00f2 il suo quarto TD su ricezione stagionale e con 84 yard corse super\u00f2 le mille yard per la quarta stagione consecutiva, la sesta complessiva. Nel quindicesimo turno, Seattle elimin\u00f2 i 49ers dalla contesa per i playoff, con Lynch che corse 91 yard e per il quarto anno consecutivo arriv\u00f2 in doppia cifra con i touchdown su corsa.\nNel penultimo turno della stagione i Seahawks affrontarono i Cardinals allo University of Phoenix Stadium con in palio il titolo di division. Lynch perse tutto il primo quarto per un problema di stomaco ma una volta entrato contribu\u00ec alla vittoria per 35-6 correndo 113 yard e 2 touchdown. Di questi, uno fu su una spettacolare corsa da 79 yard (la pi\u00f9 lunga della carriera) in cui super\u00f2 diversi placcaggi avversari in maniera simile a quello segnato contro i Saints nei playoff del 2010. Per la seconda volta in stagione fu premiato come running back della settimana. Nell'ultima partita, Seattle batt\u00e9 in casa i Rams assicurandosi per il secondo anno consecutivo la vittoria del titolo di division e il vantaggio del fattore campo per tutti i playoff della NFC, in una gara in cui guadagn\u00f2 cento yard complessive e segn\u00f2 un touchdown su corsa Lynch chiuse la stagione guidando la lega in touchdown totali (17) e touchdown su corsa (13, assieme a DeMarco Murray), classificandosi al quarto posto con 1.306 yard corse, venendo convocato per il quinto Pro Bowl in carriera e inserito nel Second-team All-Pro. Fu inoltre posizionato al nono posto nella NFL Top 100.\nDopo una vittoria contro i Panthers nel divisional round, Lynch con un record di franchigia nei playoff di 157 yard corse e un touchdown aiut\u00f2 i Seahawks a ribaltare uno svantaggio di 19-7 a tre minuti dal termine nella finale della NFC contro i Packers, andando a vincere ai supplementari e qualificandosi per il secondo Super Bowl consecutivo, perso poi contro i New England Patriots, gara in cui segn\u00f2 un touchdown.\nStagione 2015.\nDopo avere considerato l'ipotesi del ritiro, il 6 marzo 2015 fu annunciato il rinnovo di Lynch coi Seahawks fino al 2017, assicurandogli altri 24 milioni di dollari e portando il suo contratto a 31 milioni complessivi. Nelle prime gare della stagione fatic\u00f2 per un problema al ginocchio che lo costrinse a saltare le sfide del quarto e quinto turno. Torn\u00f2 in campo nella settimana 6 contro i Panthers, contro cui segn\u00f2 il primo touchdown stagionale. Quattro giorni dopo, in casa dei 49ers, super\u00f2 per la prima volta le cento yard corse in stagione (122) e segn\u00f2 il suo cinquantesimo touchdown su corsa con la maglia dei Seahawks, il massimo per qualsiasi giocatore della lega in quel periodo di tempo. Nel turno successivo, vinto in casa dei Cowboys, con 71 yard corse super\u00f2 quota 9.000 in carriera. Dopo avere saltato la partita della settimana 11 per infortunio, fu annunciato che il giocatore si sarebbe sottoposto a un intervento chirurgico a un'ernia, rimanendo fuori dai campi di gioco per tutto il resto della stagione regolare. Fece ritorno nel secondo turno di playoff correndo solamente 20 yard su sei tentativi nella sconfitta contro i Panthers.\nIl 7 febbraio 2016, Lynch annunci\u00f2 il proprio ritiro dal football professionistico.\nOakland Raiders.\nDopo una stagione fuori dai campi di gioco, Lynch manifest\u00f2 il desiderio di potere indossare la maglia della squadra della sua citt\u00e0 natale, Oakland. I diritti sul giocatore erano ancora per\u00f2 in mano ai Seahawks e, dopo qualche settimana di speculazione, anche grazie ai buoni rapporti tra le dirigenze delle due societ\u00e0, il 26 aprile 2017 queste si accordarono per la sua cessione grazie allo scambio di alcune scelte degli ultimi giri del Draft 2018. Lo stesso giorno, Lynch firm\u00f2 un contratto biennale da 9 milioni di dollari, con un valore massimo di 16,5 milioni compresi i bonus e gli incentivi. Il suo ritorno in campo lo fece partendo come titolare nella prima gara della stagione contro i Tennessee Titans in cui guid\u00f2 Oakland con 76 yard corse su 18 tentativi. Il primo touchdown lo segn\u00f2 la settimana successiva contro i Jets.\nNella gara del gioved\u00ec notte contro i Kansas City Chiefs, Lynch fu espulso nel secondo quarto per condotta antisportiva per un contatto con un arbitro, venendo in seguito squalificato per una partita. Tornato in campo nella settimana 9, segn\u00f2 per la prima volta 2 touchdown con la maglia dei Raiders nella vittoria sui Miami Dolphins. Nel tredicesimo turno segn\u00f2 l'80\u00ba touchdown su corsa in carriera con una corsa da 51 yard, la sua pi\u00f9 lunga dal 2014, in una gara conclusa con 101 yard corse. Con altre 101 yard corse nell'ultimo turno Lynch super\u00f2 le 10.000 yard corse in carriera. La sua prima stagione in California si chiuse con 891 yard corse e 7 touchdown giocando 15 partite, tutte come titolare, mentre Oakland non riusc\u00ec a qualificarsi per i playoff con un record di 6-10.\nNel 2018, col nuovo allenatore Jon Gruden, Lynch part\u00ec come titolare in tutte le prime sei gare, correndo 376 yard e segnando 3 touchdown prima di essere inserito in lista infortunati il 22 ottobre per un infortunio all'inguine. Il 24 aprile 2019 annunci\u00f2 di nuovo il ritiro.\nRitorno a Seattle.\nIl 24 dicembre 2019, dopo gli infortuni dei running back Chris Carson e Rashaad Penny, Lynch firm\u00f2 per fare ritorno alla sua ex squadra. Scese cos\u00ec in campo nell'ultimo turno contro i 49ers correndo 34 yard e segnando un touchdown. And\u00f2 a segno anche nel primo turno di playoff nella vittoria in casa dei Philadelphia Eagles. Nel divisional round and\u00f2 a segno due volte giungendo a quota 12 TD su corsa nei playoff, il quarto risultato di tutti i tempi alla pari di John Riggins e Terrell Davis. I Seahawks furono sconfitti dai Packers per 28-23.\nStatistiche.\nStagione regolare\nPlayoff"}
{"id": "2041230", "revid": "729019", "url": "https://it.wikipedia.org/wiki?curid=2041230", "title": "Short SC.7 Skyvan", "text": "Lo Short SC.7 Skyvan \u00e8 un bimotore turboelica da trasporto ad ala alta prodotto dall'azienda britannica Short Brothers &amp; Harland Ltd, poi Short Brothers plc, dagli anni sessanta agli anni ottanta ed attualmente ancora utilizzato da numerose compagnie aeree civili ed aeronautiche militari mondiali.\nProgettazione e sviluppo.\nNel 1958, la Shorts venne contattata dalla F.G. Miles Ltd (azienda succeduta alla Miles Aircraft) in cerca di un appoggio per avviare la produzione del H.D.M.106 Caravan dotato di un'ala Hurel Dubois. La Shorts acquis\u00ec il progetto ed i dati raccolti dai test sul Miles Aerovan basato sul prototipo HDM.105. Dopo la valutazione proposta dalla Miles, la Shorts decise di non intraprendere lo sviluppo del Caravan in favore di un proprio progetto per una versione utility box-car interamente metallica alla quale venne assegnata la denominazione Short SC.7 Skyvan.\nLa costruzione inizi\u00f2 presso gli stabilimenti di Sydenham, nei pressi di Belfast, nel 1960 ed il primo esemplare venne portato in volo per la prima volta il 17 gennaio 1963, equipaggiato da due motori a pistoni Continental. Successivamente, alla fine dello stesso anno, venne rimotorizzato con i pi\u00f9 potenti turboelica Turbom\u00e9ca Astazou di produzione francese, per poi passare definitivamente, con la serie 3, al mercato statunitense con una fornitura da parte della Garrett Systems.\nIn totale, fino al termine della produzione cessata nel 1986, vennero realizzati tra tutte le versioni, compreso il prototipo, 153 esemplari.\nDallo Skyvan venne sviluppata una variante caratterizzata dalla fusoliera allungata, lo Shorts 330.\nTecnica.\nLo Skyvan \u00e8 un bimotore monoplano di costruzione interamente metallica caratterizzato da una fusoliera a sezione quadrata di ampie dimensioni. La cabina di pilotaggio a due posti affiancati \u00e8 posta sul muso del velivolo, non \u00e8 pressurizzata ed \u00e8 dotata di un'ampia finestratura che ne favorisce la visibilit\u00e0. Posteriormente la fusoliera \u00e8 dotata di un ampio portellone di carico che termina in un impennaggio bideriva. L'ala, montata alta ed a semisbalzo, \u00e8 collegata ai due supporti laterali del carrello d'atterraggio, fisso e con configurazione triciclo anteriore, tramite un paio di robusti montanti obliqui. L'apparato propulsivo definitivo, adottato nel 1968 dalla versione Skyvan 3, \u00e8 affidato a due motori turboelica Garrett AiResearch TPE-331-201 capaci di 715 shp (533 kW) ciascuno, collocati in due gondole poste sotto l'ala vicino alla fusoliera ed abbinati a due eliche tripala a passo variabile.\nImpiego operativo.\nGli Skyvan vennero e sono tuttora ancora impiegati sia da numerose compagnie aeree civili che da un buon numero di aeronautiche militari soprattutto sud e centroamericane, africane ed asiatiche. Nel 2006 risultavano ancora in servizio operativo presso la Guyana Defence Force e nell'Oman in forza con la propria Al Quwwat al-Jawwiya al-Sultanya al-Omanya.\nCaratteristica principale degli Skyvan \u00e8 la pratica e vasta apertura posteriore del vano di carico che lo resero molto adatto per lancio in gruppo di Paracadutisti e per i famigerati Voli della morte.\nNel 1982, due Skyvans in forza presso la Prefectura Naval Argentina parteciparono attivamente alle operazioni durante la guerra delle Falklands. Entrambi gli esemplari vennero traghettati a Port Stanley nell'aprile 1982. Un esemplare venne colpito dal cannoneggiamento sull'ippodromo Port Stanley da parte della Royal Navy, e danneggiato in modo tale da non essere pi\u00f9 operativo. Successivamente venne completamente distrutto dall'artiglieria britannica durante le operazioni tra il 12 e 13 giugno.\nIl secondo esemplare venne utilizzato a Pebble Island, l'isola pi\u00f9 settentrionale delle Falklands, dove rest\u00f2 bloccato a causa del terreno fangoso. Successivamente venne distrutto dalle forze britanniche il 15 maggio 1982 durante l'operazione denominata raid su Pebble Island.\nVersioni.\nTutte prodotte negli stabilimenti Short di Belfast.\nUtilizzatori.\nCivili.\nAll'agosto 2006 erano ancora 35 gli esemplari di Shorts Skyvan in servizio di linea, con Sonair (1), Swala Airlines (2), Transway Air Services (1), Deraya Air Taxi (3), Layang Layang Aerospace (1), Macair Airlines (1), Malaysia Air Charter (1), Pan-Malaysian Air Transport (1), Wirakris Udara (1), CAE Aviation (1), Deltacraft (1), Invicta Aviation (2), Pink Aviation Services (4), Advanced Air (1), Allwest Freight (2), Arctic Circle Air Service (3), GB Airlink (1), North Star Air Cargo (5), Skylift Taxi Aereo (1) e Summit Air (2)."}
{"id": "2041232", "revid": "287204", "url": "https://it.wikipedia.org/wiki?curid=2041232", "title": "Garulia", "text": " \nGarulia \u00e8 una suddivisione dell'India, classificata come \"municipality\", di 76.309 abitanti, situata nel distretto dei 24 Pargana Nord, nello stato federato del Bengala Occidentale. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 22\u00b0 49' 16 N e 88\u00b0 22' 28 E e ha un'altitudine di 12 .\nSociet\u00e0.\nEvoluzione demografica.\nAl censimento del 2001 la popolazione di Garulia assommava a 76.309 persone, delle quali 40.600 maschi e 35.709 femmine. I bambini di et\u00e0 inferiore o uguale ai sei anni assommavano a 7.368, dei quali 3.840 maschi e 3.528 femmine. Infine, coloro che erano in grado di saper almeno leggere e scrivere erano 55.916, dei quali 32.116 maschi e 23.800 femmine."}
{"id": "2041237", "revid": "70217", "url": "https://it.wikipedia.org/wiki?curid=2041237", "title": "Masters of hardcore", "text": ""}
{"id": "2041239", "revid": "291719", "url": "https://it.wikipedia.org/wiki?curid=2041239", "title": "Quiche lorraine", "text": ""}
{"id": "2041240", "revid": "599013", "url": "https://it.wikipedia.org/wiki?curid=2041240", "title": "Auscultazione", "text": " \nL'auscultazione \u00e8 un sistema diagnostico che rientra nell'esame obiettivo con il quale con uno strumento apposito si procede all'ascolto di parti interne dell'organismo quali il cuore, i polmoni, la pleura, l'intestino e altri ancora.\nSi utilizza per comprendere la presenza di molte malattie, fra cui quelle respiratorie, grazie alle caratteristiche dei suoni riscontrati: frequenza, intensit\u00e0, durata e qualit\u00e0.\nStoria.\nL'esame e il termine furono coniati dal medico francese Ren\u00e9 Laennec (1781-1826); un tempo molto utilizzata, attualmente \u00e8 in fase di declino per l'introduzione di nuovi strumenti diagnostici.\nStrumenti.\nSi utilizza uno stetofonendoscopio, anche se in tempi recenti le forme elettroniche - dove l'auscultazione di ogni rumore, anche il pi\u00f9 piccolo, viene osservato - hanno preso il posto alla forma iniziale, utilizzata dai soli medici."}
{"id": "2041242", "revid": "204012", "url": "https://it.wikipedia.org/wiki?curid=2041242", "title": "Tono cardiaco", "text": ""}
{"id": "2041244", "revid": "38120", "url": "https://it.wikipedia.org/wiki?curid=2041244", "title": "Dimetilarsinato", "text": ""}
{"id": "2041245", "revid": "38120", "url": "https://it.wikipedia.org/wiki?curid=2041245", "title": "Acido cacodilico", "text": ""}
{"id": "2041247", "revid": "114053627", "url": "https://it.wikipedia.org/wiki?curid=2041247", "title": "Walid Khalidi", "text": "Biografia.\nWal\u012bd Kh\u0101lid\u012b ha compiuto i suoi studi nella Universit\u00e0 di Londra, laureandosi nel 1945 e nella Oxford University (Regno Unito) dove ha acquisito nel 1951 una laurea di secondo livello. \nHa insegnato nell'Universit\u00e0 Americana di Beirut fino al 1982, e successivamente a Oxford, ad Harvard e a Princeton.\n\u00c8 cofondatore ad Amman della Royal Scientific Society come pure del prestigioso Institute for Palestine Studies, di cui \u00e8 Segretario Generale. \u00c8 infine membro dell'American Academy of Arts and Sciences.\nL'Arab League Educational, Cultural and Scientific Organization gli ha attribuito nel 2002 un Premio per il suo contributo alla crescita culturale del mondo arabo.\nOpere.\nIn lingua araba:\nIn lingua inglese:"}
{"id": "2041249", "revid": "838137", "url": "https://it.wikipedia.org/wiki?curid=2041249", "title": "DMAA", "text": ""}
{"id": "2041250", "revid": "987147", "url": "https://it.wikipedia.org/wiki?curid=2041250", "title": "Dannunzianesimo", "text": "Il dannunzianesimo fu un fenomeno artistico e culturale non riferibile soltanto alla estetica di Gabriele d'Annunzio che influ\u00ec sulla letteratura, sul gusto e su gli stili di vita dei contemporanei ma fu anche la manifestazione e la reazione al \"male di vivere\" , a quel malessere sociale che ebbe profonde conseguenze, morali e politiche, sulla situazione storica dei primi decenni del XX secolo in Italia.\nIl dannunzianesimo, che si present\u00f2 come antiborghese, suscit\u00f2 invece interesse e curiosit\u00e0 in particolare in una certa aristocrazia e borghesia impiegatizia della Roma umbertina influenzandone il costume con i suoi atteggiamenti estetizzanti, narcisistici, amorali e superomistici tanto manifesti da far considerare D'Annunzio \u00abil vero figlio del nostro tempo\u00bb\nLa moda.\nTrasferitosi a Roma appena diciannovenne, Gabriele D'Annunzio acquista subito notoriet\u00e0 come giornalista di costume sui quotidiani pi\u00f9 diffusi nella capitale in apposite rubriche dove mostra i segni distintivi della sua personalit\u00e0 e della sua estetica: narcisismo, estetismo come stile di vita con un impegno e doti linguistiche tutti tesi a costruire un mito personale. Si diffonde in minuti particolari nel descrivere l'abbigliamento femminile e si profonde in consigli su le acconciature di moda volendo cos\u00ec esteriormente superare la mediocrit\u00e0 quotidiana e dimostrare come \u00abl\u2019arte sia una merce le cui regole l\u2019artista debba saper conoscere e usare\u00bb. D\u2019Annunzio, quindi, sin da subito dimostra di esser consapevole che la moda \u00e8 tra i linguaggi pi\u00f9 innovativi della modernit\u00e0 e per questo si propone come un novello Petronio, come l\"arbiter elegantiarum\" che il bel mondo, prima romano e poi italiano, sar\u00e0 ansioso di assecondare e seguire per essere all\u2019ultima moda.\u00bb\nIl \"Vate\" dissipa un vero patrimonio per abiti firmati di alta moda di lusso e per acquistare oggetti preziosi ma convenzionali con cui arredare la sua dimora al Vittoriale volendosi presentare come trasgressivo ma in realt\u00e0 ispirando il suo comportamento alla volont\u00e0 di conformarsi all'eleganza della \"elite\" di cui cerca di proporsi come guida e capo.\nL'arditismo.\nNel periodo seguente alla fine della Prima guerra mondiale si diffonde nella borghesia italiana l'arditismo che da forma militare di combattimento divenne un fenomeno di costume connesso alla magniloquenza, ai preziosismi espressivi, all'esasperato estetismo del dannunzianesimo e alla sua visione della guerra come rigeneratrice dello spirito di sfida e d'avventura che venne messo alla prova nell'impresa fiumana. Gli atteggiamenti anarchizzanti, espressi anche nei motti dannunziani, sfociarono nel fascismo che si avvalse per la conquista del potere degli aspetti psicologici offerti dalla propaganda dannunziana e dall'estetica futurista. Al fascismo il dannunzianesimo forn\u00ec l'apparato scenico delle celebrazioni, la teatralit\u00e0 e la mimica istrionica del capo e lasci\u00f2 alla mentalit\u00e0 fascista la sottovalutazione e il disprezzo degli avversari, la mancanza di senso storico, il fastidio per il pacifismo.\nL'estetica espansa.\nA proposito del dannunzianesimo si \u00e8 poi parlato di \"estetica espansa\" poich\u00e9 l'artista vuole estendere i canoni estetici all'intera sua esistenza facendo della sua vita e di ogni cosa ad essa connessa un'opera d'arte, una vita inimitabile che si concluda con la \"bella morte\"\nLa sfiducia che la ragione e la scienza possano dare un senso alla vita fa scoprire al dannunziano la sua solitudine, vissuta con arroganza e orgogliosamente come un'eccezionalit\u00e0 della propria personalit\u00e0 che giustifica la sua naturale supremazia su gli altri e fa nascere la volont\u00e0 estetica nicciana di abbandonarsi ai sensi e all'istinto per portare in primo piano la profonda essenza dell'io; una ricerca che nel Romanticismo, si traduceva in un incessante drammatico sforzo della conquista dell'assoluto abbandonandosi all'estasi dello spirito davanti all\u2019infinito e che ora, nel dannunzianesimo, si attua con il panismo immergendosi cio\u00e8, nella natura delle cose fino a \u00absentirne in bocca il sapore del mondo\u00bb\nConnesso al panismo \u00e8 il vitalismo con cui il dannunzianesimo esalta la vita senza limiti n\u00e9 freni ideologici o morali, come la ricerca del godimento (dionisiaco), come la celebrazione dell'istinto e di quella volont\u00e0 di potenza che apparterrebbe solo a pochi eletti, i quali sanno imporre il proprio comando sui pi\u00f9 deboli. Questa forza pu\u00f2 cos\u00ec rigenerare un mondo che Nietzsche e D'Annunzio ritengono esausto. Da considerare tuttavia che a differenza del vitalismo dannunziano, che nelle sue manifestazioni racchiude molti degli elementi tipici dell'estetismo decadente, il vitalismo nietzschiano va considerato anche nella sua accezione dionisiaca di accettazione tragica della vita, di un'accettazione \"tout court\" della vita, finanche nei suoi aspetti pi\u00f9 truci e sofferenti\nL'attuale dannunzianesimo.\nUn dannunzianesimo che ancora oggi si riflette in polemiche sul valore del personaggio e della sua poesia. \u00c8 cronaca recente l'episodio avvenuto nella citt\u00e0 di Trieste dove in occasione del centenario dell'impresa fiumana per volont\u00e0 del sindaco di centro-destra \u00e8 stata eretta una statua di D'Annunzio che parte della cittadinanza ha inteso come un voler esaltare tempi ormai passati. Su questo episodio ha commentato Claudio Magris sulle pagine del \"Corriere della sera\":"}
{"id": "2041251", "revid": "38120", "url": "https://it.wikipedia.org/wiki?curid=2041251", "title": "MMAA", "text": ""}
{"id": "2041252", "revid": "38120", "url": "https://it.wikipedia.org/wiki?curid=2041252", "title": "Acido metilarsonico", "text": ""}
{"id": "2041254", "revid": "647919", "url": "https://it.wikipedia.org/wiki?curid=2041254", "title": "Terremoto di Avezzano", "text": ""}
{"id": "2041256", "revid": "38120", "url": "https://it.wikipedia.org/wiki?curid=2041256", "title": "Metilarsonato", "text": ""}
{"id": "2041263", "revid": "38120", "url": "https://it.wikipedia.org/wiki?curid=2041263", "title": "Crisi sulle terre infinite", "text": ""}
{"id": "2041267", "revid": "287204", "url": "https://it.wikipedia.org/wiki?curid=2041267", "title": "Roscoe Parrish", "text": "Carriera professionistica.\nBuffalo Bills.\nParrish fu scelto al secondo giro del Draft 2005 dai Buffalo Bills. Debutt\u00f2 nella NFL il 23 ottobre 2005 contro gli Oakland Raiders. La sua prima stagione inizi\u00f2 molto male a causa di un infortunio che lo costrinse a saltare le prime 6 partite della stagione regolare.\nL'anno seguente trova pochi spazi come ricevitore ma invece riesce a ritornare in touchdown un punt contro i Jacksonville Jaguars.\nNelle due stagioni successive in tutti e due i primi incontri riusc\u00ec a ritornare in TD un punt.\nL'8 novembre 2010 dopo essersi rotto una costola venne messo sulla lista infortunati concludendo in anticipo la stagione regolare.\nLa stagione 2011 non and\u00f2 meglio per Parrish, dopo sole due partite si infortun\u00f2 alla caviglia sinistra saltando tutto il resto della stagione.\nTampa Bay Buccaneers.\nNella stagione 2012 firm\u00f2 con i Buccaneers, finendo con 13 partite nello Special Team."}
{"id": "2041268", "revid": "287204", "url": "https://it.wikipedia.org/wiki?curid=2041268", "title": "Gayespur", "text": " \nGayespur \u00e8 una suddivisione dell'India, classificata come \"municipality\", di 55.028 abitanti, situata nel distretto di Nadia, nello stato federato del Bengala Occidentale. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 23\u00b0 17' 13 N e 88\u00b0 21' 13 E.\nSociet\u00e0.\nEvoluzione demografica.\nAl censimento del 2001 la popolazione di Gayespur assommava a 55.028 persone, delle quali 28.199 maschi e 26.829 femmine. I bambini di et\u00e0 inferiore o uguale ai sei anni assommavano a 4.480, dei quali 2.286 maschi e 2.194 femmine. Infine, coloro che erano in grado di saper almeno leggere e scrivere erano 44.312, dei quali 23.975 maschi e 20.337 femmine."}
{"id": "2041271", "revid": "86599", "url": "https://it.wikipedia.org/wiki?curid=2041271", "title": "Johnstown", "text": ""}
{"id": "2041273", "revid": "1714743", "url": "https://it.wikipedia.org/wiki?curid=2041273", "title": "Luisa di Sassonia-Gotha-Altenburg", "text": "Biografia.\nInfanzia.\nLa principessa Luisa era l'unica figlia di Augusto, duca di Sassonia-Gotha-Altenburg e della sua prima moglie Luisa Carlotta di Meclemburgo-Schwerin, figlia a sua volta di Federico Francesco I, duca di Meclemburgo-Schwerin e di Luisa di Sassonia-Gotha-Altenburg] (sua omonima).\nMatrimonio.\nIl 31 luglio 1817 a Gotha, la sedicenne Luisa spos\u00f2 il suo parente trentatreenne Ernesto di Sassonia-Coburgo-Saalfeld dopo che egli non riusc\u00ec a conquistare la mano di una Granduchessa di Russia. Luisa era considerata \"giovane, intelligente, e bella\".\nIl matrimonio fu infelice a causa delle infedelt\u00e0 di Ernesto e la coppia si separ\u00f2 nel 1824. St. Wendel, nel Principato di Lichtenberg, le fu assegnata come sua nuova residenza e Luisa fu costretta a lasciare i suoi due figli alle spalle. Il biografo Lytton Strachey not\u00f2 nel 1921: \"La corte ducale non era famosa per la severit\u00e0 dei suoi costumi; il Duca era un uomo di galanteria, e si vociferava che la Duchessa seguiva l'esempio di suo marito. C'erano scandali: uno del Ciambellani di Corte, un uomo affascinante e colto di estrazione ebraica, si parl\u00f2 di (\"manca una parte della frase\") alla fine ci fu la separazione, seguito da un divorzio.\"\nUltimi anni e morte.\nIl 31 marzo 1826 il loro matrimonio fu ufficialmente dissolto. Sette mesi dopo, il 18 ottobre 1826, Luisa spos\u00f2 segretamente a St. Wendel il suo ex amante, il Barone Alexander von Hanstein (poi creato Conte di P\u00f6lzig e Beiersdrof). Durante il suo precedente matrimonio, aveva acquistato un grande interesse per la vita sociale del principato e fu venerata come la sua \"Landesmutter\" (letteralmente, \"madre della regione\"). Tuttavia, questa vita felice si concluse nel febbraio 1831, quando il suo matrimonio segreto con von Hanstein fu scoperto ed ella perse i suoi figli in modo permanente.\nLuisa mor\u00ec di cancro il 30 agosto 1831, quando aveva appena trent'anni. Anni dopo la sua morte, la Regina Vittoria descrisse Luisa in un memorandum del 1864: \"La principessa \u00e8 descritta come essere stata molto bella, anche se molto minuta; fiera, con gli occhi azzurri; ed il Principe Alberto si dice sia estremamente come lei\".\nDiscendenza.\nLuisa e Ernesto I di Luisa di Sassonia-Gotha-Altenburg ebbero due figli:"}
{"id": "2041276", "revid": "339392", "url": "https://it.wikipedia.org/wiki?curid=2041276", "title": "Expansion pack", "text": ""}
{"id": "2041278", "revid": "339392", "url": "https://it.wikipedia.org/wiki?curid=2041278", "title": "Ejzenstein", "text": ""}
{"id": "2041282", "revid": "287204", "url": "https://it.wikipedia.org/wiki?curid=2041282", "title": "Kurt Gruber", "text": ""}
{"id": "2041287", "revid": "287204", "url": "https://it.wikipedia.org/wiki?curid=2041287", "title": "Garshyamnagar", "text": " \nGarshyamnagar \u00e8 una suddivisione dell'India, classificata come \"census town\", di 7.354 abitanti, situata nel distretto dei 24 Pargana Nord, nello stato federato del Bengala Occidentale. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 22\u00b0 48' 57 N e 88\u00b0 23' 19 E.\nSociet\u00e0.\nEvoluzione demografica.\nAl censimento del 2001 la popolazione di Garshyamnagar assommava a 7.354 persone, delle quali 3.707 maschi e 3.647 femmine. I bambini di et\u00e0 inferiore o uguale ai sei anni assommavano a 613, dei quali 298 maschi e 315 femmine. Infine, coloro che erano in grado di saper almeno leggere e scrivere erano 5.839, dei quali 3.110 maschi e 2.729 femmine."}
{"id": "2041288", "revid": "1305772", "url": "https://it.wikipedia.org/wiki?curid=2041288", "title": "Greensburg", "text": "Nome di diverse localit\u00e0 degli Stati Uniti d'America:"}
{"id": "2041291", "revid": "287204", "url": "https://it.wikipedia.org/wiki?curid=2041291", "title": "Trent Edwards", "text": "Carriera universitaria.\nTrent inizi\u00f2 a giocare al college football con gli Stanford Cardinal a partire dal 2003. Nel suo primo anno scese in campo in 8 partite su 11 prima che un infortunio alla spalla lo costrinse a rimanere fuori per il resto della stagione. Lanci\u00f2 per 750 yard con 4 touchdown, 9 intercetti e 79,5 di passer rating, oltre a un touchdown su corsa. Nell'anno da sophomore gioc\u00f2 9 partite, lanciando per 1.718 yard con 9 touchdown, 11 intercetti e 110,7 di passer rating e un touchdown su corsa.\nNell'anno da junior gioc\u00f2 in tutte le 11 partite passando 1.934 yard con 17 TD, 7 intercetti e 139,0 di rating. Nell'ultimo anno gioc\u00f2 7 partite, prima della rottura del piede che lo costrinse a saltare il resto della stagione. Termin\u00f2 lanciando per 1.027 yard con 6 TD, 6 intercetti e un passer rating 120,6.\nPremi e riconoscimenti\nCarriera professionistica.\nBuffalo Bills.\nEdwards venne scelto al terzo giro del Draft NFL dai Bills. Il 10 luglio firm\u00f2 un contratto quadriennale per un totale di 2,296 milioni di dollari, inclusi 631.000$ di bonus alla firma. Debutt\u00f2 come professionista il 23 settembre 2007 contro i New England Patriots, dopo essersi guadagnato il posto da titolare nella settimana 8 contro i New York Jets si procura una distorsione al polso che gli costa una sosta. Nella settimana 13 contro i Washington Redskins gioca un'ottima prestazione che lo porta a vincere il titolo di miglior rookie della settimana. A fine stagione grazie a delle prestazioni molto convincenti venne scelto nella squadra dei \"rookie\" dell'anno di tutta la NFL. Chiuse la stagione con 10 partite di cui 9 da titolare, lanciando 1.630 yard con 7 TD, 8 intercetti e 70,4 di passer rating, oltre a 14 corse.\nNella stagione 2008 nella partita contro gli Arizona Cardinals a causa di un duro colpo alla testa da parte di Adrian Wilson sub\u00ec la sua prima commozione cerebrale. Dopo esser rientrato nella settimana 7 contro i San Diego Chargers, Edwards vinse il titolo di miglior quarterback della settimana della NFL. Nella settimana 13 contro i San Francisco 49ers si infortun\u00f2 al bacino, rimase fuori per 2 settimane. Chiuse la stagione con 14 partite da titolare, lanciando 2.699 yard con 11 TD, 10 intercetti e 85,4 di passer rating, oltre a 36 corse con 3 TD.\nNella stagione 2009 sub\u00ec la sua una seconda commozione cerebrale, nella partita contro i New York Jets a causa di un tackle doppio subito dai due linebacker David Harris e Calvin Pace. Poi successivamente si infortun\u00f2 al ginocchio a causa di un sack subito dal difensore Tully Banta-Cain dei New England Patriots. Per colpa di questi infortuni e di prove inconsistenti Edwards perse il suo posto da titolare nelle ultime 7 partite. Chiuse la stagione con 8 partite di cui 7 da titolare, lanciando 1.169 yard con 6 TD, 7 intercetti e 73,8 di passer rating, oltre a 14 corse.\nNella stagione 2010 dopo essersi riguadagnato il posto da titolare durante la pre-stagione, venne svincolato il 27 settembre. Chiuse con i Bills giocando sole due partite, lanciando 241 yard con un TD, 2 intercetti e 58,3 di passer rating, oltre a 5 corse.\nJacksonville Jaguars.\nIl giorno seguente venne preso dagli svincolati dai Jacksonville Jaguars. Gioc\u00f2 come riserva dietro a David Garrard ma trov\u00f2 pochissimi spazi, fin\u00ec giocando 2 partite, lanciando 280 yard con un TD, 2 intercetti e 51,4 di passer rating, oltre a 9 corse.\nPrima volta con gli Oakland Raiders.\nIl 30 luglio 2011 firm\u00f2 un contratto annuale con gli Oakland Raiders. Purtroppo non riusc\u00ec a conquistare il posto di riserva dietro a Jason Campbell. Il 3 settembre venne svincolato.\nPhiladelphia Eagles.\nIl 23 febbraio 2012 firm\u00f2 un contratto di un anno per 700.000$ con i Philadelphia Eagles. Il 6 settembre ottenne un'estensione di altri 715.000$ per un secondo anno. Chiuse la stagione giocando una sola partita, lanciando 14 yards con nessun TD o intercetto e 95,8 di passer rating. Il 16 aprile 2013 venne svincolato.\nChicago Bears.\nIl 18 agosto 2013, Edwards firm\u00f2 un contratto annuale coi Chicago Bears ma il 30 agosto venne svincolato.\nSeconda volta con gli Oakland Raiders.\nIl 2 gennaio 2014, Edwards firm\u00f2 con gli Oakland Raiders un contratto come riserva futura."}
{"id": "2041292", "revid": "446353", "url": "https://it.wikipedia.org/wiki?curid=2041292", "title": "SMS Emden (1908)", "text": "Lo SMS \"Emden\" fu un incrociatore leggero della marina imperiale tedesca (Kaiserliche Marine), entrato in servizio nel luglio del 1909 come seconda e ultima unit\u00e0 della classe Dresden e attivo durante le fasi iniziali della prima guerra mondiale.\nAssegnato allo Ostasiengeschwader (\"Squadra dell'Asia orientale\", la forza navale incaricata di proteggere i possedimenti coloniali tedeschi nell'area dell'oceano Pacifico), allo scoppio della guerra l'incrociatore, agli ordini del capitano di fregata Karl von M\u00fcller, si separ\u00f2 dalla formazione per intraprendere una crociera corsara ai danni del traffico mercantile nemico nella zona dell'oceano Indiano. Operando in maniera indipendente, lo \"Emden\" percorse circa 30.000 miglia nautiche (56.000 chilometri) catturando e affondando 17 mercantili per un totale di 70.825 tonnellate di stazza lorda; l'incrociatore non esit\u00f2 a compiere anche incursioni contro porti nemici, bombardando i depositi di carburante di Madras e attaccando il porto di Penang, dove furono affondati un incrociatore russo e un cacciatorpediniere francese. Nel corso dei suoi attacchi M\u00fcller si attenne scrupolosamente alle norme del diritto internazionale in materia di guerra navale: le navi civili furono fermate ed evacuate dall'equipaggio prima di essere affondate, e gli equipaggi catturati trattati con rispetto e inviati a terra alla prima occasione utile, una correttezza riconosciuta anche dagli stessi prigionieri.\nIl 9 novembre 1914, durante un'incursione alle isole Cocos, lo \"Emden\" fu affrontato dall'incrociatore australiano : meglio armata, l'unit\u00e0 australiana fu ben presto capace di mettere fuori combattimento la nave tedesca, finita poi arenata sulla spiaggia dell'isola di North Keeling.\nCaratteristiche.\nLo \"Emden\" fu la seconda e ultima unit\u00e0 della classe Dresden. Differiva dall'unit\u00e0 capoclasse, la , solo in alcuni dettagli. Lo scafo era lungo fuori tutto 118,3 metri, con una larghezza massima di 13,5 metri e un pescaggio di 5,53 metri; il dislocamento a pieno carico era di 4.268 tonnellate, identico a quello del \"Dresden\". Il sistema di propulsione verteva su due motori a vapore a tripla espansione con una potenza di progetto di 16.350 shp, a differenza del \"Dresden\" che invece montava due turbine a vapore della Parsons capaci di una potenza di 18.880 shp; lo \"Emden\" fu l'ultimo incrociatore tedesco a montare motori a vapore a tripla espansione, mentre tutte le unit\u00e0 seguenti furono dotate di turbine a vapore.\nI motori erano alimentati da dodici caldaie a tubi d'acqua, con una riserva di 860 tonnellate di carbone contenuto nelle stive della nave. La velocit\u00e0 massima era pari a 24 nodi (leggermente inferiore a quella del \"Dresden\"), con un'autonomia complessiva di 3.760 miglia nautiche alla velocit\u00e0 di 12 nodi. L'equipaggio ammontava a 18 ufficiali e 343 sottufficiali e marinai.\nLa nave era armata con dieci cannoni da 105 mm, armamento standard di tutte le pi\u00f9 recenti classi di incrociatori leggeri della Kaiserliche Marine, montati in dieci barbette singole sul ponte principale dell'incrociatore. La disposizione dei pezzi era la stessa delle altre classi di incrociatori leggeri, con due pezzi posti fianco a fianco a prua, sei lungo la fiancata (tre per lato) e due affiancati a poppa. I cannoni, capaci di una gittata di 12.200 metri, disponevano di una riserva di 150 colpi per pezzo. L'armamento era completato da 10 mitragliatrici per la difesa ravvicinata e due tubi lanciasiluri da 450\u00a0mm montati in impianti posti sotto la linea di galleggiamento lungo le fiancate; la nave era inoltre predisponibile per il trasporto e il rilascio di una cinquantina di mine navali.\nLa protezione della nave era data da un ponte corazzato spesso 80 mm, che si riduceva a 30 e poi 20\u00a0mm all'estremit\u00e0 della poppa; la torre di comando era protetta da una corazzatura spessa 100\u00a0mm, mentre i cannoni erano protetti da una barbetta spessa 50\u00a0mm.\nStoria.\nPrimi anni.\nOrdinata sotto il nome di \"Ersatz Pfeil\" a sostituzione dell'avviso SMS \"Pfeil\", la nave fu impostata il 6 aprile 1906 nei cantieri Kaiserliche Werft di Danzica, e venne poi varata il 26 maggio 1908 con il nome di \"Emden\" in onore dell'omonima citt\u00e0 della Germania settentrionale, prima unit\u00e0 della marina tedesca a portare questo nome. Completato l'allestimento, l'unit\u00e0 entr\u00f2 ufficialmente in servizio il 10 luglio 1909 venendo assegnata alla Hochseeflotte.\nDopo un periodo di addestramento nelle acque di casa, il 1\u00ba aprile 1910 lo \"Emden\" fu assegnato alla Ostasiengeschwader (\"Squadra dell'Asia orientale\"), l'unit\u00e0 della Kaiserliche Marine incaricata di proteggere gli interessi politici e coloniali della Germania nell'Asia orientale e nella regione dell'oceano Pacifico. Il 12 aprile 1910 l'incrociatore lasci\u00f2 Kiel dirigendosi inizialmente verso il Sud America, raggiungendo il 12 maggio seguente Montevideo dove si incontr\u00f2 con l'incrociatore . Le due navi parteciparono tra il 17 e il 30 maggio a una parata navale a Buenos Aires nell'ambito delle celebrazioni per i 100 anni di indipendenza dell'Argentina, concluse le quali lo \"Emden\" riprese la sua rotta per l'Asia; il 24 giugno 1910 l'unit\u00e0 doppi\u00f2 Capo Horn ed entr\u00f2 nel Pacifico, visitando Papeete, nella Polinesia francese, il 12 luglio, e facendo poi scalo ad Apia, nelle Samoa tedesche, il 22 luglio seguente, dove si aggreg\u00f2 alla squadra composta dagli incrociatori corazzati e del vice ammiraglio Maximilian von Spee, comandante dello Ostasiengeschwader.\nIl 27 settembre 1910 l'incrociatore fu riassegnato alla base navale di Tsingtao, colonia della Germania lungo la costa settentrionale della Cina e principale porto tedesco sul Pacifico. Il 10 gennaio 1911 lo \"Emden\", insieme all'incrociatore leggero , fu inviato nell'isola di Pohnpei, nelle Caroline, per collaborare alla repressione di una rivolta delle popolazioni locali, insorte contro la dominazione coloniale tedesca: il capitano di corvetta Waldemar Vollerthun, comandante dello \"Emden\", assunse il comando delle forze tedesche nell'isola e stronc\u00f2 l'insurrezione entro la fine del febbraio seguente. In seguito l'incrociatore torn\u00f2 ai suoi compiti di routine, pattugliando i possedimenti tedeschi nel Pacifico e rappresentando gli interessi della Germania nell'area; nel maggio del 1913 il capitano di corvetta Karl von M\u00fcller assunse il comando dell'unit\u00e0, ottenendo poco dopo la promozione al grado di capitano di fregata.\nLo scoppio della guerra.\nAl momento della crisi di luglio del 1914, lo \"Emden\" era l'unico degli incrociatori della Squadra dell'Asia orientale ad essere regolarmente di base a Tsingtao: i due incrociatori corazzati \"Scharnhorst\" e \"Gneisenau\" si trovavano nel Pacifico meridionale mentre l'incrociatore leggero \"N\u00fcrnberg\" era sulla via del rientro dalle coste occidentali del Messico, dove era stato sostituito dal pari classe . Il 31 luglio 1914, avuto notizia degli ultimatum inviati da Berlino ai governi di Francia e Russia e dell'imminenza del conflitto, il capitano von M\u00fcller decise di salpare immediatamente, onde evitare di rimanere imbottigliato nel porto. Il 2 agosto giunse la notizia della dichiarazione di guerra della Germania all'Impero russo, seguita il giorno dopo da quella alla Francia. Von M\u00fcller inizi\u00f2 le operazioni contro il traffico navale nemico, e gi\u00e0 il 4 agosto intercett\u00f2 il piroscafo russo \"Rjazan\" al largo della costa meridionale della Corea: la nave venne fermata, catturata e condotta a Tsingtao, dove fu dotata di cannoni e rimessa in servizio come incrociatore ausiliario con il nome di .\nIl 5 agosto l'ammiraglio von Spee ordin\u00f2 alle disperse unit\u00e0 della sua squadra di ricongiungersi all'isola di Pagan, nelle Marianne; lo \"Emden\" lasci\u00f2 Tsingtao il giorno seguente, insieme all'incrociatore ausiliario \"Prinz Eitel Friedrich\" e alla carboniera \"Markomannia\", raggiungendo Spee a Pagan il 12 agosto. La situazione per la squadra tedesca si faceva difficile: il 4 agosto il Regno Unito aveva dichiarato guerra alla Germania, e Spee venne informato che il Giappone, storico alleato dei britannici, era in procinto di fare altrettanto; alcune unit\u00e0 giapponesi erano gi\u00e0 state inviate alla ricerca delle navi tedesche. L'ammiraglio decise quindi di concentrare tutte le sue unit\u00e0 e di fare rotta per il Sud America, da dove sperava anche di riguadagnare la via per la Germania attraverso Capo Horn e l'oceano Atlantico, e con l'intenzione di danneggiare il traffico navale britannico. Il capitano von M\u00fcller espresse perplessit\u00e0 sulla riuscita di un simile piano, e avanz\u00f2 invece la proposta che lo \"Emden\" venisse distaccato dalla squadra per operare in maniera indipendente, andando ad attaccare il traffico commerciale nemico nella direzione opposta a quella che avrebbe preso Spee, facendo cio\u00e8 rotta verso l'oceano Indiano. Anche in considerazione del fatto che lo \"Emden\" era l'unit\u00e0 pi\u00f9 veloce a sua disposizione, Spee si disse d'accordo con il piano di M\u00fcller e ne autorizz\u00f2 l'azione indipendente.\nGuerra di corsa nell'oceano Indiano.\nIl 14 agosto 1914 lo \"Emden\" e la carboniera \"Markomannia\" lasciarono Pagan, facendo rotta verso sud-ovest; M\u00fcller sapeva che un'altra unit\u00e0 tedesca, l'incrociatore leggero , si trovava in quel momento ad operare nella porzione occidentale dell'oceano Indiano, nella zona del golfo di Aden e lungo le coste orientali dell'Africa, e decise quindi di concentrare la sua azione nel settore orientale, contro le rotte commerciali che univano i porti di Singapore, Colombo e Aden. Lo \"Emden\" e la \"Markomannia\" fecero rotta per la colonia tedesca delle isole Palau onde incontrarsi con un'altra carboniera tedesca, ma il rendezvous fall\u00ec, come pure un secondo organizzato al largo dell'isola di Timor; le navi tedesche si diressero quindi verso l'oceano Indiano attraverso il Mare delle Molucche e il Mar di Banda, all'interno del vasto arcipelago delle Indie orientali olandesi. Direttosi all'isola di Tanahjampen, a sud di Celebes, per fare rifornimento di carbone, l'incrociatore venne fermato dalla corazzata costiera della marina militare olandese, intenzionata a far rispettare fermamente la neutralit\u00e0 dei Paesi Bassi, obbligando quindi M\u00fcller ad allontanarsi e a fare rotta per lo Stretto di Lombok. Una volta nello stretto, l'ufficiale radio dello \"Emden\" intercett\u00f2 un messaggio dell'incrociatore corazzato britannico , che si trovava in zona: M\u00fcller diede quindi ordine di camuffare la sua nave in modo da farla assomigliare a un incrociatore leggero britannico, procedendo poi verso nord-ovest parallelo alla costa di Giava e Sumatra.\nIl 5 settembre 1914 lo \"Emden\" entr\u00f2 nel golfo del Bengala ottenendo una completa sorpresa, visto che le autorit\u00e0 britanniche lo ritenevano ancora aggregato alla squadra di Spee. Dopo alcuni giorni passati alla ricerca del nemico, il 10 settembre l'incrociatore si mosse sulla rotta Colombo-Calcutta, dove ferm\u00f2 e perquis\u00ec la carboniera greca \"Pontoporros\": la nave trasportava un carico di carbone per conto dei britannici, ma M\u00fcller decise di attenersi scrupolosamente alle norme internazionali in materia di guerra navale, e visto che la convenzione dell'Aia prevedeva la confisca del carico ma non della nave, l'ufficiale tedesco decise di pagare l'equipaggio greco perch\u00e9 lo seguisse come unit\u00e0 di rifornimento. Nei due giorni seguenti l'incrociatore intercett\u00f2 altre cinque unit\u00e0: due navi da trasporto truppe britanniche vuote, la \"Indus\" e la \"Lovat\", vennero fermate, evacuate dall'equipaggio e affondate tramite una carica da demolizione posizionata nello scafo, mentre il piroscafo \"Kabinga\" venne catturato e trasformato in nave-prigione per gli equipaggi; la carboniera \"Killin\" fu fermata e catturata, ma, poich\u00e9 era troppo lenta per seguire la formazione, M\u00fcller decise di affondarla, sempre dopo aver tratto in salvo l'equipaggio. Mentre la \"Killin\" affondava, fu avvistato un quinto mercantile, il \"Loredano\", battente bandiera italiana: visto che il Regno d'Italia era in quel momento ancora neutrale, la nave fu solo ispezionata e poi lasciata proseguire, ma il comandante del piroscafo rifiut\u00f2 un'offerta in denaro perch\u00e9 trasportasse in un porto sicuro gli equipaggi delle altre unit\u00e0 affondate dallo \"Emden\". Una volta a destinazione, il comandante italiano rifer\u00ec del suo incontro con l'incrociatore tedesco, scatenando il panico tra i mercantili presenti in zona.\nIl 13 settembre M\u00fcller lasci\u00f2 libero il \"Kabinga\", inviandolo a Calcutta con a bordo i prigionieri presi nei precedenti affondamenti; i prigionieri stessi, prima del congedo, si congratularono con i tedeschi per il comportamento tenuto nei loro confronti. Spostatosi nell'area del delta del Gange, il 14 settembre lo \"Emden\" cattur\u00f2 il piroscafo britannico \"Trabboch\": come di consueto, la nave fu evacuata dall'equipaggio e affondata con una carica esplosiva. La detonazione attir\u00f2 un secondo piroscafo britannico, il \"Clan Matheson\", che fu anch'esso catturato e affondato. Poco dopo M\u00fcller intercett\u00f2 un terzo mercantile, il norvegese \"Dovre\", il quale, appartenente a uno stato neutrale, fu ispezionato e poi lasciato libero di proseguire, prendendo a bordo gli equipaggi dei due piroscafi affondati. Dai racconti del capitano norvegese e dalle intercettazioni radio, M\u00fcller venne quindi a conoscenza delle misure prese dai britannici per contrastarlo: le autorit\u00e0 dell'India britannica avevano ordinato l'interruzione dei normali traffici navali e disposto l'oscuramento delle citt\u00e0 sulla costa, mentre una formazione navale agli ordini del viceammiraglio Martyn Jerram, con gli incrociatori \"Hampshire\", e il giapponese \"Chikuma\", si era messa sulle tracce del corsaro tedesco nel golfo del Bengala, con altri due incrociatori (il britannico e il giapponese \"Ibuki\") intenti a pattugliare pi\u00f9 a est le probabili stazioni di rifornimento.\nVerso occidente.\nM\u00fcller decise di dirigersi a ovest per compiere nuove razzie lungo la costa orientale dell'India, al fine di dimostrare la propria libert\u00e0 di movimento e di intaccare il prestigio dei britannici agli occhi delle popolazioni indiane. Intorno alle 20:00 del 22 settembre, lo \"Emden\" entr\u00f2 nel porto di Madras, completamente illuminato nonostante le recenti disposizioni in materia di oscuramento: portatosi a 2.700 metri dai depositi di carburante del porto, l'incrociatore apr\u00ec il fuoco per una decina di minuti, sparando 125-130 proiettili che incendiarono due serbatoi di petrolio e ne danneggiarono altri tre, oltre a danneggiare un mercantile presente in rada. I forti costieri risposero al fuoco ma non misero a segno nessun colpo, e lo \"Emden\" pot\u00e9 allontanarsi indisturbato. Il giorno successivo il governo indiano decret\u00f2 il blocco totale dei trasporti navali civili nell'area del golfo del Bengala: in meno di un mese di operazioni corsare, lo \"Emden\" aveva provocato un crollo delle esportazioni indiane pari al 61,2% del loro valore totale.\nDopo il raid di Madras, M\u00fcller aveva progettato un appuntamento con le sue carboniere presso l'isola di Simalur, nelle Indie olandesi, ma decise invece di procedere verso sud per compiere una puntata nelle acque dell'isola di Ceylon. Il 25 settembre l'incrociatore ferm\u00f2 e affond\u00f2 il piroscafo \"Tymeric\" e poco dopo cattur\u00f2 il \"Gry Fevale\" perch\u00e9 facesse da nave-prigione; due giorni dopo fu affondato il mercantile \"Foyle\", mentre la carboniera \"Buresk\" fu catturata e dotata di un equipaggio tedesco perch\u00e9 fungesse da nave rifornimento. Il 28 settembre il \"Gry Fevale\" fu lasciato libero di raggiungere Colombo con i prigionieri, e lo \"Emden\" si diresse a un appuntamento con la \"Markomannia\" per fare rifornimento di combustibile; le due navi si incontrarono il giorno seguente, ma la carboniera tedesca aveva ormai le stive vuote mentre del greco \"Pontoporros\", inviato alcuni giorni prima all'isola Simeulue perch\u00e9 facesse rifornimento di carbone, si erano perse le tracce. M\u00fcller fece quindi rotta a sud per incrociare le rotte tra Aden e l'Australia e tra Calcutta e le Mauritius, ma in due giorni di ricerche non avvist\u00f2 alcun bersaglio; il comandante tedesco si diresse quindi verso le poco frequentate isole Chagos, con lo scopo di far riposare l'equipaggio e revisionare i motori dell'incrociatore.\nIl 9 ottobre lo \"Emden\" gett\u00f2 l'ancora al largo dell'isola di Diego Garcia, trattenendosi un paio di giorni per ripulire la carena dalle incrostazioni e dal fouling. In seguito M\u00fcller fece rotta verso nord, alla volta delle acque delle isole Maldive e Laccadive, dopo aver intercettato comunicazioni radio del britannico \"Hampshire\" che ne segnalavano la presenza nelle vicinanze delle Chagos: M\u00fcller apprese inoltre della cattura della \"Markomannia\" ad opera dei britannici, avvenuta il 12 ottobre. Tra il 15 e il 20 ottobre lo \"Emden\" fece altre sei vittime nelle acque ad ovest di Colombo, affondando i mercantili \"Clan Grant\", \"Ponrabbel\", \"Benmohr\", \"Trolis\" e \"Chilkana\" e catturando la carboniera \"Exford\" con il suo vitale carico di combustibile; affidati i prigionieri a un mercantile statunitense incrociato in zona, M\u00fcller cambi\u00f2 di nuovo zona di operazioni e punt\u00f2 con decisione verso est, alla volta dello stretto di Malacca.\nL'attacco a Penang.\nIl 27 ottobre M\u00fcller fece sosta alle isole Nicobare per rifornirsi di carbone dalle sue navi appoggio, per poi ripartire alla volta dell'obiettivo prescelto: il porto di Penang, lungo la costa nord-occidentale della Malesia britannica. Lo \"Emden\" si avvicin\u00f2 al porto verso le 03:00 del 28 ottobre, camuffato con un quarto fumaiolo posticcio per sembrare un incrociatore leggero britannico e battendo la \"White Ensign\" della Royal Navy; Penang fungeva da base per le unit\u00e0 dell'Intesa destinate al pattugliamento dello stretto di Malacca, e le vedette dello \"Emden\" avvistarono subito, all'imboccatura del porto, una nave da guerra completamente illuminata: si trattava dell'incrociatore protetto russo \"\u017dem\u010dug\", arrivato il 26 ottobre per compiere riparazioni alle macchine. L'incrociatore russo non era pronto al combattimento: il suo comandante e gran parte dell'equipaggio erano a terra, era in funzione una sola caldaia, non c'erano vedette in servizio, i cannoni disponevano di poche munizioni.\nAlle 05:18 M\u00fcller fece issare la bandiera tedesca e ordin\u00f2 l'attacco: lo \"Emden\", ormai a 270 metri dallo \"\u017dem\u010dug\", apr\u00ec il fuoco sull'incrociatore russo con i cannoni da 105\u00a0mm, colpendolo anche con un siluro. L'incrociatore tedesco pieg\u00f2 a destra per compiere un secondo passaggio, e, nonostante dall'unit\u00e0 russa si fosse tentato un abbozzo di reazione, lo \"\u017dem\u010dug\" fu incendiato dai proiettili dei cannoni tedeschi e colpito da un secondo siluro. Quest'ultimo provoc\u00f2 una forte esplosione che dilani\u00f2 la nave: lo \"\u017dem\u010dug\" affond\u00f2 rapidamente, con la morte di 81 marinai russi e il ferimento di altri 129, sette dei quali morirono nei giorni successivi. Per la sua estrema negligenza, il comandante russo, barone Cherkassov, fu poi processato e condannato alla degradazione e a tre anni e mezzo di prigione.\nLe altre unit\u00e0 in porto tentarono una reazione, ma tutte si trovavano l\u00ec per riparazioni e non erano in grado di agire rapidamente: l'incrociatore francese \"D'Iberville\" e i cacciatorpediniere suoi connazionali \"Fronde\" e \"Pistolet\" aprirono il fuoco senza riuscire a colpire l'avversario. M\u00fcller decise di interrompere l'azione e manovr\u00f2 per uscire dal porto; all'imboccatura della rada lo \"Emden\" si imbatt\u00e9 in un'unit\u00e0 britannica, su cui apr\u00ec subito il fuoco: si trattava di una nave civile, il mercantile \"Glen Turret\". Non appena si rese conto dell'errore, M\u00fcller fece sospendere il tiro ed espresse le sue scuse al comandante britannico, lasciando la nave libera di proseguire. Poco dopo fu individuata una seconda unit\u00e0, questa volta militare: si trattava del cacciatorpediniere francese \"Mousquet\", in rientro a Penang dopo una missione di pattugliamento. La nave fu subito attaccata dai tedeschi, e nonostante fosse riuscita a lanciare un siluro e sparare qualche colpo di cannone, fu ben presto ridotta a un relitto in fiamme dalle artiglierie dello \"Emden\". M\u00fcller fece fermare le macchine e diede ordine di recuperare i superstiti del \"Mousquet\", prendendo a bordo un ufficiale e 35 marinai del cacciatorpediniere; la nave affond\u00f2 poco dopo, portando con s\u00e9 47 membri dell'equipaggio, tra cui il comandante, tenente Th\u00e9roinne.\nIl cacciatorpediniere francese \"Pistolet\" usc\u00ec dal porto e cerc\u00f2 di inseguire i tedeschi, ma lo \"Emden\" si infil\u00f2 in un fronte temporalesco e fece perdere le proprie tracce. Il 30 ottobre l'incrociatore ferm\u00f2 il piroscafo britannico \"Newburn\" e vi caric\u00f2 a bordo i superstiti del \"Mousquet\", dopo che questi ebbero sottoscritto un impegno formale a non riprendere pi\u00f9 le ostilit\u00e0 contro la Germania. Il raid di Penang caus\u00f2 un forte shock alle forze dell'Intesa; i grandi convogli in partenza dall'Australia con a bordo le truppe dello ANZAC furono trattenuti in porto finch\u00e9 non fu possibile assegnare loro una scorta adeguata.\nLa fine.\nLo \"Emden\" fece rotta per l'isola di Simalur, dove si incontr\u00f2 con la carboniera \"Buresk\" per fare rifornimento; il nuovo obiettivo del comandante tedesco divennero le isole Cocos, dove M\u00fcller aveva intenzione di distruggere la locale stazione radio britannica prima d'inoltrarsi nell'oceano Indiano per far perdere le proprie tracce. In rotta per le Cocos, l'incrociatore pass\u00f2 due giorni alla ricerca di traffico nemico nello stretto della Sonda, ma senza successo; dopo avere incontrato anche la carboniera \"Exford\" il 7 novembre, l'incrociatore tedesco giunse infine davanti alle Cocos la mattina del 9 novembre 1914. Nessuna nave britannica era in vista, e il capitano M\u00fcller fece scendere a terra, sull'isola Direction, una squadra da sbarco composta da due ufficiali, sei sottufficiali e 38 marinai, guidati dal tenente di vascello (\"Kapit\u00e4nleutnant\") Hellmuth von M\u00fccke.\nNon appena i tedeschi comparvero all'orizzonte, la stazione radio britannica prese a inviare richieste di aiuto, e nonostante lo \"Emden\" effettuasse operazioni di jamming sulle sue trasmissioni, il segnale fu ricevuto dall'incrociatore leggero australiano : la nave si trovava 52 miglia nautiche (96\u00a0km) pi\u00f9 a nord, di scorta a un convoglio che trasportava truppe australiane, e fece subito rotta su Direction alla massima velocit\u00e0. I tedeschi localizzarono le trasmissioni radio del \"Sydney\", ma ne stimarono la posizione a 250 miglia (460\u00a0km) di distanza, abbastanza lontano affinch\u00e9 lo \"Emden\" potesse completare la missione e poi disimpegnarsi; verso le 09:00 le vedette tedesche scorsero fumo all'orizzonte, scambiato per quello della carboniera \"Buresk\" cui era stato dato ordine di ricongiungersi all'incrociatore, ma mezz'ora dopo identificarono l'unit\u00e0 in avvicinamento come il \"Sydney\".\nL'unit\u00e0 australiana accorci\u00f2 le distanze fino a 8.700 metri, ponendosi poi su una rotta parallela a quella dello \"Emden\". L'incrociatore tedesco apr\u00ec il fuoco per primo, verso le 09:40, inquadrando il \"Sydney\" alla terza salva. Le artiglierie tedesche mantennero una elevata cadenza di tiro (quasi una salva ogni dieci secondi) per compensare l'inferiorit\u00e0 dell'armamento - il \"Sydney\" montava infatti otto cannoni da 152\u00a0mm - mettendo a segno diversi colpi sull'unit\u00e0 australiana, che ebbe un cannone e la centrale di tiro anteriore messi fuori uso, oltre a riportare un principio di incendio. Verso le 10:00, tuttavia, il \"Sydney\" fu infine in grado di aggiustare il tiro sull'unit\u00e0 tedesca e ad infliggerle seri danni: la stazione radio dello \"Emden\", uno dei cannoni principali e il timone vennero distrutti, mentre l'impianto elettrico fu messo fuori uso. M\u00fcller cerc\u00f2 pi\u00f9 volte di serrare le distanze per arrivare a portata di tiro dei suoi lanciasiluri, ma il \"Sydney\" era veloce quanto l'unit\u00e0 tedesca e riusc\u00ec a mantenersi a distanza. Verso le 10:20 un proiettile australiano colp\u00ec la santabarbara posteriore dello \"Emden\", causando un vasto incendio; per le 10:45 i cannoni dell'unit\u00e0 tedesca erano stati per la maggior parte ridotti al silenzio.\nIl comandante tedesco riconobbe che la sua nave non era pi\u00f9 in condizione di combattere, perci\u00f2 verso le 11:15 fece deliberatamente incagliare l'incrociatore sulla spiaggia dell'isola di North Keeling, per permettere all'equipaggio di mettersi in salvo. L'armamento superstite venne sabotato e i documenti segreti bruciati. Il \"Sydney\" si allontan\u00f2 al fine di catturare la carboniera \"Buresk\", che per\u00f2 si autoaffond\u00f2 non appena l'unit\u00e0 australiana si fu avvicinata; il \"Sydney\" torn\u00f2 quindi al largo di North Keeling e intim\u00f2 la resa ai superstiti dello \"Emden\". Poich\u00e9 l'unit\u00e0 tedesca innalzava ancora la bandiera di guerra, gli australiani riaprirono il fuoco, al che M\u00fcller fece alzare bandiera bianca e i tedeschi si consegnarono agli avversari.\nIl destino dei superstiti.\nLo scontro delle isole Cocos era costato al \"Sydney\" tre morti e 13 feriti tra l'equipaggio; molto pi\u00f9 pesanti furono le perdite tra i tedeschi, che ebbero 131 tra ufficiali e marinai uccisi e 65 feriti. I feriti furono portati in Australia, mentre il resto dell'equipaggio, tra cui il capitano M\u00fcller, fu destinato a un campo di prigionia nell'isola di Malta; quasi tutti rientrarono in Germania solo nel 1920. M\u00fcller rimase con i suoi uomini fino all'ottobre del 1916, quando fu trasferito in Inghilterra, in un campo di prigionia riservato agli ufficiali; gravemente ammalato, nell'ottobre del 1918 fu rimpatriato nell'ambito di uno scambio di prigionieri tra tedeschi e britannici. Insignito della Pour le M\u00e9rite (la massima onorificenza dell'Impero tedesco), visse a Braunschweig fino alla morte, avvenuta l'11 marzo 1923.\nIl distaccamento tedesco sbarcato su Direction agli ordini del tenente von M\u00fccke rimase spettatore inerme dell'affondamento dello \"Emden\", ma riusc\u00ec a sfuggire alla cattura: impossessandosi di un piccolo schooner da 97\u00a0t abbandonato, l'\"Ayesha\", e mettendolo in condizioni di navigare, i tedeschi fuggirono dalle Cocos alla volta delle Indie olandesi. Raggiunto il porto di Padang, a Sumatra, gli uomini di M\u00fccke trovarono un imbarco su un mercantile tedesco, il \"Choising\", che forzando il blocco dell'Intesa riusc\u00ec ad approdare ad Al-Hudayda, nello Yemen controllato dagli alleati ottomani; risalito il Mar Rosso fino a Gedda, i tedeschi riuscirono infine a salire su un treno della ferrovia dell'Hegiaz e raggiunsero Costantinopoli nel giugno del 1915, dopo una fuga lunga otto mesi e circa 11.000 chilometri\nNel corso di una campagna durata tre mesi, lo \"Emden\" percorse circa 30.000 miglia (56.000 chilometri) distruggendo due navi da guerra dell'Intesa e affondando sedici mercantili britannici e uno russo, per un totale di 70.825 tonnellate di stazza; altri quattro mercantili britannici furono fermati ma poi lasciati liberi di proseguire, mentre due carboniere furono catturate e usate come rifornitori. Il relitto dell'incrociatore rimase a lungo immobile nel punto dove si era spiaggiato: nel 1915 una societ\u00e0 giapponese propose di recuperarlo e rimetterlo in servizio, ma un'ispezione al relitto compiuta dalla cannoniera australiana HMAS \"Protector\" constat\u00f2 che una simile operazione, visti danni troppo gravi ed estesi, non poteva essere vantaggiosa. Il relitto, ulteriormente danneggiato dagli eventi atmosferici, fu poi smantellato \"in situ\" nel 1920 da una compagnia di salvataggio giapponese; parti della nave rimasero a lungo sparpagliate nell'area.\nL'eredit\u00e0.\nLa crociera corsara dell'\"Emden\" dest\u00f2 profonda ammirazione in Germania, e altre quattro unit\u00e0 della marina militare tedesca ne ricevettero il nome:\nAl cinema.\nL'episodio della battaglia delle Cocos fu ripreso nel 1928 da \"The Exploits of the Emden\", un film australiano prodotto dalla First National Pictures (Australasia) e diretto da Ken G. Hall."}
{"id": "2041294", "revid": "225373", "url": "https://it.wikipedia.org/wiki?curid=2041294", "title": "Astronoto", "text": ""}
{"id": "2041296", "revid": "74801", "url": "https://it.wikipedia.org/wiki?curid=2041296", "title": "Racine (Wisconsin)", "text": "Racine (IPA ) \u00e8 una citt\u00e0 degli Stati Uniti d'America, capoluogo della contea di Racine nello Stato del Wisconsin. Con una popolazione di abitanti, censita nel 2010, \u00e8 la quinta citt\u00e0 pi\u00f9 popolosa dello stato.\nNel 1897 dette i natali all'attore Fredric March e alla pornostar Kayla Kleevage."}
{"id": "2041297", "revid": "287204", "url": "https://it.wikipedia.org/wiki?curid=2041297", "title": "Me Grand Turin", "text": "Me Grand Turin: storia della squadra di calcio pi\u00f9 forte del mondo \u00e8 un libro autobiografico scritto da Sauro Tom\u00e0.\nTrama.\nParla della vita del giocatore sopravvissuto alla Tragedia di Superga, nella quale perirono tutti i giocatori del Grande Torino (eccetto per l'appunto Tom\u00e0 e il secondo portiere Renato Gandolfi, non partiti sull'aereo schiantatosi).\nDagli esordi con lo Spezia al trasferimento al , descrive tutti i giocatori sia nella vita sportiva sia nel privato, dando spazio anche alla grande amicizia con Valentino Mazzola.\nQuesto libro \u00e8 l'unica narrazione d'un testimone diretto a descrivere la leggenda del Grande Torino."}
{"id": "2041298", "revid": "287204", "url": "https://it.wikipedia.org/wiki?curid=2041298", "title": "Garalgachha", "text": " \nGaralgachha \u00e8 una suddivisione dell'India, classificata come \"census town\", di 4.499 abitanti, situata nel distretto di Hooghly, nello stato federato del Bengala Occidentale. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 22\u00b0 40' 53 N e 88\u00b0 16' 25 E.\nSociet\u00e0.\nEvoluzione demografica.\nAl censimento del 2001 la popolazione di Garalgachha assommava a 4.499 persone, delle quali 2.341 maschi e 2.158 femmine. I bambini di et\u00e0 inferiore o uguale ai sei anni assommavano a 323, dei quali 189 maschi e 134 femmine. Infine, coloro che erano in grado di saper almeno leggere e scrivere erano 3.848, dei quali 2.072 maschi e 1.776 femmine."}
{"id": "2041305", "revid": "21880", "url": "https://it.wikipedia.org/wiki?curid=2041305", "title": "Parchi e riserve naturali in Sicilia", "text": ""}
{"id": "2041308", "revid": "88740", "url": "https://it.wikipedia.org/wiki?curid=2041308", "title": "Brownsville", "text": ""}
{"id": "2041315", "revid": "217591", "url": "https://it.wikipedia.org/wiki?curid=2041315", "title": "Restituta di Sora", "text": "Agiografia e culto.\nUna delle tradizioni vuole che appartenesse all'illustre famiglia discendente dalla romana \"gens Anicia\". Condotta da Roma a Sora da un angelo per evangelizzare la citt\u00e0, sembra che ella rifiutasse i suoi numerosi spasimanti e che un giorno, chiusa in preghiera, abbia visto l'arcangelo Gabriele che le annunzi\u00f2 il suo destino di santit\u00e0 e martirio. Poco dopo la visione angelica fu soggetta alla tentazione del diavolo, il quale le mostr\u00f2 come sarebbe stata uccisa dai romani se avesse difeso il vangelo. Infine vide lo stesso Ges\u00f9 che le assegn\u00f2 il compito di evangelizzare Sora e che dopo averla addormentata, la fece trasportare per mezzo di un angelo, come il profeta Abacuc, nella citt\u00e0 lirinate.\nA Sora la fanciulla comp\u00ec il suo primo miracolo, curando dalla lebbra Cirillo, il quale si convert\u00ec al cristianesimo. Divenuta celebre in citt\u00e0 per le sue opere, essa stessa affermava di essere stata mandata direttamente da Cristo per salvare la citt\u00e0 di Sora. Intervenne contro la sua missione allora il console Agazio, che prima volle rendersi conto dei miracoli della cristiana e poi, colpito dalla sua bellezza, chiese di sposarla. Al suo rifiuto, Agazio ordin\u00f2 per Restituta torture e carcerazione ma i militari che ne gestivano il controllo vennero rapidamente convertiti e battezzati da Cirillo. Agazio, rifiutato una seconda volta, dispose che la santa, Cirillo e due dei nuovi convertiti venissero decapitati presso Carnello, sulle sponde del fiume Fibreno il giorno 27 maggio del 275. A quei tempi regnava l'imperatore Aureliano ed era stato da poco eletto papa Eutichiano.\nI cristiani, con a capo il vescovo Amasio, raccolsero e seppellirono i quattro corpi nell'oratorio di una casa privata in Piazza del Mercato (in prossimit\u00e0 dell'attuale Piazza Santa Restituta). La tradizione continua poi nel descrivere il recupero delle loro teste, all'atto dell'esecuzione gettate nel fiume e miracolosamenmte ritrovate dal vescovo Amasio a cui la santa era apparsa in sogno. Sempre alla tradizione orale appartiene inoltre la narrazione di numerosi miracoli compiuti dalla santa a Sora e nel circondario.\nA secoli di distanza si perse il ricordo del luogo di sepoltura dei martiri e soltanto nel 1683, sotto il vescovo Guzone, furono rinvenuti proprio nella chiesa di Santa Restituta, che era stata edificata poco dopo l'editto di Costantino (313)"}
{"id": "2041319", "revid": "1442080", "url": "https://it.wikipedia.org/wiki?curid=2041319", "title": "NBA Playoffs 1968", "text": "Gli NBA Playoffs 1968 si conclusero con la vittoria dei Boston Celtics (campioni della Eastern Division) che sconfissero i campioni della Western Division, i Los Angeles Lakers.\nEastern Division.\nSemifinali.\n(1) Philadelphia 76ers - (3) New York Knicks.\nRISULTATO FINALE: 4-2\nPRECEDENTI IN REGULAR SEASON\nPRECEDENTI NEI PLAYOFF\n(2) Boston Celtics - (4) Detroit Pistons.\nRISULTATO FINALE: 4-2\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nFinale.\n(1) Philadelphia 76ers - (2) Boston Celtics.\nRISULTATO FINALE: 3-4\nPRECEDENTI IN REGULAR SEASON\nPRECEDENTI NEI PLAYOFF\nWestern Division.\nSemifinali.\n(1) St. Louis Hawks - (3) San Francisco Warriors.\nRISULTATO FINALE: 2-4\nPRECEDENTI IN REGULAR SEASON\nPRECEDENTI NEI PLAYOFF\n(2) Los Angeles Lakers - (4) Chicago Bulls.\nRISULTATO FINALE: 4-1\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nFinale.\n(2) Los Angeles Lakers - (3) San Francisco Warriors.\nRISULTATO FINALE: 4-0\nPRECEDENTI IN REGULAR SEASON\nPRECEDENTI NEI PLAYOFF\nNBA Finals 1968.\nBoston Celtics - Los Angeles Lakers.\nRISULTATO FINALE\nPRECEDENTI IN REGULAR SEASON\nPRECEDENTI NEI PLAYOFF\nRoster.\n&lt;br&gt;\n&lt;br&gt;\nStatistiche.\n\"Aggiornate al 23 agosto 2021\"."}
{"id": "2041321", "revid": "1573940", "url": "https://it.wikipedia.org/wiki?curid=2041321", "title": "Cappella dei Santi Apostoli Giacomo e Filippo", "text": "La Cappella dei Santi Apostoli Giacomo e Filippo \u00e8 un edificio religioso situato a Pitigliano, in provincia di Grosseto, nella diocesi di Pitigliano-Sovana-Orbetello.\nLa sua ubicazione \u00e8 lungo via le Vie Cave del Gradone, poco a sud dell'abitato di Pitigliano e a est del Santuario della Madonna delle Grazie.\nStoria.\nLa cappella fu costruita quasi certamente durante il Seicento lungo un tratto delle Vie Cave che si snodano attorno a Pitigliano. Le sue funzioni erano quelle delle tipiche cappelle rurali, essendo adibita principalmente come luogo di sosta e preghiera per i viaggiatori che transitavano lungo il suddetto anello viario.\nLa successiva costruzione del ponte che permetteva di migliorare i collegamenti attraverso la nuova via di comunicazione, in seguito divenuta la Strada statale 74 Maremmana, mise ai margini del transito il tratto delle Vie Cave presso le quali \u00e8 situata la piccola chiesa, che verso la fine dell'Ottocento aveva gi\u00e0 un ruolo marginale.\nNonostante il declino subito, la cappella non venne mai trasformata grazie alla sua posizione isolata. Un recente restauro ha permesso di recuperarla e riportarla agli antichi splendori.\nDescrizione.\nLa Cappella dei Santi Giacomo e Filippo si presenta come un piccolo edificio religioso ad aula unica, con l'area absidale addossata alla parete tufacea che si eleva sul retro. Il paramento murario \u00e8 completamente rivestito esternamente in blocchi di tufo.\nAl centro della facciata principale si apre il portale d'ingresso affiancato da una coppia di lesene, alla cui sommit\u00e0 trova appoggio l'architrave, al di sopra del quale si apre un piccolo rosone di forma circolare al centro della parte sommitale della facciata. Nella parte inferiore della facciata stessa, proprio di fianco alla lesena sinistra che delimita l'area del portale, si apre una piccola finestrella di forma quadrata, che in passato dava la possibilit\u00e0 ai viaggiatori di sostare anche all'esterno per poter pregare.\nSul fianco laterale sinistro \u00e8 ben evidente un'apertura tamponata, che in passato doveva essere una finestra o una porta di accesso secondaria.\nL'interno della cappella si caratterizza per le linee alquanto semplici, pur con pregevoli decorazioni che arricchiscono la parete dietro l'altare, al centro della quale \u00e8 collocata una tavola."}
{"id": "2041322", "revid": "767487", "url": "https://it.wikipedia.org/wiki?curid=2041322", "title": "Vaggel\u012bs Sakellariou", "text": "Gioca come playmaker-guardia, \u00e8 alto 1,95 m e pesa 98\u00a0kg.\nCarriera.\nCresciuto in patria nell'Egaleo, \u00e8 approdato in Italia nell'aprile 2008, dapprima in prova e poi ufficializzato nell'organico dell'AIR Avellino.\nLo staff tecnico e dirigenziale del sodalizio irpino, convinto delle sue potenzialit\u00e0 gli ha offerto un contratto triennale, puntando a far emergere le sue gi\u00e0 pi\u00f9 che discrete doti nel palleggio, nella penetrazione, nel tiro e nella visione di gioco.\nIl 31 luglio 2018, firma un contratto annuale con opzione sul secondo con il Panath\u012bna\u00efkos.\nNazionale giovanile.\nCon la nazionale giovanile greca ha partecipato al Campionato Europeo Under20 FIBA 2008, ben figurando anche contro avversari aventi gi\u00e0 alle spalle esperienze in campo professionistico.\nI numeri parlano di buone \"medie realizzative\" (10,2 punti), a \"rimbalzo\" (4,5), \"assist\" (2,2) e \"palle rubate\" (2,3, al 3\u00ba posto nel torneo), in 6 gare disputate."}
{"id": "2041331", "revid": "300067", "url": "https://it.wikipedia.org/wiki?curid=2041331", "title": "NBA Playoffs 1969", "text": "Gli NBA Playoffs 1969 si conclusero con la vittoria dei Boston Celtics (campioni della Eastern Division) che sconfissero i campioni della Western Division, i Los Angeles Lakers.\nEastern Division.\nSemifinali.\n(1) Baltimore Bullets - (3) New York Knicks.\nRISULTATO FINALE: 0-4\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\n(2) Philadelphia 76ers - (4) Boston Celtics.\nRISULTATO FINALE: 1-4\nPRECEDENTI IN REGULAR SEASON\nPRECEDENTI NEI PLAYOFF\nFinale.\n(3) New York Knicks - (4) Boston Celtics.\nRISULTATO FINALE: 2-4\nPRECEDENTI IN REGULAR SEASON\nPRECEDENTI NEI PLAYOFF\nWestern Division.\nSemifinali.\n(1) Los Angeles Lakers - (3) San Francisco Warriors.\nRISULTATO FINALE: 4-2\nPRECEDENTI IN REGULAR SEASON\nPRECEDENTI NEI PLAYOFF\n(2) Atlanta Hawks - (4) San Diego Rockets.\nRISULTATO FINALE: 4-2\nPRECEDENTI IN REGULAR SEASON\nPRECEDENTI NEI PLAYOFF\n&lt;br&gt;\nSi \u00e8 trattata della prima sfida tra le due squadre ai playoff.\nFinale.\n(1) Los Angeles Lakers - (2) Atlanta Hawks.\nRISULTATO FINALE: 4-1\nPRECEDENTI IN REGULAR SEASON\nPRECEDENTI NEI PLAYOFF\nNBA Finals 1969.\nLos Angeles Lakers - Boston Celtics.\nRISULTATO FINALE\nPRECEDENTI IN REGULAR SEASON\nPRECEDENTI NEI PLAYOFF\nRoster.\n&lt;br&gt;\n&lt;br&gt;\nStatistiche.\n\"Aggiornate al 23 agosto 2021\"."}
{"id": "2041337", "revid": "287204", "url": "https://it.wikipedia.org/wiki?curid=2041337", "title": "Gen\u00e8ve-Servette Hockey Club", "text": "Il Gen\u00e8ve-Servette Hockey Club (abbreviato spesso in \"GSHC\" o \"Servette\") \u00e8 una squadra di hockey su ghiaccio svizzera fondata nel 1905 con sede a Ginevra. Attualmente la squadra milita nel massimo campionato svizzero, la National League A. L'allenatore \u00e8 Chris McSorley, assistito da Louis Matte."}
{"id": "2041342", "revid": "263989", "url": "https://it.wikipedia.org/wiki?curid=2041342", "title": "Gen\u00e8ve-Servette HC", "text": ""}
{"id": "2041349", "revid": "729019", "url": "https://it.wikipedia.org/wiki?curid=2041349", "title": "Godwin Brumowski", "text": "Con 35 vittorie confermate tutte sul fronte italiano e ulteriori 8 abbattimenti non riconosciuti in quanto avvenuti al di l\u00e0 delle linee nemiche, fu l'asso con il maggior numero di vittorie della k.u.k. Luftfahrtruppen, l'aviazione austro-ungarica, durante la prima guerra mondiale.\nAmico del famoso \"Barone Rosso\", Manfred von Richthofen, il pi\u00f9 celebre tra gli assi dell'aviazione tedesca della prima guerra mondiale, Brumowski assunse il comando di tutta l'aviazione austro-ungarica sul fronte dell'Isonzo.\nPrimordi.\nBrumowski nacque in una famiglia di tradizioni militari a Wadowice, in Galizia, citt\u00e0 che ora si trova in Polonia. Studi\u00f2 alla \"Technische Milit\u00e4rakademie\" di M\u00f6dling ottenendo il grado di sottotenente il 18 agosto 1910. Serv\u00ec nella 6\u00aa divisione di artiglieria quando il 28 luglio 1914 ci fu la dichiarazione di guerra alla Serbia. Fu impiegato sul Fronte Orientale contro la Russia ottenendo la medaglia di bronzo e d'argento al valore militare prima di essere trasferito nell'aviazione militare.\nCarriera nell'aviazione.\nGodwin Brumowski fu impiegato nella Fliegerkompagnie 1 (abbreviato Flik 1) come osservatore dell'asso dell'aviazione Otto Jindra. Il 12 aprile 1916, Jindra pilotava l'aereo Albatros B.I quando Brumowski partecip\u00f2 al suo primo atto bellico nella nuova unit\u00e0 bombardando la citt\u00e0 russa di Chotyn mentre vi si stava svolgendo una parata in onore dello Zar Nicola II. Nell'operazione abbatterono due dei sette Morane-Saulnier russi inviati a contrastare il velivolo guidato da Jindra. Queste furono le prime due vittorie di Brumowski. Ad essa ne segu\u00ec una terza il 2 maggio quando insieme al sergente Kurt Gruber abbatte un monoplano russo. Il 3 luglio 1916, Brumowski divenne ufficialmente pilota, a dispetto di un difetto all'occhio destro che fu corretto con un monocolo. Nel novembre si trasfer\u00ec alla Flik 12, una unit\u00e0 sul fronte italiano. Il 3 dicembre con l'aiuto del capitano di corvetta Goffredo de Banfield ed il Zugf\u00fchrer Karl Cislaghi della Flik 28 abbatt\u00e9 su Hansa-Brandenburg D.I un bombardiere italiano della 1\u00aa Squadriglia Caproni.\nIl 2 gennaio Brumowski, divenne ufficialmente un asso dell'aviazione quando abbatte un Farman italiano mentre pilotava un Hansa-Brandenburg D.I. Il mese dopo, nel febbraio 1917 Brumowski assunse il comando della prima squadriglia da caccia dell'aviazione austro-ungarica, la FliK 41J. Prima di assumere questo comando pass\u00f2 9 giorni presso un reparto tedesco dove conobbe il Barone Rosso, Manfred von Richthofen. Al comando della Flik 41 J ebbe in organico molti piloti molto abili come Kurt Gruber, K\u00e1roly Kaszala, Frank Linke-Crawford e Josef Nov\u00e1k. Nel giro di pochi mesi ottenne 16 vittorie confermate e 8 non ufficiali. La ventesima vittoria si concretizz\u00f2 con la cattura di un Savoia-Pomilio italiano costretto ad atterrare oltre le linee austriache. La ventiduesima vittoria fu conseguita contro un pallone da osservazione italiani, presso l'isola di Morosina; questo fu anche il primo successo ottenuto a bordo dell'Albatros D.III.\nIl caccia con il teschio.\nL'Albatros D.III utilizzato da Brumowski fu caratterizzato dalla stessa livrea completamente rossa che contraddistingueva Von Richthofen sul fronte occidentale, ma adornato su ciascun lato della fusoliera da un teschio contornato di nero. Brumowski mantenne le stesse insegne anche sugli aerei che guid\u00f2 in seguito. Il 23 novembre assieme a Linke-Crawford abbatt\u00e9 due caccia Nieuport sopra Cortellazzo. L'inverno fu tranquillo ma il febbraio 1918 fu nuovamente frenetico, infatti, mentre era in volo fu assalito da 8 caccia italiani ed ebbe la peggio. Riusc\u00ec tuttavia a rientrare all'aeroporto, ma il velivolo riport\u00f2 ben 26 fori di mitragliatrice e l'ala destra incendiata. Tre giorni dopo, nuovamente assalito da 8 caccia nemici, questa volta inglesi, riusc\u00ec a sfuggire e a fare un atterraggio di emergenza all'aeroporto di Passarella; il velivolo si ribalt\u00f2 al contatto con il suolo. Il 18 giugno 1918 Brumowski aveva conseguito 31 vittorie.\nLe ultime 4 le ottenne durante la cosiddetta offensiva del Piave in cui abbatt\u00e9 due palloni da osservazione, un biposto SAML pilotato dal Tenente Scavini e dal parigrado Osservatore Mario Beltramolli presso Villa Premuda vicino a Zenson di Piave, e ultimo un bombardiere leggero SVA 5 inviato per distruggere l'ultimo ponte sul fiume che avrebbe permesso la ritirata delle truppe di terra austro-ungariche. Il velivolo Ansaldo fu abbattuto presso il Montello (colle), ma l'Albatross incass\u00f2 non meno di 37 proiettili. Il giorno 11 Brumovski fu designato a comandare le squadriglie da caccia dell'armata austro-ungarica dell'Isonzo. Il 22 giugno 1918, nel cielo di Conegliano, attaccando il Caproni Ca.33 pilotato dal capitano Federico Zapelloni, i cui mitraglieri nel corso dello stesso combattimento abbatteranno altri 3 caccia austroungarici, \u00e8 costretto ad un atterraggio di fortuna a seguito della rottura dell'elica e della foratura del serbatoio.\nBrumovski fu insignito di tutte le onorificenze possibili per un ufficiale, tranne l'Ordine Militare di Maria Teresa. Questa decorazione aveva la particolarit\u00e0 che poteva essere concessa solo in seguito a formale richiesta dell'interessato, Brumowski si rifiut\u00f2.\nIl dopoguerra.\nA guerra terminata, Brumowski si trasfer\u00ec in Transilvania nel 1920, presso le propriet\u00e0 ereditate dalla moglie, ma nel 1930 ritorn\u00f2 a Vienna dove avvi\u00f2 una scuola di volo ad Aspern. Rimase mortalmente ferito il 3 giugno 1936 nel corso di un incidente aereo all'aeroporto di Amsterdam-Schiphol mentre, in qualit\u00e0 di istruttore di volo, accompagnava un allievo."}
{"id": "2041350", "revid": "1442080", "url": "https://it.wikipedia.org/wiki?curid=2041350", "title": "Repentance (Lee Perry)", "text": "Repentance \u00e8 il 54\u00ba album del musicista giamaicano Lee \"Scratch\" Perry, ed \u00e8 stato pubblicato negli Stati Uniti il 19 agosto 2008 dalle etichette Narnack Record e Lions Gate Entertainment.\nL'album \u00e8 stato coprodotto da Andrew W.K., ed appaiono collaborazioni con Moby, Don Fleming, Brian Chippendale, Josh Werner e Sasha Grey."}
{"id": "2041351", "revid": "1543377", "url": "https://it.wikipedia.org/wiki?curid=2041351", "title": "HMS Prince of Wales (53)", "text": "La HMS \"Prince of Wales\" (\"pennant number\" 53) \u00e8 stata una nave da battaglia della Royal Navy britannica, seconda unit\u00e0 della classe King George V.\nVarata il 3 maggio 1939, la nave si trovava ancora in allestimento quando scoppi\u00f2 la seconda guerra mondiale e, a causa di ritardi vari e di un attacco aereo tedesco, non entr\u00f2 in servizio prima del 19 gennaio 1941. Nel maggio seguente partecip\u00f2 alla sua prima importante missione prendendo parte, in squadra con l'incrociatore da battaglia HMS \"Hood\", alla caccia della nave da battaglia tedesca \"Bismarck\" e dell'incrociatore pesante \"Prinz Eugen\" salpati per l'Atlantico: nel corso della battaglia dello stretto di Danimarca il 24 maggio la \"Prince of Wales\" mise a segno alcuni colpi sulla \"Bismarck\" ma dovette ritirarsi dopo l'affondamento dello \"Hood\".\nDopo aver scortato il primo ministro Winston Churchill a Terranova per un incontro con il presidente degli Stati Uniti d'America Franklin D. Roosevelt nell'agosto 1941, nel settembre seguente la \"Prince of Wales\" fu brevemente assegnata alla Force H di Gibilterra e partecip\u00f2 a una missione di rifornimento dell'isola di Malta (operazione Halberd). Alla fine di ottobre salp\u00f2 dal Regno Unito alla volta di Singapore dove, in squadra con l'incrociatore da battaglia , avrebbe dovuto fare da deterrente contro le mire espansionistiche dell'Impero giapponese in Estremo Oriente. Quando i giapponesi attaccarono le colonie britanniche l'8 dicembre 1941 la \"Prince of Wales\" e il \"Repulse\" salparono per intercettare la flotta d'invasione, ma il 10 dicembre le due navi furono affondate nelle acque della Malaysia da ripetuti attacchi aerei dei velivoli dell'aviazione di marina nipponica.\nLa \"Prince of Wales\" fu la prima nave da battaglia ad essere affondata in mare aperto unicamente da aerei.\nStoria.\nLa costruzione.\nNel 1922, dopo la prima guerra mondiale, la stipula del trattato navale di Washington rappresent\u00f2 il pi\u00f9 importante tentativo di bloccare la corsa al riarmo tra le pi\u00f9 importanti potenze navali: il trattato, che coinvolse Regno Unito, Stati Uniti d'America, Impero giapponese, Francia e Regno d'Italia, stabil\u00ec limiti al numero complessivo di navi da guerra che ogni nazione poteva realizzare e impose le 35.000 tonnellate come dislocamento massimo per ogni nuova nave da battaglia. Queste restrizioni furono ampliate nel 1930 dal trattato navale di Londra, ma a met\u00e0 degli anni 1930 il Giappone e l'Italia si ritirarono dagli accordi e i britannici iniziavano a essere spaventati dalla mancanza di navi da battaglia moderne nei ranghi della Royal Navy; ci\u00f2 spinse l'Ammiragliato a ordinare la costruzione di una nuova classe di navi da battaglia, la futura classe King George V. In ossequio alle disposizioni dei trattati di Washington e Londra, in vigore al momento dell'avvio dei lavori delle nuove corazzate, l'armamento principale fu limitato al calibro di 356 mm prescritto dagli accordi: tra le corazzate in corso di costruzione le King George V furono le uniche a rispettare ancora le disposizioni dei trattati navali precedenti; anche se divenne evidente che le altre potenze non stavano pi\u00f9 seguendo i trattati era troppo tardi per cambiare il progetto della classe prima che la costruzione prendesse il via nel 1937.\nLa \"Prince of Wales\" fu impostata il 1\u00ba gennaio 1937 nei cantieri della Cammell Laird di Birkenhead; il nome avrebbe dovuto essere \"King Edward VIII\" in onore del sovrano britannico, il re Edoardo VIII, ma vista la sua abdicazione l'11 dicembre 1936 il nome fu cambiato ancor prima dell'impostazione in \"Prince of Wales\" (\"Principe del Galles\", titolo tradizionalmente assegnato all'erede al trono. La nave fu varata il 3 maggio 1939, ma si trovava ancora in allestimento quando, nel settembre 1939, ebbe inizio la seconda guerra mondiale: i lavori di completamento furono accelerati, ma ritardi nella consegna dei supporti per i cannoni rallentarono considerevolmente l'allestimento.\nNella notte tra l'8 e il 9 agosto 1940, mentre la nave era ancora in allestimento a Birkenhead, la \"Prince of Wales\" fu bombardata da aerei della Luftwaffe: una bomba da 250\u00a0kg cadde tra il lato di babordo dello scafo e la parete del bacino di carenaggio, manc\u00f2 di poco una gru del porto e fin\u00ec in acqua sotto l'aletta antirollio dove esplose a meno di due metri di distanza dallo scafo nelle vicinanze della torre di cannoni da 133 mm anteriore. L'esplosione caus\u00f2 un'estesa instabilit\u00e0 del fasciame per pi\u00f9 di 9 metri, i rivetti furono storti e notevoli infiltrazioni di acqua ebbero luogo negli scompartimenti fuoribordo nella zona danneggiata, causando un'inclinazione dello scafo di 10\u00b0; l'allagamento fu dovuto al fatto che i test finali sulla tenuta dei compartimenti stagni non erano ancora stati eseguiti e la nave non aveva in funzione il sistema di pompe di sentina. L'acqua fu pompata fuori dallo scafo da una squadra di pompieri locali e di operai del cantiere, e la \"Prince of Wales\" fu messa in secca per i lavori di riparazione che, uniti ai ritardi nella consegna dei cannoni principali, ritardarono il completamento; con la guerra in corso e la pressante richiesta di nuove navi da battaglia per contrastare le unit\u00e0 tedesche, si decise di velocizzare i lavori posponendo i test sulla tenuta stagna dei compartimenti e sulla ventilazione e rinunciando a una prova completa degli impianti di sentina, di zavorra e di alimentazione dell'olio combustibile.\nLa nave entr\u00f2 in servizio il 19 gennaio 1941 al comando del capitano Louis Henry Keppel Hamilton, ma visti i continui bombardamenti tedeschi su Birkenhead e la vicina Liverpool si decise di spostarla verso la pi\u00f9 sicura base di Rosyth per completare la messa a punto: la nave salp\u00f2 il 28 gennaio con a bordo diversi operai ancora al lavoro sulle torri dell'armamento principale, e sotto scorta di incrociatori leggeri e cacciatorpediniere raggiunse Rosyth il 30 gennaio; il 15 febbraio il comando della corazzata pass\u00f2 al capitano John Leach. Il 23 marzo la nave lasci\u00f2 Rosyth per la base di Scapa Flow dove furono condotte le prime prove ed esercitazioni in mare, venendo ufficialmente classificata come \"completa\" il 31 marzo, sebbene numerosi test non fossero ancora stati completati e l'armamento non fosse pienamente operativo; le esercitazioni di artiglieria condotte in aprile confermarono la scarsa messa a punto delle torri quadruple, e solo il 27 aprile l'ultima delle tre torri fu dichiarata pronta. La nave fu infine classificata come pronta a operare insieme alla flotta il 21 maggio.\nLa caccia alla \"Bismarck\".\nIl 22 maggio 1941 la \"Prince of Wales\" salp\u00f2 da Scapa Flow insieme all'incrociatore da battaglia \"Hood\" e sei cacciatorpediniere per prendere posizione a sud dell'Islanda e intercettare la nave da battaglia tedesca \"Bismarck\" segnalata in rotta per l'oceano Atlantico; il comandante Leach era consapevole che l'armamento principale era ancora soggetto a frequenti avarie, e richiese espressamente che i tecnici e gli operai civili della Vickers Armstrong che avevano accompagnato la nave durante le prove in mare fossero trattenuti a bordo per provvedere a riparazioni di emergenza: questo personale gioc\u00f2 poi un ruolo importante negli eventi accaduti successivamente.\nIl giorno successivo la \"Bismarck\", accompagnata dall'incrociatore pesante \"Prinz Eugen\", fu segnalata a sud-ovest dello stretto di Danimarca e alle 20:00 il vice ammiraglio Lancelot Holland, il comandante della formazione britannica con insegna sullo \"Hood\", ordin\u00f2 alle sue unit\u00e0 di accelerare alla velocit\u00e0 di 27 nodi che fu mantenuta per tutta la durata della notte; il piano di Holland era quello di concentrare la potenza di fuoco della \"Prince of Wales\" e dello \"Hood\" contro la \"Bismarck\", mentre gli incrociatori \"Norfolk\" e \"Suffolk\" si sarebbero occupati del \"Prinz Eugen\": tuttavia, i due incrociatori non furono messi al corrente di questo piano a causa del severo silenzio radio imposto alle navi britanniche. Alle 02:00 del 24 maggio i cacciatorpediniere furono disposti a schermo verso nord per individuare le navi tedesche, e alle 02:47 la \"Prince of Wales\" e lo \"Hood\" aumentarono la velocit\u00e0 a 28 nodi modificando la loro rotta per ottenere un miglior angolo di tiro sul nemico; il tempo miglior\u00f2, con una visibilit\u00e0 di 16 chilometri, e gli equipaggi furono chiamati ai posti di combattimento alle 05:10.\nAlle 05:37 fu riportato un contatto con navi nemiche, e la rotta delle due unit\u00e0 da battaglia britanniche fu modificata verso dritta per serrare le distanze; alle 05:52, nonostante le forti ondate che si abbattevano sulla prua, lo \"Hood\" apr\u00ec per primo il fuoco sulla \"Bismarck\", seguito un minuto dopo dalla \"Prince of Wales\". Le navi classe King George V erano caratterizzate da una carenza di bordo libero verso prua, un requisito di progettazione necessario per poter permettere alla torre di artiglieria pi\u00f9 avanzata di fare fuoco a un'elevazione minima; la virata fatta eseguire da Holland fece procedere le due unit\u00e0 britanniche direttamente verso il vento portando le ondate a infrangersi violentemente sulla prua e l'acqua a penetrare nei portelli dei cannoni della torre anteriore della \"Prince of Wales\", filtrando poi attraverso l'elevatore delle munizioni e arrivando a bagnare i meccanismi della torre stessa: dopo pochi colpi, la torre anteriore and\u00f2 quindi in avaria e non fece pi\u00f9 fuoco nel corso dell'azione. I primi colpi della corazzata, due salve da tre colpi sparate a intervalli di dieci secondi, caddero troppo lontane; il telemetro della torre anteriore non poteva essere utilizzato a causa delle ondate del mare prese di prua e il fuoco fu diretto dal telemetro della torre di comando. La \"Prince of Wales\" inquadr\u00f2 il bersaglio alla sesta salva, piazzando poi tre colpi sulla \"Bismarck\": uno apr\u00ec una falla nello scafo causando alla corazzata tedesca la perdita di 1.000 tonnellate di carburante per la contaminazione dell'acqua di mare, un altro cadde corto, penetr\u00f2 sotto la cintura corazzata ed esplose allagando la sala macchine ausiliaria obbligando allo spegnimento di due caldaie nel locale immediatamente dietro a causa delle infiltrazioni di acqua, il terzo colp\u00ec a centro nave senza causare danni apprezzabili; la perdita di carburante e potenza delle caldaie furono poi fattori importanti nella seguente decisione della \"Bismarck\" di dirigere sul porto pi\u00f9 vicino.\nAlle 06:00 una salva della \"Bismarck\" colp\u00ec in pieno lo \"Hood\", causando la catastrofica esplosione e l'affondamento dell'incrociatore con la perdita di quasi tutto l'equipaggio. La \"Prince of Wales\" aveva fatto fuoco incontrastata fin verso le 05:57, quando il \"Prinz Eugen\" aveva iniziato il tiro su di essa; dopo l'affondamento dello \"Hood\", entrambe le unit\u00e0 tedesche diressero un intenso e accurato tiro sulla corazzata: alle 06:02 un colpo da 380 mm della \"Bismarck\" colp\u00ec il lato di dritta della piattaforma della bussola, uccidendo la maggior parte del personale l\u00ec presente ma lasciando indenne il capitano Leach. Un proiettile da 380 mm colp\u00ec poi la murata a centro nave al di sotto della cintura corazzata: il colpo non esplose e si and\u00f2 a infilare in un compartimento del locale caldaia anteriore, dove fu scoperto e disinnescato solo dopo il rientro della nave in porto; \u00e8 possibile che se questo proiettile fosse esploso la corazzata avrebbe subito la stessa sorte incorsa allo \"Hood\".\nAlle 06:13 il capitano Leach decise di rompere il contatto e di allontanarsi dietro la copertura di una cortina fumogena; in totale, la \"Prince of Wales\" aveva incassato tre colpi da 380 mm della \"Bismarck\" e quattro colpi da 203 mm del \"Prinz Eugen\", senza subire menomazioni della sua capacit\u00e0 di combattimento ma riportando tra l'equipaggio 13 morti e 9 feriti (uno dei quali mor\u00ec il giorno dopo). La \"Prince of Wales\" si un\u00ec quindi agli incrociatori \"Suffolk\" e \"Norfolk\" per continuare a tallonare da distanza la formazione tedesca, sotto la direzione dell'ammiraglio William Frederic Wake-Walker con insegna sul \"Norfolk\"; verso le 18:40 la \"Bismarck\" serr\u00f2 le distanze con il \"Suffolk\" e apr\u00ec il fuoco sull'incrociatore, spingendo la \"Prince of Wales\" e il \"Norfolk\" a intervenire in appoggio alle 18:47: la corazzata spar\u00f2 dodici salve con i suoi pezzi principali anche se due cannoni della torre d'artiglieria anteriore andarono nuovamente in avaria dopo il primo colpo, ma nessun centro fu realizzato e la \"Bismarck\" si allontan\u00f2 illesa. Le navi britanniche persero il contatto con il nemico nella notte tra il 24 e il 25 maggio: la \"Prince of Wales\" fu distaccata alle 6:20 per andare a unirsi al nucleo della Home Fleet salpato per dare la caccia alla \"Bismarck\", ma ormai a corto di carburante alle 10:47 ricevette il permesso di recarsi in Islanda per fare rifornimento; la corazzata giunse allo Hvalfj\u00f6r\u00f0ur la mattina del 27 maggio, da dove ripart\u00ec il giorno seguente alla volta di Rosyth dove fu messa in cantiere per le riparazioni a partire dal 30 maggio.\nServizio nell'Atlantico e nel Mediterraneo.\nLa \"Prince of Wales\" riprese il mare a partire dal 19 luglio, quando si trasfer\u00ec da Rosyth a Scapa Flow; alla fine del mese la nave fu selezionata per partecipare all'operazione Riviera, il trasferimento di una delegazione britannica comprendente anche il primo ministro britannico Winston Churchill attraverso l'Atlantico per un incontro con il presidente degli Stati Uniti d'America Franklin D. Roosevelt, il primo incontro personale tra i due \"leader\" nel corso della guerra. La \"Prince of Wales\" salp\u00f2 da Scapa Flow con i suoi ospiti il 4 agosto, raggiungendo la base di Argentia nel Dominion di Terranova il 9 agosto; durante l'incontro tra Roosevelt e Churchill, il 14 agosto, venne firmata la Carta Atlantica, base delle relazioni internazionali del secondo dopoguerra. La \"Prince of Wales\" salp\u00f2 quindi da Argentia nel pomeriggio del 14 agosto, riportando Churchill a Scapa Flow per la mattina del 18 agosto.\nLa corazzata riprese quindi le sue attivit\u00e0 di addestramento e di collaudo precedentemente rimandate per via degli eventi della caccia alla \"Bismarck\"; il 10 settembre la nave lasci\u00f2 Scapa Flow dopo rapporti che segnalavano la partenza dalla Norvegia dell'incrociatore pesante tedesco \"Admiral Scheer\", apparentemente diretto in Atlantico: la nave fu tuttavia richiamata alla base quella sera stessa dopo che lo \"Scheer\" ebbe fatto rotta per le acque della Germania. Dopo essersi trasferita a Greenock, il 16 settembre la \"Prince of Wales\" fu riassegnata in forza alla Force H per proteggere l'invio di un convoglio di rifornimenti a Malta (operazione Halberd); la nave raggiunse Gibilterra il 24 settembre, da dove ripart\u00ec quella sera stessa insieme a una grossa formazione al comando dell'ammiraglio James Somerville comprendente le navi da battaglia (nave ammiraglia) e , la portaerei , cinque incrociatori e 18 cacciatorpediniere di scorta a nove mercantili carichi di rifornimenti. Dopo l'ingresso nel mar Mediterraneo, il convoglio britannico fu avvistato da ricognitori italiani e, a partire dalle 12:55 del 27 settembre, fu ripetutamente attaccato da aerosiluranti S.M.84 e S.M.79 decollati dalle basi di Sardegna e Pantelleria: la \"Prince of Wales\" contribu\u00ec alla protezione antiaerea del convoglio, abbattendo alcuni velivoli nemici ma anche, in due distinti incidenti di fuoco amico, due caccia Fairey Fulmar della \"Ark Royal\"; dopo l'avvistamento di una sortita della flotta italiana, la corazzata fu distaccata con le altre unit\u00e0 maggiori per fronteggiare questa minaccia ma i due gruppi non vennero a contatto e la \"Prince of Wales\" rientr\u00f2 indenne a Gibilterra con il resto della Force H il 30 settembre. La nave salp\u00f2 poi per Scapa Flow dove giunse il 6 ottobre.\nServizio in Estremo Oriente.\nIl 7 ottobre la \"Prince of Wales\" fu nominata nave ammiraglia della Home Fleet, e il vice ammiraglio Alban Curteis alz\u00f2 la sua insegna sulla corazzata. L'addensarsi di una minaccia di guerra alle colonie britanniche in Estremo Oriente spinse il governo britannico, e il primo ministro Churchill in particolare, a predisporre l'invio della \"Prince of Wales\" a Singapore, da dove avrebbe potuto esercitare una funzione di deterrenza nei confronti delle intenzione aggressive nipponiche. Il 24 ottobre il vice ammiraglio Curteis si trasfer\u00ec sull'incrociatore , e l'ammiraglio Thomas Phillips alz\u00f2 la sua insegna sulla \"Prince of Wales\" in qualit\u00e0 di nuovo comandante della Eastern Fleet; la corazzata salp\u00f2 quindi quello stesso pomeriggio con la scorta dei cacciatorpediniere ed intraprendendo un lungo viaggio alla volta di Singapore via Freetown, Citt\u00e0 del Capo, Port Louis e Colombo: durante il transito attraverso l'oceano Indiano l'impianto di ventilazione della corazzata si dimostr\u00f2 inadeguato e caus\u00f2 gravi problemi di abitabilit\u00e0 dei locali caldaie.\nDopo essersi ricongiunta con l'incrociatore da battaglia e altri due cacciatorpediniere a Colombo (la nuova portaerei \"Indomitable\" si sarebbe dovuta unire alle forze di Phillips ma si aren\u00f2 durante le prove di navigazione in Giamaica rendendo necessarie delle riparazioni), la \"Prince of Wales\" raggiunse Singapore il 2 dicembre dove la formazione britannica assunse la designazione di Force Z. Poco dopo il suo arrivo, la corazzata fu messa in cantiere per sostituire i tubi dei distillatori e intraprendere una pulizia generale delle caldaie, lavori che si stim\u00f2 dovessero richiedere sette giorni per essere completati; a causa delle alte temperature e del forte tasso di umidit\u00e0, l'impianto radar Type 273 di scoperta di superficie della nave divenne inservibile. Il 6 dicembre un ricognitore britannico avvist\u00f2 la flotta di invasione giapponese diretta verso le coste meridionali della Thailandia, al confine con la colonia britannica della Malaysia; la mattina dell'8 dicembre i primi reparti giapponesi presero terra in varie localit\u00e0 lungo l'Istmo di Kra, mentre contemporaneamente un'incursione aerea si abbatt\u00e9 su Singapore: il porto fu bombardato, ma le navi britanniche, che avevano risposto al fuoco con le loro armi antiaeree, non riportarono alcun danno. Un messaggio ricevuto dall'Ammiragliato a Londra ordin\u00f2 a Phillips di dare inizio alle ostilit\u00e0, e l'ammiraglio prese il mare alle 17:35 con la \"Prince of Wales\", il \"Repulse\" e i cacciatorpediniere \"Electra\", \"Express\", e (australiano); la richiesta dell'ammiraglio che gli apparecchi della Royal Air Force compissero missioni di ricognizione davanti alle sue navi e di protezione tramite aerei da caccia furono rigettate dai comandi locali a causa della penuria di forze.\nL'obiettivo della sortita britannica dovevano essere le navi da trasporto giapponesi segnalate al largo di Kota Bharu, confidando nella protezione del tempo instabile e piovoso poco favorevole all'attivit\u00e0 aerea, ma alle 13:43 del 9 dicembre la Force Z fu avvistata dal sommergibile giapponese \"I-65\" all'altezza delle isole Anambas e poi seguita da aerei ricognitori nemici a partire dalle 17:00 alle 18:00; senza copertura aerea da parte dei caccia britannici e con il nemico ormai allertato, Phillips decise di interrompere la missione e di rientrare a Singapore, ma alle 23:55 un messaggio dal comando segnal\u00f2 un presunto sbarco di reparti nemici a Kuantan e l'ammiraglio decise di andare a investigare. Alle 02:11 del 10 dicembre il sommergibile giapponese \"I-58\" avvist\u00f2 nuovamente le navi britanniche: il sommergibile lanci\u00f2 cinque siluri in direzione della \"Prince of Wales\" ma non mise a segno alcun centro e le navi britanniche non si accorsero nemmeno dell'attacco; il sommergibile segnal\u00f2 poi l'avvistamento al comando giapponese di Saigon, e a partire dalle 7:00 svariati gruppi di bombardieri e aerosiluranti iniziarono a decollare dai campi di aviazione nell'Indocina meridionale. Intorno alle 8:00 la Force Z arriv\u00f2 davanti Kuantan, dove la ricognizione sia dell'idrovolante catapultato dalla \"Prince of Wales\" che del cacciatorpediniere \"Express\" conferm\u00f2 che nessuno sbarco nemico era in corso nella zona e che i rapporti in tal senso erano probabilmente una diversione.\nPhillips pieg\u00f2 a nord-est allontanandosi dalle coste malesi, ma alle 10:15 la Force Z fu avvistata da un ricognitore giapponese. A partire dalle 11:00, vari gruppi di aerei giapponesi si avventarono sulle unit\u00e0 britanniche: il \"Repulse\" incass\u00f2 una bomba sganciata da un bombardiere Mitsubishi G3M nel corso della prima incursione, mentre alle 11:44 aerosiluranti Mitsubishi G4M si diressero sulla \"Prince of Wales\" centrandola con un siluro (rapporti dell'epoca indicarono due impatti, circostanza smentita da analisi successive del relitto). L'ordigno colp\u00ec la corazzata sul lato di babordo verso poppa, davanti alla torre d'artiglieria posteriore, e l'esplosione distrusse l'albero dell'elica esterna su quel lato e le paratie lungo l'albero fino alla sala macchine B: questo caus\u00f2 un rapido e incontrollato allagamento della sala macchine B e del locale dinamo, mettendo fuori uso l'intero impianto elettrico della parte poppiera della nave e parte delle torrette secondarie da 133\u00a0mm; la nave imbarc\u00f2 un grosso quantitativo d'acqua che la fece inclinare di 11 gradi e mezzo, poi ridotto a 9 gradi tramite l'allagamento dei compartimenti dalla parte opposta dello scafo, mentre la velocit\u00e0 scese a 15 nodi. Nonostante vari problemi all'armamento antiaereo, un velivolo nipponico fu centrato dai cannonieri britannici e visto schiantare in mare.\nAlle 12:20 la \"Prince of Wales\" ruppe il silenzio radio fino ad allora rigorosamente seguito, chiedendo assistenza alla base di Singapore. Due minuti pi\u00f9 tardi una nuova formazione di aerosiluranti giapponesi G4M si lanci\u00f2 all'attacco: il \"Repulse\" fu raggiunto in rapida successione da cinque siluri, per poi capovolgersi e affondare alle 12:33 con gravi perdite tra il suo equipaggio; quasi simultaneamente, la \"Prince of Wales\" fu raggiunta da tre siluri che colpirono, tutti dal lato di dritta, la prua sotto l'alloggiamento dell'\u00e0ncora, il centro nave all'altezza della torre centrale e la poppa della corazzata; i danni pi\u00f9 gravi li provoc\u00f2 il siluro che colp\u00ec a poppa, piegando gli alberi delle eliche rimasti e aprendo una grossa falla che fece imbarcare grandi quantitativi d'acqua, lasciando una sola sala macchine in funzione e facendo calare la velocit\u00e0 a 8 nodi. L'ultimo attacco giapponese si abbatt\u00e9 sulla corazzata, ormai quasi incapace di governare, alle 12:44 da parte di bombardieri G3M: una bomba da 500\u00a0kg colp\u00ec la nave sul ponte tra i due fumaioli, penetrando nel ponte superiore ed esplodendo nella sala cinema dove circa 300 feriti nei precedenti attacchi venivano accuditi, causando gravi perdite umane; l'esplosione danneggi\u00f2 l'impianto di ventilazione dell'ultima sala macchine in funzione, portando allo spegnimento delle caldaie rimaste e immobilizzando la nave. Altre bombe esplosero nelle vicinanze, allentando i rivetti e piegando le piastre dello scafo incrementando la quantit\u00e0 di acqua imbarcata. Alle 12:50 il cacciatorpediniere \"Express\" si avvicin\u00f2 per iniziare il trasbordo dell'equipaggio della \"Prince of Wales\"; la grande nave inizi\u00f2 a inclinarsi sempre di pi\u00f9 dal lato di dritta e si capovolse alle 13:20: lo \"Express\" per poco non fu rovesciato dall'aletta antirollio della corazzata. La \"Prince of Wales\" affond\u00f2 infine nella posizione , portando con s\u00e9 i corpi di 327 membri del suo equipaggio tra cui l'ammiraglio Phillips e il capitano Leach.\nIl relitto della \"Prince of Wales\" giace ancora a circa 68 metri di profondit\u00e0 nella posizione dove la nave affond\u00f2; sul luogo si trova una boa con una bandiera britannica fissata a poppa della nave. Il luogo dell'affondamento \u00e8 stato denominato \"Sito protetto\" nel 2001 in base alla \"Protection of Military Remains Act\" (\"legge sulla protezione dei resti militari\") del 1986, poco prima del sessantesimo anniversario dell'affondamento. La campana della nave \u00e8 stata recuperata nel 2002 e dopo il restauro \u00e8 stata esposta al Merseyside Maritime Museum di Liverpool."}
{"id": "2041352", "revid": "21880", "url": "https://it.wikipedia.org/wiki?curid=2041352", "title": "Parchi e riserve naturali in Campania", "text": ""}
{"id": "2041354", "revid": "21880", "url": "https://it.wikipedia.org/wiki?curid=2041354", "title": "Parchi e riserve naturali nell'Abruzzo", "text": ""}
{"id": "2041356", "revid": "21880", "url": "https://it.wikipedia.org/wiki?curid=2041356", "title": "Parchi e riserve naturali in Liguria", "text": ""}
{"id": "2041358", "revid": "1305772", "url": "https://it.wikipedia.org/wiki?curid=2041358", "title": "Deep Water", "text": ""}
{"id": "2041361", "revid": "21880", "url": "https://it.wikipedia.org/wiki?curid=2041361", "title": "Parchi e riserve naturali in Calabria", "text": ""}
{"id": "2041366", "revid": "21880", "url": "https://it.wikipedia.org/wiki?curid=2041366", "title": "Parchi e riserve naturali nelle Marche", "text": ""}
{"id": "2041368", "revid": "1573940", "url": "https://it.wikipedia.org/wiki?curid=2041368", "title": "Kermesidae", "text": "Kermesidae () \u00e8 una piccola famiglia di insetti appartenente all'ordine dei Rincoti Omotteri, superfamiglia Coccoidea. Per la caratteristica forma sferica, le femmine mature erano in passato scambiate per galle.\nDescrizione.\nL'aspetto delle femmine cambia nel tempo in relazione alla deposizione delle uova. Inizialmente, le femmine mature hanno una forma compressa in senso dorso-ventrale e un profilo subcircolare alla vista dall'alto, sono frequenti ornamenti cromatici che tendono per\u00f2 a sparire nel tempo. Queste specie non producono un ovisacco, bens\u00ec depongono le uova in una camera compresa fra il loro corpo e il substrato su cui si erano insediate. Con il procedere delle deposizioni, il profilo dorsale diventa sempre pi\u00f9 convesso fino a diventare semisferico o addirittura subsferico. Nelle forme giovani si ha una limitata produzione di cera, ma questa scompare nelle femmine mature.\nLa neotenia delle femmine \u00e8 marcata: le antenne e le zampe sono rudimentali e scompare la metameria. Il rostro \u00e8 formato da tre articoli. L'apertura anale \u00e8 circondata da un anello sclerificato privo di setole, ma quest'ultimo pu\u00f2 essere infossato fra i lobi anali, che sono invece setolosi. Il carattere morfologico peculiare di questa famiglia \u00e8 la presenza di una fitta serie di dotti tubulari invaginati, sulla faccia ventrale, che si dispongono formando una fascia che decorre parallelamente al margine a ferro di cavallo.\nIl maschio \u00e8 alato, provvisto del solo paio di ali anteriori, con due lunghi filamenti di cera che partono dall'estremit\u00e0 caudale dell'addome.\nBiologia.\nI Kermesidae sono quasi tutti associati a piante del genere \"Quercus\", con l'eccezione del genere \"Eriokermes\", associato ai ginepri; le specie di cui si conosce la biologia svolgono un ciclo con una sola generazione l'anno.\nLe uova sono deposte in estate e le neanidi fuoriescono dalla parte posteriore del corpo della madre. Lo svernamento ha luogo nelle screpolature della corteccia dei rami e del fusto allo stadio di neanide di 1\u00aa o 2\u00aa et\u00e0. In primavera si verificano vari comportamenti: in genere, comunque, le neanidi delle femmine migrano sui nuovi germogli, mentre i maschi completano il loro sviluppo nei siti di svernamento. Lo sviluppo postembrionale si completa in 4 stadi nelle femmine e in 5 nei maschi.\nGli adulti compaiono tra la fine della primavera e l'inizio dell'estate. Dopo gli accoppiamenti, le femmine si sviluppano rapidamente assumendo la forma globosa tipica delle forme ovigere. Una sola femmina pu\u00f2 deporre anche 3000 uova.\nSistematica.\nLa famiglia comprende quasi un centinaio di specie ripartite fra i seguenti generi:\nDistribuzione.\nI Kermesidae sono distribuiti esclusivamente nell'emisfero boreale. La maggior parte delle specie \u00e8 diffusa nella regione paleartica e in quella neartica. Poco pi\u00f9 di 20 specie sono rappresentate anche nella regione orientale, mentre in quella afrotropicale \u00e8 presente solo l'\"Eriokermes juniperinus\", associata a piante del genere \"Juniperus\". Nessun kermesidae \u00e8 invece presente nelle altre regioni.\nIn Italia sono rappresentate le specie \"Nidularia pulvinaria\" e sei specie di \"Kermes\", fra cui \"Kermes vermilio\" e \"Kermes ilicis\".\nUtilizzi.\nUn particolare interesse ha riscosso in passato la specie \"Kermes vermilio\", nota con diversi nomi comuni (chermococco, grana, vermiglio delle querce). Questa specie veniva raccolta, essiccata e polverizzata per usarla in tintoria come colorante (\"grana di Kermes\" o \"grana di scarlatto\"). Lo stesso colorante era usato per conferire la colorazione all'alchermes, uno dei liquori di maggior impiego in pasticceria. In tintoria era usata anche la cocciniglia \"Kermes ilicis\".\nQuesti impieghi hanno oggi perso del tutto importanza."}
{"id": "2041370", "revid": "767487", "url": "https://it.wikipedia.org/wiki?curid=2041370", "title": "Marco Biagianti", "text": "Caratteristiche tecniche.\nMediano di interdizione - abile anche in fase di impostazione - strutturato per spezzare le trame di gioco avversarie. A queste caratteristiche si aggiungono l'abilit\u00e0 nell'attaccare gli spazi inserendosi tra le linee e un discreto senso del goal.\nEsprime al meglio le proprie doti in un centrocampo a quattro nel ruolo di mediano centrale.\nCarriera.\nCalcio.\nClub.\nMuove i suoi primi passi tra Olimpia Firenze e Sporting Arno, prima di approdare - all'et\u00e0 di 10 anni - alla Fiorentina, squadra di cui \u00e8 tifoso, con cui svolge la trafila giovanile. Esordisce in prima squadra il 21 agosto 2002 in Florentia Viola- (0-1), incontro valido per la fase a gironi di Coppa Italia Serie C.\nDopo varie esperienze in prestito, nel 2005 - rimasto senza contratto - viene tesserato a parametro zero dalla Pro Vasto, in Serie C2. Il 26 gennaio 2007 viene prelevato dal Catania. Esordisce in Serie A il 7 aprile 2007 in Catania-Roma (0-2), sostituendo Lucenti al 92'. Sotto la guida di Walter Zenga prima e Sini\u0161a Mihajlovi\u0107 poi, riesce a ritagliarsi un posto da titolare a centrocampo, affermandosi come pilastro della formazione etnea.\nMette a segno la sua prima rete con gli etnei il 30 agosto 2009 contro il . Il 27 giugno 2010 rinnova il proprio contratto con il Catania fino al 2014, con relativo adeguamento economico. Nelle successive stagioni viene ripetutamente bloccato da problemi fisici. In seguito alla cessione di Silvestre viene nominato capitano della squadra.\nFinito fuori dai progetti tecnici della societ\u00e0, il 29 agosto 2013 viene tesserato dal Livorno, firmando un contratto valido per tre stagioni. Esordisce con gli amaranto - da titolare - alla seconda giornata di campionato nella sfida disputata contro il (terminata 4-1 per i \"labronici\").\nL'11 luglio 2016 torna a Catania, legandosi agli etnei per mezzo di un contratto biennale.\nIl 24 settembre 2020, tramite una conferenza stampa, annuncia il ritiro dal calcio giocato.\nNazionale.\nIl 28 maggio 2009 viene convocato in Nazionale dal CT Marcello Lippi in vista dell'amichevole con l'Irlanda del Nord, partita nella quale non viene impiegato.\nCalcio a 5.\nIl 14 ottobre 2020 viene annunciato il suo ingaggio nel futsal con la , societ\u00e0 militante in Serie A e con sede a Catania. Dopo numerose convocazioni fa il suo esordio in campo il 9 febbraio successivo nella vittoria interna per 4-2 contro la ."}
{"id": "2041371", "revid": "1793900", "url": "https://it.wikipedia.org/wiki?curid=2041371", "title": "Bank of America Plaza (Dallas)", "text": "Bank of American Plaza \u00e8 un grattacielo situato a Dallas, nel Texas. \u00c8 il grattacielo pi\u00f9 alto della citt\u00e0, il terzo grattacielo pi\u00f9 alto del Texas e il 24\u00ba degli Stati Uniti d'America; esso \u00e8 stato progettato dagli architetti JPJ Architects Inc ed \u00e8 stato completato nel 1985. Il grattacielo faceva parte di un progetto pi\u00f9 vasto, che prevedeva la costruzione di un vero e proprio complesso, con due torri ed edifici minori, tra cui un albergo. Le torri dovevano anche avere una cima piramidale a gradoni, ma alla fine di tutto il progetto \u00e8 stato costruito solo l'edificio attuale e con una cima ridisegnata con due gradoni in meno.\nL'edificio \u00e8 anche conosciuto con il nome di \"The Green Building\" per le illuminazioni verdi che di notte delineano i bordi della costruzione ed \u00e8 stato uno dei primi grattacieli americani a ricevere il premio \"Energy Star\" per la notevole efficienza elettrica."}
{"id": "2041372", "revid": "216538", "url": "https://it.wikipedia.org/wiki?curid=2041372", "title": "Oscar 1961", "text": ""}
{"id": "2041373", "revid": "1573940", "url": "https://it.wikipedia.org/wiki?curid=2041373", "title": "Astronotus (zoologia)", "text": "Astronotus , comunemente noto come oscar o pesce oscar, \u00e8 un genere di pesci tropicale sudamericano d'acqua dolce, appartenente alla famiglia Cichlidae. Il genere contiene due specie (elencate di seguito), entrambe originarie del bacino amazzonico, mentre una delle due si trova anche nei fiumi Paran\u00e1 e Paraguay. Le specie del genere \"Astronotus\" possono crescere fino a 35 centimetri di lunghezza e sono monomorfiche. Sono pesci onnivori opportunisti che si nutrono di una vasta gamma di piccoli pesci, frutta, noci, crostacei, molluschi e altri invertebrati in natura.\nUna delle due specie, l'oscar (\"Astronotus ocellatus\"), \u00e8 un pesce molto popolare tra gli appassionati di acquari e pesci tropicali. Gli oscar formano coppie monogame che depongono le loro uova all'aperto, tipicamente su una pietra appiattita o in una depressione poco profonda. La colorazione degli esemplari pi\u00f9 giovani \u00e8 diversa da quella degli adulti ed aiuta a mimetizzare gli avannotti durante la crescita.\nAl contrario, \"Astronotus crassipinnis\" viene esportato raramente e non si vede spesso nel commercio degli acquari.\nIn alcune classificazioni \"Astronotus\" \u00e8 l'unico genere della trib\u00f9 monogenerica Astronoti, della sottofamiglia Cichlinae.\nTassonomia.\nIl taxon comprende due sole specie:"}
{"id": "2041375", "revid": "216538", "url": "https://it.wikipedia.org/wiki?curid=2041375", "title": "Oscar 1962", "text": ""}
{"id": "2041377", "revid": "438678", "url": "https://it.wikipedia.org/wiki?curid=2041377", "title": "La battaglia dei tre tamburi di fuoco", "text": "La battaglia dei tre tamburi di fuoco \u00e8 un film del 1990 diretto da Souheil Ben-Barka e Uchkun Nazarov.\nTrama.\nIl film racconta la storia dei Sadiani e del principe Abdelmalek, esiliato dal Marocco dai fratelli.\nDa quel momento il nobile passer\u00e0 vent'anni di avventure: si scontrer\u00e0 con l'inquisizione spagnola, combatter\u00e0 nella battaglia di Lepanto, verr\u00e0 incarcerato nella prigione di Alicante, e assister\u00e0 alla presa di Tunisi.\nInfine torner\u00e0 in Marocco dove si compir\u00e0 il suo destino."}
{"id": "2041383", "revid": "1305772", "url": "https://it.wikipedia.org/wiki?curid=2041383", "title": "MTV Unplugged (Bryan Adams)", "text": "MTV Unplugged \u00e8 il secondo album live del cantante rock canadese Bryan Adams pubblicato nel 1997. Registrato durante la trasmissione MTV Unplugged, l'album vendette oltre 2,5 milioni di copie nel mondo."}
{"id": "2041385", "revid": "1305772", "url": "https://it.wikipedia.org/wiki?curid=2041385", "title": "Astronotus", "text": ""}
{"id": "2041390", "revid": "124615317", "url": "https://it.wikipedia.org/wiki?curid=2041390", "title": "Origini del cinema narrativo", "text": "Il periodo delle origini del cinema narrativo \u00e8 una fase della storia del cinema che va grossomodo dal 1906 al 1915. Si tratta della risposta del cinema alla sua prima crisi (1905-1906), riciclandosi come svago per le classi popolari, nel quale il motivo di attrazione prevalente non era pi\u00f9 il mostrare \"quadri animati\" ed effetti speciali, ma il raccontare storie.\nInoltre, a causa della fruizione di massa delle proiezioni cinematografiche, si rese impossibile avere un narratore presente fisicamente alle proiezioni (caratteristica tipica della cinematografia precedente), con le pellicole che ormai raccontavano le storie \"da sole\", grazie a scene pi\u00f9 esplicite e lineari e grazie all'uso delle didascalie. Gli spettatori rimasero allora soli davanti alla macchina da presa, ponendo le premesse per l'immenso potere sulle masse del cinema e dei suoi modelli comportamentali.\nIn un primo momento la voce del narratore venne semplicemente sostituita dalle didascalie, pi\u00f9 astratte e impersonali; solo con il cinema sonoro la transizione fu completa.\nStoria.\nNel 1962 Morin riconobbe nel cinema dopo il 1906 \"la trasformazione del Cinematografo in Cinema\", inteso come passaggio dall'attrazione un po' fenomeno da baraccone allo spettacolo di svago e intrattenimento come lo intendiamo oggi.\nIl cinema delle origini, detto \"delle attrazioni mostrative\", serviva per mostrare una storia che veniva necessariamente spiegata da un narratore o imbonitore presente in sala. Inoltre le storie erano spesso disorganizzate, anarchiche, pi\u00f9 interessate a mostrare il movimento e gli effetti speciali pi\u00f9 che a narrare qualcosa. Solo il cinema inglese, legato alla tradizione del romanzo vittoriano, era pi\u00f9 accurato nelle storie narrate, prive di salti temporali e di grosse incongruenze.\nNel 1908 alcuni produttori newyorchesi per la prima volta si trasferiscono nel sobborgo di Los Angeles Hollywood per sfruttare l'illuminazione naturale del sole durante tutto l'anno. Nel frattempo negli Usa imperversa la guerra dei brevetti, che alla fine vide Thomas Edison sconfitto nel 1915: fino ad allora il cinema americano era restato imbrigliato, lasciando gli Stati Uniti come terra di conquista delle produzioni europee; in seguito la produzione americana venne rilanciata ribaltando presto l'ago della bilancia.\nAlcuni incidenti gettarono cattiva luce sul cinema: la pellicola \u00e8 infatti altamente infiammabile e alcuni episodi, come il grave incendio a Torino nel 1911, fecero nascere una legislazione sulla proiezione cinematografica, che obblig\u00f2 per esempio a collocare la proiezione in una sala separata dal pubblico.\nIn questo periodo nacquero anche i primi giornali dedicati esclusivamente al cinema:\nSu queste riviste, un po' come oggi, si trovavano le inserzioni a pagamento dei produttori sulle nuove pellicole.\nUn nuovo pubblico.\nLa nascita di un cinema che raccontasse storie da solo \u00e8 strettamente legata ai cambiamenti sociali dei primi anni del Novecento: verso il 1906 il cinema viveva la sua prima crisi, per il calo di interesse del pubblico. La perdita di interesse verso un'attrazione ormai divenuta consueta spazz\u00f2 tutto il mercato degli ambulanti e dei tendoni che giravano per le fiere e le feste di paese con il cinematografo. Ci fu una dura crisi che port\u00f2 il costo del biglietto del cinema in America da 20/25 centesimi di dollaro a 5.\nLa riscossa per\u00f2 fu possibile grazie alla creazione di grandi sale di proiezione a prezzi molto contenuti rivolte alla classe operaia, come svago economico e divertente. Le lotte operaie avevano infatti portato alcuni miglioramenti alla classe dei lavoratori, come una certa sicurezza economica e la possibilit\u00e0 di qualche distrazione magari la domenica: il teatro divenne anche popolare (con gli spettacoli di variet\u00e0 e i melodrammi) e nacquero i \"nickelodeon\" (dai nickelini, le monete da 5 centesimi di dollaro), dove era impensabile usare una persona per spiegare le vicende del film; per questo le pellicole iniziarono ad essere intelligibili automaticamente, con contenuti pi\u00f9 semplici e espliciti e con le prime didascalie.\nCircuiti di sale: Stati Uniti.\nAlcuni primi avventurieri iniziarono ad acquistare pi\u00f9 sale, dando vita a veri e propri circuiti: fra gli altri il tintore e clown William Fox, il commerciante di pellami Adolph Zukor e i quattro fratelli Warner, riparatori di biciclette. Nel 1910 negli Stati Uniti c'erano gi\u00e0 10.000 sale (oggi ce ne sono circa il doppio), 300 in Francia e circa 2.000/3.000 nel resto del mondo.\nCircuiti di sale: Path\u00e9.\nDal 1906 la distribuzione venne rivoluzionata: se fino ad allora le pellicole dovevano essere acquistate da chi intendeva proiettarle al pubblico (impedendo di fatto la rotazione veloce degli spettacoli), in seguito si ricorse al noleggio. Ci\u00f2 ebbe come conseguenza che prima erano gli operatori ad essere costretti a viaggiare per mostrare le proprie pellicole a un numero consistente di spettatori per coprire i costi di acquisto dei film stessi; in seguito furono invece le pellicole a viaggiare tra una citt\u00e0 e l'altra.\nIn Europa l'impresario francese Charles Path\u00e9 riusc\u00ec per primo a mettere su un vero e proprio circuito di sale, comprando i film sul mercato invece di produrli direttamente. Incentiv\u00f2 quindi la produzione altrui e fu padrone anche del mercato statunitense, dove gli americani erano ancora imbrigliati nella guerra dei brevetti (1908-1912). Gradualmente il cinema iniziava a diventare un'istituzione sociale, con le sue sale, i suoi orari, le sue regole e un proprio pubblico.\nNuove storie e nuovi generi.\nEra chiaro che il rilancio del cinema poteva avvenire solo con la narrazione di storie nuove, ma come e quali era tutto da decidere: alcuni si ispirarono al teatro popolare, altri al romanzo d'appendice; alcuni, soprattutto in Europa, si affidarono a grandiose scenografie, a scene di massa, a drammi storici, mentre altri arruolarono gli acrobati e i comici del circo. Si delinearono cos\u00ec i primi generi cinematografici: guerra, western, melodramma, comico.\nAnche lo stile aveva bisogno di rinnovarsi: avevano stancato le inquadrature fisse e lunghe (i \"piani d'insieme\"), i personaggi gestiti in gruppo senza nessun protagonista, senza confine tra buoni e cattivi.\nLa svolta fu rappresentata dal montaggio analitico e narrativo, attribuito all'americano David Wark Griffith, il cui \"Nascita di una nazione\" del 1915 \u00e8 il primo vero film in senso moderno e rappresenta il culmine del nascente linguaggio cinematografico, codificando una nuova \"grammatica\" (sia in termini di stile che di contenuti e di lunghezza) che ancora oggi \u00e8 usata. Griffith fu senz'altro il sintetizzatore di tante scoperte di pi\u00f9 padri, che erano riusciti a ribaltare il ruolo dello spettatore: da osservatore distaccato, come a teatro, venne trascinato dentro la storia filmata.\nIl genere comico.\nLa nascita dei generi cinematografici ebbe luogo soprattutto in Europa. In Francia nacquero i film comici, con le imprese di clown e acrobati presi dal circo, le cui imprese erano spesso rese esplosive dal montaggio. Lo schema classico era quello del comico stralunato che creava un disastro dandosela poi a gambe levate, esaltando il motivo cinematografico della fuga-inseguimento. Dal 1905 c'era Andr\u00e9 Deed, il cui personaggio arriv\u00f2 in Italia col nome di Cretinetti: era uno stupido, la cui ingenuit\u00e0 strampalata smascherava anche la sciocchezza dei riti e delle cerimonie della societ\u00e0 borghese.\nPi\u00f9 raffinato era Max Linder, che verso il 1905 cre\u00f2 il personaggio del gentiluomo \"Max\", sognatore e distratto, che gli valse il primo contratto di attore cinematografico pagato con cifre astronomiche, grazie al sodalizio con Path\u00e9.\nIn Italia il francese Ferdinand Guillaume, detto Polidor, cre\u00f2 un personaggio lunare, a met\u00e0 strada fra l'uomo e il bambino, che ebbe notevole popolarit\u00e0. Nel 1911 interpret\u00f2 un \"Pinocchio\" sospeso tra realt\u00e0 e fantasia, perfettamente met\u00e0 uomo e met\u00e0 marionetta.\nIl genere poliziesco.\nPrecoce fu anche la nascita del genere poliziesco, inaugurato da Louis Feuillade con i film in serie (serial cinematografici, antenati degli attuali \"serial\" televisivi), con alcuni personaggi fissi che passavano da un'avventura all'altra: nel 1913 nasceva \"Fant\u00f4mas\" e nel 1915-16 \"Les vampires\" (un gruppo di criminali guidati da una donna).\nIl film d'arte.\nMa il cinema non si stava incanalando solo verso il pubblico popolare, in Francia era sorta nel 1908 la societ\u00e0 di produzione Film d'Art, fondata dai fratelli Paul e Andr\u00e9 Lafitte, che promuoveva il cinema come arte colta e raffinata. Si dedicarono alla messa in scena di opere letterarie celebri, con interpreti della Com\u00e9die-Fran\u00e7aise: per la prima volta il cinematografo ottenne un solenne riconoscimento estetico. Nel 1908 inaugur\u00f2 la serie il film \"L'Assassinat du duc de Guise\", con musica orchestrale appositamente scritta da Camille Saint-Sa\u00ebns e eseguita in sala dal vivo. Le grandi star del teatro iniziarono a calcare anche le scene cinematografiche, come Sarah Bernhardt nel 1911 (\"La Reine Elizabeth\") e, in Italia, Eleonora Duse nel 1916 (\"Cenere\").\nIn Italia il cinema nacque da una sorta di mecenatismo cinematografico, protetto da aristocratici in cerca di rilancio della propria immagine di protettori della cultura, non senza dimenticare i grossi guadagni che il nuovo strumento permetteva. Nel 1911 la Milano Films produsse un film di grande impegno letterario, la riduzione cinematografica dell\"'Inferno\" di Dante, a cui fece seguito un film concorrente con lo stesso titolo della Helios Film.\nIl film storico.\nIn Italia nacque una tradizione cinematografica legata al teatro. Case di produzione avevano sede a Roma, Torino, Milano e Napoli. I primi lungometraggi della storia cinematografica furono probabilmente italiani. Il film storico o in costume venne inaugurato dalla \"Cines\" di Roma, di Filoteo Alberini, che nel 1905 produsse \"La presa di Roma\", composto a quadri animati, ispirati alle opere del pittore Michele Cammarano. Nel 1913 venne prodotto \"Quo vadis?\" di Enrico Guazzoni.\nA Torino la \"Ambrosio Film\", spinta dal successo del genere, produsse nel 1908 \"Gli ultimi giorni di Pompei\", con grandi effetti visivi, scene di massa e atmosfere di terrore. Il film inaugur\u00f2 il genere catastrofico ed era composto, anche questo, da una serie di quadri animati senza montaggio. Sempre a Torino la \"Itala Film\" di Giovanni Pastrone (che pu\u00f2 essere considerato il padre del cinema italiano) inaugur\u00f2 una \"Serie d'arte\" con il film \"La caduta di Troia\", del 1910, anch'esso con lunghe inquadrature teatrali fisse.\nNascita dell'industria cinematografica italiana.\nIn questo periodo, come accennato sopra, si registr\u00f2 la nascita del cinema italiano inteso come industria grazie alle case di produzione cinematografica sorte nel giro di pochi anni in varie citt\u00e0, tra le quali spiccarono quelle di Roma, Torino e Milano, specializzate in film storici. Presto l'Italia divenne uno dei primi paesi produttori di pellicole filmate, inventando anche un nuovo genere all'avanguardia, lo spettacolo visionario, teatrale e musicale ispirato all'opera lirica che ebbe in Giovanni Pastrone il suo principale creatore.\nLa prima opera di ampio respiro e di stile originale fu \"Cabiria\", del 1914, importante sia per le grandiose scenografie sia per il nuovo linguaggio cinematografico che coi movimenti di macchina (grazie al carrello) abbandonava le inquadrature lunghe e fisse dei precedenti film \"a quadri animati\". \"Cabiria\" fu molto ammirato e imitato anche all'estero, anche in America dove influenz\u00f2 lo stesso David W. Griffith.\nNuove tecniche e nuovi linguaggi.\nLe didascalie.\nI primi film erano privi di didascalie, perch\u00e9 ogni spiegazione veniva data da un narratore presente fisicamente in sala, secondo uno schema che si era tramandato dai tempi della lanterna magica.\nLe prime didascalie nacquero come \"titoli\" delle scene componenti un film: l'esempio pi\u00f9 antico conosciuto \u00e8 nel film del 1903 \"Uncle Tom's Cabin\" di Edwin Porter. Inizialmente comunque le didascalie venivano lette dall'imbonitore, che quindi non spar\u00ec subito, ma che anzi aggiungeva anche dei commenti prestabiliti indispensabili per capire l'azione.\nUna seconda fase delle didascalie fu quella dell'uso come commento delle azioni: tipiche di David Wark Griffith, sostituivano completamente l'imbonitore, anzi si pu\u00f2 dire che fossero il commento \"ufficiale\" del regista. Vi si sottolineavano alcuni punti della storia, aiutando a capire i personaggi (chi buono, chi cattivo), spiegando alcuni punti, anche in maniera molto personale, con le simpatie, le opinioni personali del regista, le sue annotazioni sarcastiche.\nUn altro uso avviato pi\u00f9 o meno contemporaneamente fu quello di collocare l'azione nel tempo e nello spazio, soprattutto nei film con frequenti salti da un luogo e da un periodo all'altro. Infine, dopo il 1915, si avranno anche didascalie con i dialoghi dei personaggi.\nGriffith e il montaggio narrativo.\nDopo Pastrone molti registi iniziarono a cambiare punto di vista nelle scene, a inserire piani ravvicinati e dettagli, spezzando la vecchia inquadratura unica con pi\u00f9 \"inserti\". Evidenziando alcuni dettagli o stati d'animo o altro essi rendevano la storia pi\u00f9 chiara e semplice da capire.\nColui che seppe codificare il cinema come opera narrativa fu l'americano David Wark Griffith, che gi\u00e0 nei primi film, dal 1908 per la casa di produzione American Mutoscope and Biograph Company mostr\u00f2 un'attenzione verso le varie tecniche del montaggio che si evolveranno a formare il cosiddetto montaggio classico: dall'uso della soggettiva ai raccordi.\nNel 1914 diresse il suo capolavoro, la \"Nascita di una nazione\", un lungometraggio che viene preso come spartiacque tra il cinema \"mostrativo\" o delle attrazioni e il cinema narrativo. Il film segn\u00f2 la creazione di un linguaggio dove tutte le sperimentazioni dei decenni precedenti venivano a trovare un loro posto nella creazione di particolari sensazioni ed effetti nella storia: ecco che il montaggio alternato diventava utile nelle scene di inseguimento, il primo piano assumeva l'incarico fondamentale per costruire la psicologia del personaggio, ecc. La velocit\u00e0 del montaggio, confrontata con la fissit\u00e0 e staticit\u00e0 delle scene nel cinema precedente, produsse nuove, impensate emozioni nel pubblico, facendo nascere un nuovo stile e un nuovo modo di raccontare: il cinema narrativo.\nIl rapporto tra quello che si intendeva raccontare e quello che si mostrava con Griffith si inverte: prima la storia era un pretesto per metter su visioni e sfolgoranti effetti speciali, ora il primo interesse del regista e del pubblico \u00e8 innanzitutto sulla vicenda raccontata.\nGriffith fu anche il primo vero regista della storia del cinema, che entr\u00f2 in conflitto col suo operatore Billy Bitzer proprio per le questioni inerenti alla direzione e la paternit\u00e0 del film. Il regista divenne una sorta di \"narratore invisibile\", che conduceva il pubblico nella storia, sostituendo quello che nel cinema delle origini era stato il narratore o imbonitore, presente in sala durante le proiezioni. Con la specializzazione in varie professioni (regista, operatore, sceneggiatore, fotografo, montatore) il narratore diventer\u00e0 l'espressione di una collettivit\u00e0 di soggetti, compresi anche gli attori, rendendo il cinema una grande arte collettiva, al pari di tradizioni come quella della danza o della musica per orchestra.\nCon \"Intolerance\" (1916) Griffith super\u00f2 s\u00e9 stesso proponendo gi\u00e0 un superamento dei modi della narrazione che lui stesso aveva creato: nel nuovo film us\u00f2 il montaggio parallelo per collegare quattro storie ambientate in tempi e luoghi molto diversi, accomunate dall'idea di condanna dell'intolleranza in favore della pace e dell'armonia tra gli individui. I tempi pi\u00f9 lunghi e i continui collegamenti teorici dovevano stimolare la riflessione dello spettatore, con un interesse del regista pi\u00f9 verso la trasmissione di un concetto che sulle singole storie in s\u00e9.\nLa sequenza.\nCon Griffith venne teorizzato il linguaggio cinematografico del montaggio. La \"grammatica\" di Griffith, diventata quella del cinema fino ai giorni nostri, comprendeva:\nNella sequenza esisteva una gerarchia tra le inquadrature, dove i dettagli dipendevano dall'inquadratura d'insieme, il \"master shot\": in una sequenza tipo prima si mostrava la scena d'insieme, poi si avvicinava il campo verso i personaggi principali e i dettagli che li riguardavano; infine si poteva inquadrare dettagli e personaggi secondari che componevano il quadro. La mancanza di gerarchia generava confusione e impediva di capire e collocare mentalmente i dettagli.\nGrande importanza era data al tempo ed alla velocit\u00e0 narrativa: i film non erano pi\u00f9 delle \"vedute\" autarchiche entro le quali si svolgeva tutta l'azione, ma una costruzione precisa di molte inquadrature. Gli spettatori presto vennero abituati a guardare gli stessi soggetti da molti punti di vista (vicino, lontano, frontale, di lato, dietro, ecc.). In questo contesto il montaggio smise di essere un effetto speciale, ma divenne invece la pratica comune di scomporre e ricomporre le azioni. Per unire due scene vennero messi a punto vari tipi di raccordo, che permettevano di passare da un punto all'altro in maniera continua e lineare, senza sbalzi (raccordo sull'asse, raccordo di movimento, raccordo di soggettiva...).\nIl mondo diegetico.\nUna conseguenza del nuovo linguaggio cinematografico fu la nascita del cosiddetto \"mondo diegetico\" (dal greco \"di\u00e8ghesis\", narrazione), cio\u00e8 un mondo illusorio dei film, dove tutto \u00e8 finzione.\nCol montaggio ormai si potevano rendere vicini nella mente dello spettatore luoghi molto distanti (ad esempio due stanze filmate in studios diversi), luoghi veri e luoghi ricostruiti (si pensi alle scene in esterno dove i personaggi entrano in una stanza, filmata invece in studio), oppure rendere continui due momenti filmati a considerevole distanza di tempo (riprendere una scena in tutti i vari punti di vista richiedeva anche giorni), magari far guardare negli occhi due attori che nella realt\u00e0 non si sono nemmeno incontrati, ecc.\nIn parole povere il montaggio narrativo creava illusoriamente una continuit\u00e0 spaziale e temporale tra inquadrature girate in tempi e luoghi diversi e montate in una sequenza unitaria, dando origine a un mondo virtuale dove tutto era finzione.\nEuropa e Stati Uniti: prime differenze sintattiche.\nGradualmente anche il cinema europeo inizi\u00f2 ad adeguarsi alle novit\u00e0 provenienti dall'America, abbandonando le inquadrature fisse in favore di un montaggio dinamico e drammatico. Lo stile europeo per\u00f2 (con esclusione del cinema russo, fatto di inquadrature brevissime) mantenne dei tempi pi\u00f9 distesi e campi lunghi. La profondit\u00e0 di campo (cio\u00e8 l'inquadratura che mette a fuoco anche particolari molto lontani) era evitata dai cineasti americani perch\u00e9 riempiva l'inquadratura di dettagli che avrebbero distratto lo spettatore nel veloce passaggio all'inquadratura soggettiva, richiedendo un rallentamento nel montaggio analitico.\nIn Europa invece si continu\u00f2 a valorizzare il campo profondo, facendone anzi un punto di riferimento estetico. Da ci\u00f2 conseguono tempi diversi, inquadrature pi\u00f9 lunghe e complesse, dove lo spettatore abbia il tempo di soffermarsi a guardare i dettagli. Fin da allora quindi il cinema europeo fu pi\u00f9 lento, di osservazione e contemplazione, mentre il cinema americano era maggiormente vocato all'azione veloce e brillante, con inquadrature brevi, chiare e precise."}
{"id": "2041392", "revid": "125327896", "url": "https://it.wikipedia.org/wiki?curid=2041392", "title": "Federico Luzzi", "text": "Carriera.\nFiglio di Maurizio, medico, e di Paola Cesaroni, insegnante di musica, inizi\u00f2 a giocare a tennis all'et\u00e0 di tre anni al Circolo Tennis di Arezzo e gi\u00e0 a 10 anni in categoria juniores. Divenne professionista nel 1999 dopo una brillante carriera juniores che fra i 14 e i 16 anni lo vide vincere due campionati europei, un campionato del mondo e svariati titoli italiani in tutte le categorie. Il 2000 fu l'anno dei primi risultati a livello internazionale e da qualificato arriv\u00f2 fino al terzo turno del torneo di Kitzb\u00fchel sconfiggendo Coria, allora numero 34 del mondo, e Vicente.\nNel 2001 vinse i challenger di Bombay e Singapore ed ottenne la prima convocazione in Coppa Davis dove ebbe la meglio, con un 14-12 al quinto set, contro Liukko nell'incontro con la Finlandia. Raggiunse poi i quarti di finale all'International Series Gold Torneo God\u00f3 di Barcellona, ma il vero exploit arriv\u00f2 la settimana successiva con gli ottavi di finale agli Internazionali d'Italia quando batt\u00e9 Arnaud Cl\u00e9ment e Hicham Arazi, rispettivamente n. 7 e n. 19 del mondo. Sempre nel 2001 si qualifica al Roland Garros, Parigi, perdendo sul campo numero 1 da Evgenij Kafel'nikov.\nNel prosieguo della stagione batt\u00e9, fra gli altri, giocatori come Dominik Hrbat\u00fd, n. 18 ATP, Agust\u00edn Calleri e Davide Sanguinetti; ottenne la seconda convocazione in Coppa Davis in occasione dello spareggio al Foro Italico di Roma contro la Croazia di Goran Ivani\u0161evi\u0107 e Ivan Ljubi\u010di\u0107, per finire l'anno al n. 96 del ranking ATP e n. 3 d'Italia. L'anno successivo cominci\u00f2 brillantemente con il raggiungimento della miglior classifica ATP di sempre, n. 92, ma a febbraio Federico sub\u00ec un grave infortunio alla spalla che da quel momento condizion\u00f2 negativamente la sua carriera. Il periodo che segu\u00ec lo fece precipitare, alla fine del 2004, alle soglie di n. 500 del mondo.\nUn periodo buio che lo port\u00f2 a prendere in considerazione l'ipotesi di smettere a causa del continuo accanirsi dei problemi fisici. Quell'anno, in un match a Genova, sotto 5-2 contro l'austriaco Koellerer, dopo un match molto nervoso, Luzzi perse la testa e colp\u00ec l'avversario con un pugno. Dopo l'incontro con il maestro Umberto Rianna e l'aiuto del suo primo maestro Carlo Pini, inizi\u00f2 una lenta risalita, attraverso un 2005 di ripresa, con qualche acuto positivo, come la qualificazione agli Australian Open dove perde solo 6-4 contro Marcos Baghdatis, e un'altra buona prestazione nel Torneo di Buenos Aires contro Gast\u00f3n Gaudio, fresco vincitore del Roland Garros.\nAlla fine del 2006 arriv\u00f2 una confortante serie di risultati con una finale, quattro semifinali e altri piazzamenti che lo fecero risalire alla fine dell'anno tra i primi 150 giocatori del mondo e n. 9 d'Italia. Nel 2007 Federico si qualific\u00f2 per il Torneo di Doha e batt\u00e9 il n. 39 del mondo J\u00fcrgen Melzer prima di arrendersi a Olivier Rochus. Con questo risultato raggiunse la 137\u00aa posizione del Ranking ATP ulteriormente migliorata con la semifinale al challenger di Torino che lo port\u00f2 al n. 4 d'Italia, ma soprattutto dopo sei anni torn\u00f2 a vestire la maglia della nazionale giocando e vincendo un incontro di singolare in Coppa Davis contro il Lussemburgo.\nPochi giorni dopo gioc\u00f2 il suo ultimo torneo ATP a Kitzb\u00fchel uscendo sconfitto al primo turno contro Mariano Zabaleta. Il 29 febbraio 2008 venne squalificato per 200 giorni con una multa di 50 000 dollari dall'ATP in quanto avrebbe scommesso per 273 volte tra il 2004 e il 2007 anche su se stesso. Tornato in campo il 19 ottobre 2008 in un match di Serie A, si sent\u00ec male improvvisamente e quattro giorni dopo gli fu diagnosticata una leucemia fulminante che il 25 ottobre lo porter\u00e0 alla morte nella sua citt\u00e0 natale.\nCoppa Davis.\nLuzzi ha rappresentato la nazionale italiana in Coppa Davis in quattro occasioni, tutte in singolare:"}
{"id": "2041393", "revid": "767487", "url": "https://it.wikipedia.org/wiki?curid=2041393", "title": "La grande olimpiade", "text": "La grande olimpiade \u00e8 un film documentario del 1961 diretto da Romolo Marcellini sulle olimpiadi di Roma del 1960.\nIl film ha ottenuto una candidatura ai premi Oscar 1962 nella categoria miglior documentario.\nTrama.\nUna panoramica sui Giochi della XVII Olimpiade, nello splendido scenario di una Roma antica e, allo stesso tempo, moderna. Le competizioni principali, gli atleti che si sfidano alla Basilica di Massenzio, a piazza di Siena, alle terme di Caracalla, allo Stadio Olimpico, allo Stadio dei Marmi: impianti sportivi e complessi monumentali che sono la scenografia di un grandissimo spettacolo.\nAttori di questo spettacolo sono gli atleti provenienti da tutto il mondo: da Wilma Rudolph, la velocista detta \"la gazzella nera,\" all'italiano Livio Berruti, vincitore dei 200 metri piani a tempo di record del mondo; da Nino Benvenuti che combatte sul ring del Palazzo dello Sport, a Donald Bragg che vince il salto con l\u2019asta, fino all\u2019etiope Abebe Bikila che si aggiudica la maratona notturna correndo scalzo tra la meraviglia generale.\nRiprese e montaggio.\nLa realizzazione della produzione del film fu commissionata dal CONI all'Istituto LUCE. La regia fu affidata a Romolo Marcellini, regista di finzione e documentarista specializzato in film di guerra e di rievocazione storica. La fase di pre-produzione prese il via nel mese di marzo del 1960 con i sopralluoghi e lo studio delle varie postazioni per il posizionamento delle macchine da presa nei molteplici campi di gara. Vennero altres\u00ec filmati vari provini a colori con luce artificiale, adoperando delle pellicole Ansco (125 Asa) in 16 e 35 mm ed Eastmancolor in 35 mm che, sottoposte a sovrasviluppo, diedero discreti risultati e resero possibile superare le gravi difficolt\u00e0 legate alle riprese notturne a colori.\nIl complesso della troupe utilizzata per le riprese fu di 303 elementi, tra cui 35 operatori con 70 assistenti e 60 macchinisti. La produzione mise a disposizione 40 macchine da presa, 7 telecamere per le riprese al rallentatore, gru, carrelli, vari camera-car e due elicotteri.\nDal punto di vista contenutistico, Marcellini prese spunto soprattutto da Olympia, il primo film-documentario su un'Olimpiade (Berlino 1936), diretto da Leni Riefenstahl. Come nella pellicola della Riefenstahl, il regista italiano, si bas\u00f2 su una vera e propria sceneggiatura che, partendo dal giorno dell'inaugurazione dei Giochi, il 25 agosto del 1960, con la cerimonia dell'accensione della fiaccola olimpica, ricostru\u00ec fedelmente la cronaca delle varie manifestazioni e delle gare svoltesi nei diversi stadi, piscine, pedane e piste, predisposte nei vari luoghi della citt\u00e0: lo Stadio Olimpico, il Palazzo dello Sport dell'E.U.R, il Velodromo, i campi delle Tre Fontane, la piscina delle Rose, come anche la Basilica di Massenzio e le Terme di Caracalla, complessi monumentali che, a completamento dei classici impianti olimpici, furono utilizzati allo scopo di dare ai Giochi un pi\u00f9 significativo e pi\u00f9 spiccato carattere romano.\nNon essendo comunque possibile filmare tutto il programma olimpico, furono selezionati, in base alla sceneggiatura prevista, al calendario delle gare e alle esigenze di uno spettacolo cinematografico, una serie di avvenimenti e di gare di interesse spettacolare. Per le riprese del film, nel complesso, furono quindi utilizzati oltre 80.000 metri di negativo che venne poi stampato in bianco e nero e ordinato in sequenze. Dagli iniziali 80.000 metri di girato, ne furono selezionati circa 12.000 che, successivamente, vennero stampati a colore. Al momento del montaggio, il regista Marcellini, in collaborazione con il montatore Mario Serandrei, operarono il taglio definitivo che port\u00f2 il film da 12.000 a 4.000 metri di pellicola, pari a due ore e un quarto di durata.\nIl commento musicale del film venne ideato e arrangiato da Francesco Lavagnino, con la collaborazione di Armando Trovajoli ed eseguito dall'Orchestra Cinefonica Italiana diretta da Carlo Savina. Solo per il finale fu utilizzato un brano non originale: l\"'Inno del Sole\", tratto dall'opera Iris di Pietro Mascagni.\nLa distribuzione mondiale fu affidata alla societ\u00e0 Cineriz.\"La grande olimpiade\" ottenne un grande successo di critica e pubblico in tutto il mondo. Nel 1962 ricevette una nomination all'Oscar (nella categoria miglior documentario) e il \"Premio d'Oro\" al Festival cinematografico di Mosca nel 1961.\nIl film \u00e8 stato in seguito restaurato dall'Istituto Luce e, nel 2010, \u00e8 uscito anche in versione DVD."}
{"id": "2041395", "revid": "1869172", "url": "https://it.wikipedia.org/wiki?curid=2041395", "title": "Giuseppa", "text": "Origine e diffusione.\nSi tratta della forma femminile del nome Giuseppe, che risale all'ebraico \u05d9\u05d5\u05b9\u05e1\u05b5\u05e3 (\"Yosef\") e pu\u00f2 essere interpretato come \"Dio accresca\" o \"Egli accrescer\u00e0\".\nContrariamente al maschile, che \u00e8 il primo nome per diffusione in Italia nel ventesimo secolo, Giuseppa \u00e8 poco usato. Molta pi\u00f9 fortuna ha avuto la forma alterata Giuseppina, che nella classifica dei nomi femminili si piazza terza.\nOnomastico.\nSi contano un buon numero di sante e beate che hanno portato il nome \"Giuseppa\" (anche abbinato ad un altro nome), commemorate alle date seguenti:\nL'onomastico pu\u00f2 comunque essere festeggiato anche lo stesso giorno di Giuseppe o di Giuseppina."}
{"id": "2041397", "revid": "767487", "url": "https://it.wikipedia.org/wiki?curid=2041397", "title": "Atto di dolore (film)", "text": "Atto di dolore \u00e8 un film del 1990 diretto da Pasquale Squitieri, interpretato da Claudia Cardinale e Bruno Cremer.\nTrama.\nMilano. Elena, rimasta vedova, deve crescere i due figli Martina e Sandro. La sua vita certo non facile viene stravolta quando scopre che Sandro \u00e8 vittima della droga. Il ragazzo nonostante i tentativi della madre non riesce a uscire dalla dipendenza e la donna, dopo aver subito un'ulteriore aggressione da parte del figlio, decide di ucciderlo."}
{"id": "2041398", "revid": "36426", "url": "https://it.wikipedia.org/wiki?curid=2041398", "title": "Romanzo vittoriano", "text": ""}
{"id": "2041399", "revid": "1305772", "url": "https://it.wikipedia.org/wiki?curid=2041399", "title": "On a Day Like Today", "text": "On a Day Like Today \u00e8 l'ottavo album del cantante rock canadese Bryan Adams pubblicato nel 1998 dalla A&amp;M Records e co-prodotto da Bob Rock.\nIl disco.\nCanzoni.\nIl primo singolo \u00e8 \" On A Day Like Today \". La canzone \u00e8 stata un successo e ha raggiunto la 13\u00aa posizione nella classifica dei singoli pi\u00f9 venduti in Inghilterra, ma la canzone \u00e8 stata ignorata negli Stati Uniti, dove non ha raggiunto sia la Billboard Hot 100 e la Mainstream Rock Songs.\n\u00c8 stato seguito dal singolo \" When You're Gone \", in collaborazione con Mel C \u00e8 stato un successo in tutto il mondo tranne negli Stati Uniti. Nel Regno Unito ha raggiunto la 3\u00aa posizione nella classifica dei singoli pi\u00f9 venduti in Inghilterra, dove ha venduto 730.000 copie.\nAdams ha eseguito questa canzone pi\u00f9 volte dal vivo con \"Mel C\", compreso il suo concerto a Slane Castle, in genere in altri concerti sceglie una donna del pubblico per cantare la canzone con lui. Adams ha registrato una versione con la sex symbol Pamela Anderson per la pubblicazione canadese del suo album compilation Anthology.\n\"Cloud Number Nine \" \u00e8 stato il terzo singolo estratto dall'album; la canzone divenne un grande successo in tutto il mondo ed \u00e8 diventato una delle canzoni pi\u00f9 popolari di Adams. Esistono due versioni del brano. La prima, quella presente nell'album considerata l'\"originale\" \u00e8 un brano pop rock tradizionale. La seconda versione \u00e8 un remix di Chicane, che ha dato al brano un sound dance, e che \u00e8 la versione pubblicata come cd singolo, ha raggiunto la sesta posizione dei singoli pi\u00f9 venduti in Inghilterra. L'ultimo singolo \u00e8 \" Inside Out \" una ballata rock. La canzone ha avuto successo nei paesi europei ed \u00e8 apparsa nelle compilation come The Best of Me e Anthology.\nRilascio e ricezione critica.\nOn a Day Like Today \u00e8 stato pubblicato il 27 ottobre del 1998, ha venduto circa 3 milioni copie, il successo commerciale \u00e8 stato buono tranne nel mercato statunitense, dove \u00e8 diventato il primo album da \" Cuts Like a Knife \" nel 1983 che non ha ottenuto la certificazione dalla RIAA; secondo AllMusic, la casa discografica non ha fatto molta pubblicit\u00e0 per l'album, in quel periodo la sua casa discografica ha venduto il suo contratto discografico a l'etichetta rap Interscope, che a sua volta ha fatto molto poco negli Stati Uniti per promuoverlo.\nWhite Elephant Tour.\nNel gennaio del 1999 da Oakland negli Stati Uniti d'America inizia il \"White Elephant Tour\", l'intero \"tour\" \u00e8 caratterizzato dalla \"band\" formata da tre elementi: Bryan Adams al \"Basso\" e \"Cantante\", Keith Scott alla \"Chitarra solista\" e Mickey Curry alla \"Batteria\".\nIl \"tour\", denominato \"White Elephant Tour\", prevede i tre elementi della \"band\" in abiti bianchi, compresa la scenografia e gli strumenti musicali."}
{"id": "2041401", "revid": "729019", "url": "https://it.wikipedia.org/wiki?curid=2041401", "title": "Marat Minjurovi\u010d Kulachmetov", "text": "Biografia.\nUfficiale delle Forze Armate della Federazione Russa e comandante delle forze di interposizione in Ossezia del Sud durante la Seconda guerra scoppiata nel 2008, Marat Kulachmetov era stato accusato in precedenza dai georgiani di aver dato supporto alle milizie separatiste dell'Ossezia Meridionale e per tale motivo ne era stata richiesta la sostituzione."}
{"id": "2041407", "revid": "899609", "url": "https://it.wikipedia.org/wiki?curid=2041407", "title": "Circondario di Aurich", "text": "Il circondario di Aurich (targa AUR) \u00e8 un circondario (\"Landkreis\") della Bassa Sassonia, in Germania.\nComprende 4 citt\u00e0, 20 comuni e 1 territorio extracomunale.\nCapoluogo e centro maggiore \u00e8 Aurich.\nSuddivisione amministrativa.\nIl circondario di Aurich si compone di 4 citt\u00e0, 9 comuni, 1 comunit\u00e0 amministrativa (che raggruppa complessivamente 1 comuni mercato e 4 comuni)."}
{"id": "2041410", "revid": "149727", "url": "https://it.wikipedia.org/wiki?curid=2041410", "title": "Landkreis Aurich", "text": ""}
{"id": "2041411", "revid": "287204", "url": "https://it.wikipedia.org/wiki?curid=2041411", "title": "Engazz\u00e0", "text": "Engazz\u00e0 (\"Ingaz\u00e0\" in veneto) \u00e8 una frazione di circa 390 abitanti del comune di Salizzole (Provincia di Verona).\nGeografia fisica.\nEngazz\u00e0 dista 30 chilometri da Verona. Si trova nella parte sud-ovest del territorio comunale, circa a met\u00e0 strada tra Salizzole e Nogara. Il territorio del paese si estende per circa 2 chilometri. \u00c8 una delle tre frazioni del comune di Salizzole, assieme a Bionde e Valmorsel. La frazione \u00e8 in parte attraversata dal fiume Tregnon e dal condotto dugale Zimel.\nStoria.\nLa frazione di Engazz\u00e0 si trovava anticamente all'interno di un grande bosco, denominato gi\u00e0 in et\u00e0 Longobardo-Franca \"Gazi et Hengazate Nogarie\", da cui trae sicuramente il nome. \nNel 1379 i fratelli Bartolomeo II e Antonio della Scala vendono a Bartolomeo di Nogara \"l'intera possessione e Vicariato d'Engazz\u00e0 con annessi diritti\". Queste comprendevano 87 appezzamenti arativi e prativi, fra i quali un complesso di edifici con torre circondato da mura situato all'angolo fra le attuali Via Torre e Via della Pace.\nNel 1456 il vescovo investe Giulia di Nogara, figlia di Bartolomeo e moglie del nobile Federico Zaccaria, della decima di Engazz\u00e0. Con la successiva nomina ad eredi dei figli di Giulia il patrimonio fondiario e le giurisdizioni dell'area passano alla famiglia Zaccaria, di cui rimarranno fino all'inizio del XIX secolo. \nLa torre con casamento, residenza degli Zaccaria fino alla vendita a favore della famiglia Valmarana avvenuta all'inizio del XVIII secolo, \u00e8 stata demolita durante gli anni '30 del Novecento. Nello stesso periodo della vendita i nobili di Engazz\u00e0 trasferiscono la residenza famigliare nell'attuale Corte Zaccaria, in contrada Mezza Villa. L'edificio, di propriet\u00e0 della famiglia gi\u00e0 dal '400 e di aspetto modesto, viene ristrutturato nel periodo del trasferimento secondo lo stile tardo settecentesco, decorata con pinnacoli e obelischi in testa alla facciata e profili in tufo alle finestre.\nLuoghi d'interesse.\nChiesa di Santa Maria Assunta.\nLa chiesa, secondo deduzioni sorte dall'analisi morfologica dell'abside, \u00e8 stata edificata nella prima met\u00e0 del XV secolo. L'edificio ha l'aspetto tipico dell'epoca compreso le finestre ogivali e la forma semicircolare della costruzione stessa.\nSono stati effettuati numerosi lavori di espansione e ristrutturazione nei secoli successivi all'edificazione, come l'allungamento della navata (allungata due volte), la ristrutturazione del tetto, l'aggiunta del portale in marmo di Verona con archivolto a tutto sesto e gli stipiti conclusi da capitelli corinzieschi (periodo rinascimentale), la ristrutturazione dell'ingresso del campanile (1541), e le opere di espansione ed abbellimento nell'800 da parte del parroco Don Riccardo Toajari.\nL'edificio \u00e8 stato nuovamente ristrutturato dopo il 2000 sia internamente che esternamente per opera di Don Flavio Squassabia.\nLa chiesa custodisce al suo interno importanti opere di pittori come Domenico Brusasorzi, Pasquale Ottino e Pietro Ricchi.\nSul campanile sono collocate 6 campane in tonalit\u00e0 Fa#3, con sistema di suono manuale alla Veronese. Le 5 campane maggiori furono fuse nel 1864 dalla fonderia Cavadini di Verona, mentre la sesta fu aggiunta nel 2012 ad opera della Fonderia Allanconi di Ripalta Cremasca. Del concerto originale del 1864 \u00e8 rimasta integra solo la seconda campana (nota Si3), le altre sono state rifuse per incrinatura, sempre ad opera della fonderia Cavadini. La campana maggiore, del peso di 511 kg, fu l'ultima ad essere rifusa, nel 1963. \nEconomia.\nLa frazione rispecchia la tipica economia provinciale veronese. Il territorio presenta un sistema produttivo quasi puramente agricolo, caratterizzato principalmente dalla coltivazione di frumento, mais e ortaggi. Sono per\u00f2 presenti anche alcune piccole aziende d'altro tipo, specializzate nella produzione di mobili, nel settore metalmeccanico e nella lavorazione di carni."}
{"id": "2041413", "revid": "767487", "url": "https://it.wikipedia.org/wiki?curid=2041413", "title": "And Now... Ladies &amp; Gentlemen", "text": "And Now... Ladies &amp; Gentlemen \u00e8 un film del 2002 diretto da Claude Lelouch.\n\u00c8 stato presentato fuori concorso, come film di chiusura, al 55\u00ba Festival di Cannes.\nTrama.\nUn ladro inglese, gentiluomo e a tratti perbene, per evitare di farsi catturare dalla polizia decide di partire per un lungo viaggio nel Mediterraneo con il suo yacht, e vuole dimenticare il suo passato burrascoso e mettere in discussione il senso della sua vita. Arrivato in Marocco \u00e8 costretto per\u00f2 a fermarsi l\u00ec, a causa di un attacco di amnesia dovuto ad un tumore al cervello non diagnosticato. L\u00ec incontra una cantante jazz, che come lui \u00e8 affetta dallo stesso problema. I due iniziano una relazione d'amicizia, che diventer\u00e0 nel corso del tempo una storia d'amore, finch\u00e9 il ladro viene accusato di un furto di gioielli.\nProduzione.\nIl film \u00e8 stato in parte girato in Marocco, a Essaouira e F\u00e8s, altre scene sono state realizzate a Londra e Parigi. La musica \u00e8 stata creata da Michel Legrand."}
{"id": "2041414", "revid": "729019", "url": "https://it.wikipedia.org/wiki?curid=2041414", "title": "The Best of Me (album Bryan Adams)", "text": "The Best of Me \u00e8 il secondo greatest hits del cantante rock canadese Bryan Adams pubblicato nel 1999 dalla A&amp;M Records. \n\u00c8 stato pubblicato in tutto il mondo nel 1999, e negli Stati Uniti nel 2001. \u00c8 stata il suo ultimo lavoro per A&amp;M Records.\nAl momento della sua realizzazione iniziale, una edizione speciale set 2 - disco \u00e8 stato emesso con brani live . Un'altra edizione speciale 2 - cd set \u00e8 stato pubblicato quando l'album \u00e8 stato pubblicato negli Stati Uniti, soprannominato \"Special Tour Edition\" , che porta tre tracce extra . \nQuesto album vede Adams tornare a collaborare con Robert John \"Mutt\" Lange dopo l'album \"On a Day Like Today\" del 1998.\nLa raccolta vende 2 milioni di copie in Europa; in totale le vendite si stimano in circa 3 milioni di copie.\nTracce.\nNota:\nL'edizione italiana dell'album presenta come traccia n.16 il brano : \"Io vivo (in te)\" scritto per Adams dal cantautore italiano Zucchero Fornaciari. Il brano \u00e8 la cover italiana di \"I'm Ready\", presente sullo stesso CD come traccia n.3 in una versione live.\n\u00c8 presente anche una ghost-track, il brano n.17 : \"Don't Give Up\", duetto con Bryan Adams e Chicane.\nThe Best of Me Tour.\nThe Best of Me Tour \u00e8 il tour musicale a supporto dell'album raccolta The Best of Me, pubblicato nel Novembre 1999 dal cantante rock canadese Bryan Adams.\nNel gennaio del 2000 dal Canada prende il via il The Best of Me Tour, continuo del precedente \"White Elephant Tour\", il tour del nuovo millennio.\nCome nel precedente \"White Elephant Tour\" la band \u00e8 composta da tre elementi: Adams, Keith Scott e Mickey Curry.\nNel corso del tour le 2 date presso il Budokan di Tokio vengono registrate live il 15 giugno e il 16 2000. L'album che viene pubblicato nel giugno 2003, contiene sia un DVD del concerto dal vivo, e un CD con quindici delle canzoni registrate durante le due serate.\nIl 26 agosto del 2000 viene registrato un video live presso Slane Castle in Irlanda, allo spettacolo che vede Bryan Adams \"headliner\" partecipa Melanie C, con la quale duetta in \"When You're Gone\"; \"Bryan Adams: Live at Slane Castle\" include le canzoni \"(Everything I Do) I Do It for You\", \"Cuts Like a Knife\", \"Summer of '69\", \"18 Till I Die\", \"Run to You\" e altre canzoni. Al concerto partecipano circa 70.000 spettatori."}
{"id": "2041415", "revid": "1543377", "url": "https://it.wikipedia.org/wiki?curid=2041415", "title": "Abd al-Qadir al-Husayni", "text": "\u02bfAbd al-Q\u0101dir al-\u1e24usayn\u012b (, anche detto impropriamente \u02bfAbd al-Qader al-Husseini) fu un nazionalista palestinese e un combattente che nel tardo 1933 fond\u00f2 il gruppo paramilitare clandestino noto come \"Organizzazione per il Sacro Jihad\" (\"Muna\u1e93\u1e93amat al-Jih\u0101d al-Muqaddas\"), che lui stesso e Hasan Salama comandarono sotto la denominazione di Esercito del Sacro Jihad (\"Jaysh al-Jih\u0101d al-Muqaddas\") nella Guerra arabo-israeliana del 1948.\n\u02bfAbd-al-Ra\u02be\u016bf al-Qidwa al-\u1e24usayn\u012b, un lontano parente, meglio noto come Yasser Arafat, avrebbe combattuto a suo fianco e sarebbe stato suo segretario personale (ma l'unica testimonianza in merito \u00e8 quella, autoreferenziale, dello stesso Presidente dell'OLP e poi dell'Autorit\u00e0 Nazionale Palestinese. \u1e24usayni ebbe quattro figli: Haifa, M\u016bs\u0101, Ghaz\u012b e Faysal.\nFamiglia e primi passi di militante nazionalista.\n\u02bfAbd al-Q\u0101dir al-\u1e24usayn\u012b nacque all'interno della potente e influente famiglia \u1e24usayn\u012b di Gerusalemme, figlio di M\u016bs\u0101 al-\u1e24usayn\u012b e nipote di Am\u012bn al-\u1e24usayn\u012b. Si laure\u00f2 in Chimica nell'American University in Cairo, e organizz\u00f2 il Congresso dei Musulmani Istruiti. Inizialmente entr\u00f2 nel Dipartimento per gli insediamenti del governo mandatario britannico ma successivamente si trasfer\u00ec nell'area di Hebron durante la Grande Rivolta Araba del 1936-1939 per guidarvi la lotta contro il Regno Unito che occupava la sua patria. Come membro del Partito della Palestina Araba ebbe le funzioni di Segretario Generale e divenne direttore del giornale di partito \"al-Liw\u0101\u02be\" (lo Stendardo) e di altri giornali, incluso l\"'al-J\u0101mi\u02bfa al-Isl\u0101miyya\" (Associazione Islamica).\nBattaglia di al-Qastal.\nNel 1938, \u1e24usayni fu esiliato e nel 1939 ripar\u00f2 in Iraq, partecipando al colpo di Stato guidato da Rash\u012bd \u02bf\u0100l\u012b al-Kayl\u0101n\u012b nel 1941. Si spost\u00f2 in Egitto nel 1946, ma segretamente rientr\u00f2 in Palestina per assumere il comando dell'Esercito del Sacro Jihad nel gennaio del 1948, finendo con il cadere in un combattimento corpo a corpo per il controllo di al-Qastal lungo la strada Tel Aviv-Gerusalemme, l'8 aprile 1948. Le sue forze strapparono al-Qastal all'Haganah, che aveva occupato il villaggio all'inizio dell'Operazione Nachshon sei giorni prima, con una forza di circa 100 uomini. Costoro ripararono quindi nel villaggio ebraico di Motza. Le truppe del Palmach riconquistarono il villaggio nella notte fra l'8 e il 9 aprile; molte delle case furono fatte esplodere con la dinamite e la collina divenne un posto di comando ebraico., La morte di al-\u1e24useyni costitu\u00ec un fattore di grande rilevanza nel processo di demoralizzazione patito dalle forze dei volontari."}
{"id": "2041416", "revid": "244212", "url": "https://it.wikipedia.org/wiki?curid=2041416", "title": "Gioachino Zopfer", "text": ""}
{"id": "2041417", "revid": "773636", "url": "https://it.wikipedia.org/wiki?curid=2041417", "title": "Cappella di San Lorenzo (Pitigliano)", "text": "La cappella di San Lorenzo era un edificio religioso situato a Pitigliano, in provincia di Grosseto, nella diocesi di Pitigliano-Sovana-Orbetello. La sua ubicazione era presso la localit\u00e0 di \"San Lorenzo\", pochi chilometri a sud-est del centro.\nStoria.\nLa piccola chiesa fu costruita durante il Seicento come cappella rurale, proprio nella medesima epoca in cui attorno a Pitigliano furono costruiti altri piccoli edifici religiosi adibiti alle stesse funzioni, come la cappella dei Santi Apostoli Giacomo e Filippo.\nL'edificio religioso era dunque luogo di sosta e di preghiera per gli abitanti e i lavoratori delle varie fattorie sparse nell'area.\nPer cause ancora da accertare, verso il tardo Ottocento il luogo di culto era sempre meno frequentato, andando cos\u00ec incontro ad un lento ma inesorabile declino, culminato con il definitivo abbandono durante il secolo scorso.\nIn seguito, la cappella fu trasformata in annesso agricolo, pur rimanendo individuabili le linee architettoniche che caratterizzavano l'originario edificio religioso.\nDescrizione.\nLa cappella di San Lorenzo si presenta come un piccolo edificio ad aula unica, in posizione isolata all'interno di una vasta area poderale.\nL'edificio religioso \u00e8 caratterizzato da una facciata principale che ricorda gli elementi stilistici che caratterizzano anche la facciata della chiesa della Madonna del Fiore. Il semplice portale d'ingresso si apre infatti al centro, affiancato nella parte alta da due piccole finestrelle di forma quadrata, che con il loro angolo esterno superiore danno appoggio all'ampia arcata, in prossimit\u00e0 della cui parte alta \u00e8 racchiusa una finestra di forma ovale. In realt\u00e0, l'arcata visibile sull'attuale facciata racchiudeva in passato un pronao, il cui portico precedeva l'originaria facciata propriamente detta.\nIl paramento murario esterno si presenta rivestito in intonaco sulla facciata, mentre sui fianchi laterali ha mantenuto l'originario rivestimento in blocchi di tufo.\nL'interno, oramai sconsacrato, \u00e8 adibito ad annesso agricolo."}
{"id": "2041421", "revid": "135491", "url": "https://it.wikipedia.org/wiki?curid=2041421", "title": "And Now... Ladies &amp; Gentlemen...", "text": ""}
{"id": "2041423", "revid": "135491", "url": "https://it.wikipedia.org/wiki?curid=2041423", "title": "And Now... Ladies and Gentlemen", "text": ""}
{"id": "2041426", "revid": "74801", "url": "https://it.wikipedia.org/wiki?curid=2041426", "title": "Johnstown (Pennsylvania)", "text": "Johnstown \u00e8 una citt\u00e0 degli Stati Uniti d'America, la maggiore della contea di Cambria, nello Stato della Pennsylvania.\nGeografia fisica.\nSi estende su una superficie di e nel 2007 contava abitanti.\nStoria.\nVenne fondata nel 1770 da immigrati svizzeri tedeschi: ottenne lo status di citt\u00e0 nel 1800 con il nome di Schantzstadt. A met\u00e0 del XIX secolo divenne un porto sul canale che, attraversando gli Appalachi, collegava la Pennsylvania alle Grandi Pianure.\nIl 31 maggio 1889 sub\u00ec una grave inondazione dovuta allo straripamento del fiume Conemaugh: venne riedificata agli inizi del XX secolo. Venne nuovamente inondata nel 1936 e nel 1972.\n\u00c8 sede del \"campus\" dell'Universit\u00e0 di Pittsburgh.\nNel 1931 vi \u00e8 nata l'attrice Carroll Baker che vi risiede tuttora.\nCuriosit\u00e0.\nNel 1983 vi \u00e8 stato girato il film \"Il ribelle\" (\"All the right moves\") di Michael Chapman con Tom Cruise; nella finzione Johnstown diventa Ampipe, cittadina industriale la cui economia dipende soprattutto dall'acciaieria locale."}
{"id": "2041427", "revid": "287204", "url": "https://it.wikipedia.org/wiki?curid=2041427", "title": "Ghatal", "text": " \nGhatal \u00e8 una suddivisione dell'India, classificata come \"municipality\", di 51.586 abitanti, situata nel distretto di Midnapore Ovest, nello stato federato del Bengala Occidentale. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 22\u00b0 40' 0 N e 87\u00b0 43' 0 E e ha un'altitudine di 4 .\nSociet\u00e0.\nEvoluzione demografica.\nAl censimento del 2001 la popolazione di Ghatal assommava a 51.586 persone, delle quali 26.869 maschi e 24.717 femmine. I bambini di et\u00e0 inferiore o uguale ai sei anni assommavano a 5.815, dei quali 3.001 maschi e 2.814 femmine. Infine, coloro che erano in grado di saper almeno leggere e scrivere erano 39.312, dei quali 22.252 maschi e 17.060 femmine."}
{"id": "2041430", "revid": "189260", "url": "https://it.wikipedia.org/wiki?curid=2041430", "title": "Loritello", "text": ""}
{"id": "2041436", "revid": "767487", "url": "https://it.wikipedia.org/wiki?curid=2041436", "title": "Una moglie molto infedele", "text": "Una moglie molto infedele \u00e8 un film pornografico diretto da Giorgio Grand, pubblicato il 13 gennaio 1988.\nTrama.\nMaria \u00e8 una signora che effettua continui tradimenti ai danni del marito, il quale, sospettoso, ingaggia un detective privato, tale Mister Kappa, al fine di indagare sulle scappatelle dell'annoiata e depravata moglie.\nScene cult.\nCelebre la scena di sesso tra Lilli Carati e Rocco Siffredi, che interpreta la parte del dottor Borelli, all'interno dello studio medico di quest'ultimo: il medico alla richiesta della paziente \u00e8 gi\u00e0 nudo sotto il camice bianco e con il pene in erezione.\nNotevole anche la scena di sesso tra il detective e la domestica della famiglia.\nProduzione.\nPrima pellicola (di cinque complessive, esclusi i film di rimontaggio) \"hardcore\" di Lilli Carati, annovera tra gli attori del cast il gi\u00e0 affermato nel settore Rocco Siffredi. Molte scene di questo film sarebbero successivamente state utilizzate in altri film pornografici.\nNella scena di sesso tra il detective e la domestica, quest'ultima \u00e8 sottomessa e subito disponibile, coerentemente con lo stereotipo tipico della filmografia pornografica degli anni ottanta che vuole le domestiche, ed in generale le donne al servizio di famiglie pi\u00f9 ricche, sempre disposte ad offrire il loro corpo ai loro \"padroni\".\nA proposito della pellicola, anni pi\u00f9 tardi, il regista Giorgio Grand ha dichiarato che il film in questione, assieme al successivo \"Il vizio preferito di mia moglie\", fu un grande successo di pubblico grazie alla scelta come attrice protagonista proprio di Lilli Carati, attrice gi\u00e0 nota in passato. In verit\u00e0, sempre secondo quanto dichiarato da Grand, l'attrice non era affatto adeguata per le scene hard e l'unico motivo per cui accett\u00f2 di realizzarle era il bisogno di denaro per acquistare la droga da cui dipendeva gi\u00e0 da alcuni anni."}
{"id": "2041438", "revid": "1543377", "url": "https://it.wikipedia.org/wiki?curid=2041438", "title": "OUB Centre", "text": "La One Raffles Place, in passato chiamata Overseas Union Bank Centre o OUB Centre (in cinese \u534e\u8054\u94f6\u884c\u5927\u53a6) \u00e8 un grattacielo di Singapore, di cui detiene il primato di altezza, condiviso con UOB Plaza One e Republic Plaza. L'edificio si trova al centro della citt\u00e0 di Raffles Place.\nEventi.\nNel 2000, il francese Alain Robert (noto per la scalata dei grattacieli), ha tentato di scalarlo, ma al 21\u00ba piano la polizia l'ha convinto a rinunciare, facendolo poi rientrare attraverso una finestra del 23\u00ba piano. Egli \u00e8 stato arrestato dalla polizia di Singapore."}
{"id": "2041439", "revid": "287204", "url": "https://it.wikipedia.org/wiki?curid=2041439", "title": "Battistero del duomo di Novara", "text": "Il battistero del Duomo di Novara costituisce il pi\u00f9 antico edificio della citt\u00e0 esistente e una delle pi\u00f9 antiche architetture paleocristiane del Piemonte.\nLa struttura del battistero.\nDi fronte al duomo, sul lato opposto del grandioso quadriportico antonelliano, si accede al battistero, la cui fondazione \u00e8 fatta risalire all'inizio del V secolo, forse gi\u00e0 negli ultimi anni dell'episcopato di San Gaudenzio. Fu elevato su un sito gi\u00e0 occupato in epoca romana, come attestato dai reperti venuti alla luce sotto il livello del pavimento.&lt;br&gt;\nRisparmiato dalla ristrutturazione della piazza operata dall'Antonelli, il battistero, costruito in mattoni, \u00e8 poco visibile dall'esterno, ma si inserisce comunque nel nuovo maestoso complesso come elemento di sobria e suggestiva vetust\u00e0. &lt;br&gt;\nL'edificio presenta (com'\u00e8 consuetudine per i battisteri) un'aula a pianta ottagonale, contornata alternativamente da absidiole semicircolari e da edicole rettangolari.&lt;br&gt;\nLa copertura originale era a tetto; il tiburio e la cupola al suo interno risalgono all'XI secolo, quando l'edificio venne innalzato per portarlo a dimensioni coerenti con quelle del duomo.\nAll'interno, l'aula ottagonale \u00e8 circondata da edicole radiali semicircolari culminanti in un catino, alternate da edicole rettangolari con volta a botte, secondo il modello delle aule imperiali romane. Ai lati di ciascuna cappella sono poste otto colonne in marmo, scanalate e sormontate da capitelli corinzi. Si tratta di manufatti romani provenienti dalle rovine di qualche edificio del II secolo, impiegati come elementi ornamentali, mentre la funzione portante \u00e8 svolta dalle strutture in muratura.&lt;br&gt;\nTracciando idealmente i prolungamenti delle quattro edicole rettangolari si ottiene, al centro dell'aula, un quadrato in cui \u00e8 posto il fonte battesimale. I restauri eseguiti tra il 1959 ed il 1966 hanno riportato alla luce i resti della vasca in mattoni paleocristiana di forma ottagonale, che doveva essere a quel tempo ricoperta di marmi: in essa il rito battesimale veniva celebrato \"per immersione\".&lt;br&gt;\nAl posto della vasca originale, gi\u00e0 in epoca medievale fu impiegato come contenitore di acqua destinata alla celebrazione del battesimo un manufatto romano in pietra di forma cilindrica: si tratta di un'urna funeraria risalente al II secolo che porta un'iscrizione di dedica a una certa Umbrena Polla fatta da una liberta chiamata Doxa. Dopo gli scavi che hanno riportato alla luce il fonte originale, l'urna \u00e8 stata collocata nella nicchia sul lato ovest.\nLa pavimentazione originaria era in \"opus sectile\", con l'impiego di marmi bianchi e neri: sono rimasti solo alcuni frammenti che non lasciano intuire la antica eleganza decorativa.\nDecorazione.\nDell'originaria decorazione musiva paleocristiana del battistero rimane traccia nello spessore della finestra meridionale.&lt;br&gt;\nI restauri degli anni sessanta hanno invece riportato alla luce, nella fascia superiore del tiburio e sulla volta, affreschi romanici di grande interesse realizzati nel primo quarto dell'XI secolo, subito dopo la costruzione del tiburio stesso. Il ciclo di affreschi si dispone in tre zone distinte, delle quali solo quella mediana si presenta in forma sufficientemente leggibile. Si tratta di otto scene (corrispondenti agli otto lati della costruzione), racchiuse da fasce decorative a forma di meandro, che raffigurano scene dell'Apocalisse. Per quanto difficile sia la lettura di tali scene, stante il loro precario stato di conservazione, \u00e8 stato possibile riconoscervi le immagini corrispondenti all'apertura del settimo sigillo del libro tenuto dall'Angelo e alla comparsa dei sette Angeli con le trombe al cui squillo si annunciano i flagelli che colpiranno l'umanit\u00e0. La prima scena raffigura l\"Angelo all'Altare degli incensi\" (Ap 8,3-5), poi le scene dei sette flagelli: \"il fuoco e la grandine\" (Ap 8,7), \"il monte incandescente nel mare\" (Ap 8,8), \"la caduta della stella Assenzio nelle acque\" (Ap 8,10), \"l'oscurarsi di un terzo del sole, della luna e degli astri\" (Ap 8,12-13), \"il pozzo dell'abisso con le cavallette\" (Ap 9,1-12); seguiva poi la scena del sesto squillo con \"i quattro cavalieri della distruzione\" (Ap, 9,13-21) (ricoperta nel XV secolo da un nuovo affresco raffigurante il Giudizio Universale); infine la scena de \"la donna e il drago\" (Ap 11), con la donna che assume le sembianze di Maria, madre di \"Cristo\": il significato simbolico \u00e8 quello della Chiesa che con l'aiuto divino sar\u00e0 vittoriosa contro il male.&lt;br&gt;\nNel registro sottostante, ai lati di ciascuna finestra, entro un finto loggiato continuo, si trovano figure di profeti recanti in mano cartigli.&lt;br&gt;\nAnche la cupola era ricoperta da affreschi di ispirazione apocalittica. Le deboli tracce superstiti lasciano intravedere \"i quattro esseri viventi\", un leone, un vitello, un uomo ed un'aquila (Ap 4,7) (intesi poi come simboli degli evangelisti); le quattro figure sono intervallate da Angeli che hanno una moltitudine di occhi sulle ali.\nL'ignoto autore degli affreschi (convenzionalmente chiamato \"Maestro dell'Apocalisse di Novara\") mostra di padroneggiare una notevole qualit\u00e0 pittorica. La sua collocazione artistica rimane incerta: sono state segnalate affinit\u00e0 con la cultura della corte imperiale germanica e la scuola del monastero di Reichenau; ma anche elementi di comunanza con cicli presenti in Lombardia ed in Piemonte (ad es. con i dipinti della Chiesa di San Michele ad Oleggio), assieme a punti di incontro con alcune miniature del tempo (a cominciare dal \"Sacramentario\" di Warmondo ad Ivrea).\nLa grande rappresentazione del \"Giudizio Universale\" (che ricopre anche una delle scene dell'Apocalisse) \u00e8 opera quattrocentesca di Giovanni de Campo, artista di gusto tardo gotico operante nel novarese. Vi si osserva la figura del Cristo giudicante, posto in una mandorla di luce e circondato da presenze angeliche; pi\u00f9 sotto i dodici apostoli che tengono in mano i cartigli del Credo, ed infine, separate tra loro, le schiere dei beati e quelle dei dannati.\nA partire dalla prima met\u00e0 del Seicento l'apparato decorativo dell'edificio venne profondamente modificato: in cinque delle otto absidiole vennero realizzati affreschi con il chiaro intento di contestualizzare visivamente altrettanti gruppi scultorei in terracotta policroma riproducenti i momenti salienti della \"Passione di Ges\u00f9\".&lt;br&gt;\nDi questo ciclo pittorico rimangono solo l'affresco che faceva da sfondo alla cappella della Flagellazione, attribuito erroneamente al Morazzone (trattasi verosimilmente di un suo seguace), e quello della cappella della Salita al Calvario realizzato da Pier Francesco Gianoli da Campertogno.&lt;br&gt;\nI cinque pregevoli gruppi scultorei, uno dei quali, la Deposizione, realizzato da Giovanni d'Enrico, sono esposti all'interno delle sale dei Musei della canonica del duomo di Novara.\nCollegamenti esterni.\nBattistero del duomo di Novara su BeWeB - Beni ecclesiastici in web"}
{"id": "2041441", "revid": "287204", "url": "https://it.wikipedia.org/wiki?curid=2041441", "title": "Ghorsala", "text": " \nGhorsala \u00e8 una suddivisione dell'India, classificata come \"census town\", di 6.252 abitanti, situata nel distretto di Murshidabad, nello stato federato del Bengala Occidentale. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 24\u00b0 28' 02 N e 88\u00b0 02' 12 E.\nSociet\u00e0.\nEvoluzione demografica.\nAl censimento del 2001 la popolazione di Ghorsala assommava a 6.252 persone, delle quali 3.147 maschi e 3.105 femmine. I bambini di et\u00e0 inferiore o uguale ai sei anni assommavano a 1.167, dei quali 622 maschi e 545 femmine. Infine, coloro che erano in grado di saper almeno leggere e scrivere erano 3.152, dei quali 1.777 maschi e 1.375 femmine."}
{"id": "2041442", "revid": "401052", "url": "https://it.wikipedia.org/wiki?curid=2041442", "title": "Amt Barnim-Oderbruch", "text": "L'Amt Barnim-Oderbruch \u00e8 una comunit\u00e0 amministrativa che si trova nel Brandeburgo, in Germania.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nSuddivisione.\nComprende 6 comuni:\nLa sede amministrativa si trova nella citt\u00e0 di Wriezen, che non fa parte della comunit\u00e0 amministrativa. Il centro maggiore \u00e8 Oderaue."}
{"id": "2041443", "revid": "767487", "url": "https://it.wikipedia.org/wiki?curid=2041443", "title": "Volpone", "text": "Volpone \u00e8 la commedia pi\u00f9 famosa di Ben Jonson. Scritta nel 1606 e rappresentata nel marzo dello stesso anno al Globe Theatre di Londra ad opera dei King's Men, venne pubblicata per la prima volta nel 1616. Divisa in cinque atti, \u00e8 interamente in versi.\nSi tratta di una delle commedie pi\u00f9 rappresentate del periodo giacomino, temporalmente contiguo al teatro elisabettiano.\nTrama.\nA Venezia Volpone, signore avaro quanto ricco, invia il parassita Mosca dai suoi futuri eredi facendo loro credere di essere moribondo. Questi ultimi, nelle persone dell'avvocato Voltore, di Corbaccio e Corvino, coprono Volpone di regali per la pronta guarigione incrementando a loro insaputa il patrimonio dell'uomo. Gli uomini sono per\u00f2 interessati solo alla possibile eredit\u00e0 di Volpone. Mosca nel corso della sua missione vede Celia, moglie di Corvino, e tanto ne decanta le lodi che Volpone, interessato, si decide di vederla segretamente per poterla sedurre.\nTravestitosi da mercante assieme a Mosca e spacciandosi per venditore di unguenti, vede Celia affacciata in finestra attirata dai richiami del sedicente mercante: scocca la scintilla ma Corvino si dimostra marito geloso. Mosca, smessi i panni del mercante, convince l'uomo a far vedere Celia a Volpone, dichiarando che la compagnia della donna sarebbe di sicuro giovamento al moribondo: la richiesta si fa ancor pi\u00f9 disdicevole quando Mosca suggerisce a Corvino di far giacere la donna con Volpone, convincendolo del fatto che l'azione avrebbe fatto meritare a Corvino l'eterna gratitudine di Volpone e, dunque, la ricca eredit\u00e0. Da geloso il povero uomo si dimostra c\u00f9pido, acconsentendo alla proposta del parassita.\nNel frattempo Bonario viene a scoprire che Volpone erediter\u00e0 i beni del vecchio padre Corbaccio: la mossa del vecchio ha in realt\u00e0 il solo interesse di divenire a sua volta erede di Volpone. Il gesto del vecchio \u00e8 infatti dettato dal finto slancio di fedelt\u00e0 ed onest\u00e0 al nobile veneziano. Bonario accusa Mosca e Volpone di disonest\u00e0 e, mentre se la prende col parassita, quest'ultimo lo convince di essere nel torto: una chiacchierata con Volpone gli sar\u00e0 chiara. Il momento \u00e8 per\u00f2 sbagliato e Bonario sorprende l'uomo nel tentativo di violentare Celia: salva la ragazza e Mosca, da abile truffatore, riempie di fandonie Corbaccio facendogli intendere che il figlio Bonario sia furibondo con lui. Corbaccio si spaventa, diseredando seduta stante il figlio.\nBonario per\u00f2, con l'aiuto di Celia, denuncia quanto successo al Senato veneziano. Nonostante l'accorata arringa, le false testimonianze di Volpone e Corvino fanno s\u00ec che i due vengano accusati di essere amanti assassini.\nNon pago, Volpone tende un ultimo tranello: diffusa la finta notizia della sua morte e del lascito universale dei propri beni a Mosca, attende l'arrivo di Voltore, Corbaccio e Corvino, che interrogano il parassita sull'accaduto. Sconfitti ed amareggiati, ammettono ai magistrati di aver mentito nel processo contro Volpone, chiedendo di riaprire il procedimento contro Mosca. Non sanno, per\u00f2, che proprio Volpone \u00e8 mascherato da magistrato. Questi, recatosi in tribunale per smentire la sua morte, viene per\u00f2 accusato per il suo comportamento ed immediatamente arrestato e condannato alla confisca totale dei beni. Anche per gli altri personaggi, per\u00f2, il tribunale decide una punizione: mentre Mosca finir\u00e0 in carcere con l'ergastolo da scontare, Corbaccio sar\u00e0 confinato in monastero, Voltore esiliato e Corvino messo alla gogna."}
{"id": "2041446", "revid": "1409041", "url": "https://it.wikipedia.org/wiki?curid=2041446", "title": "Bologna Football Club 1909 nelle competizioni internazionali", "text": "Di seguito le partite e il bilancio del Bologna Football Club 1909 nelle competizioni internazionali.\nBilancio incontri.\nDi seguito il bilancio degli incontri del Bologna in competizioni internazionali.&lt;br&gt;\n\"Dati aggiornati al 27 agosto 2002.\""}
{"id": "2041449", "revid": "287204", "url": "https://it.wikipedia.org/wiki?curid=2041449", "title": "Greensburg (Pennsylvania)", "text": "Greensburg \u00e8 un comune degli Stati Uniti d'America, capoluogo della contea di Westmoreland, nello Stato della Pennsylvania.\nSi estende su una superficie di 10,8 km\u00b2 e nel 2000 contava 15.889 abitanti (1.446,9 per km\u00b2)."}
{"id": "2041450", "revid": "599013", "url": "https://it.wikipedia.org/wiki?curid=2041450", "title": "Ferdi Oppenheim", "text": "Fu il primo allenatore professionista ingaggiato dal Milan nel 1922 e anche il primo allenatore straniero, se si esclude il cofondatore della societ\u00e0 rossonera Herbert Kilpin."}
{"id": "2041451", "revid": "287204", "url": "https://it.wikipedia.org/wiki?curid=2041451", "title": "Goaljan", "text": " \nGoaljan \u00e8 una suddivisione dell'India, classificata come \"census town\", di 5.001 abitanti, situata nel distretto di Murshidabad, nello stato federato del Bengala Occidentale. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 24\u00b0 06' 17 N e 88\u00b0 13' 45 E.\nSociet\u00e0.\nEvoluzione demografica.\nAl censimento del 2001 la popolazione di Goaljan assommava a 5.001 persone, delle quali 2.527 maschi e 2.474 femmine. I bambini di et\u00e0 inferiore o uguale ai sei anni assommavano a 545, dei quali 270 maschi e 275 femmine. Infine, coloro che erano in grado di saper almeno leggere e scrivere erano 3.805, dei quali 2.023 maschi e 1.782 femmine."}
{"id": "2041455", "revid": "204012", "url": "https://it.wikipedia.org/wiki?curid=2041455", "title": "Ren\u00e9-Th\u00e9ophile-Hyacinthe Laennec", "text": ""}
{"id": "2041458", "revid": "46291", "url": "https://it.wikipedia.org/wiki?curid=2041458", "title": "Sylvilagus robustus", "text": "Il silvilago robusto (Sylvilagus robustus ) \u00e8 una rara specie di silvilago endemica del Sud-ovest americano.\nDescrizione.\nRitenuto in passato una sottospecie del silvilago orientale, questo coniglio \u00e8 lungo 37,5-46,3\u00a0cm.\nDistribuzione e habitat.\n\u00c8 diffuso soltanto sui monti Chisos, Davis e Guadalupe, in Texas e Nuovo Messico, e sulla Sierra de la Madera, nell'adiacente stato messicano di Coahuila. Forse ne sopravvive qualcuno anche sulla Sierra del Carmen.\nConservazione.\nLa Lista rossa IUCN classifica \"Sylvilagus robustus\" come specie vulnerabile.\nQuesta specie, ritenuta gi\u00e0 rara di natura, ha subito nel corso del XX secolo una continua diminuzione. Negli anni quaranta ne rimanevano solo 50 esemplari sui Monti Guadalupe, ma, a parte due individui avvistati negli anni settanta, dagli anni sessanta quella popolazione \u00e8 ritenuta scomparsa. L'ultimo esemplare noto che viveva sui Monti Davis fu un individuo investito da un'auto nel 1997. Sulla Sierra de la Madera ne sopravvive forse una popolazione in buone condizioni, sempre che non si tratti di una popolazione di silvilaghi orientali, anch'essi presenti nella zona e molto simili al silvilago robusto."}
{"id": "2041461", "revid": "122242266", "url": "https://it.wikipedia.org/wiki?curid=2041461", "title": "Nigrignano (Divaccia)", "text": "Nigrignano (in sloveno Podgrad pri Vremah, in tedesco \"Schwarzenegg\") \u00e8 un paese della Slovenia, frazione del comune di Divaccia.\nLa localit\u00e0 , che si trova a 548.4 metri s.l.m. ed a 7.9 chilometri dal confine italiano, \u00e8 situata sul Carso.&lt;br&gt;\nA livello storico la localit\u00e0 \u00e8 nota per il Castello di Schwarzenegg, che si trovava sopra il paese (da cui il nome sloveno che letteralmente significa \u201csotto il castello\u201d).&lt;br&gt;\nI principali proprietari del castello furono i patriarchi di Aquileia, che gi\u00e0 forse alla fine dell'undicesimo secolo lo costruirono sopra un precedente torrione, dato che gi\u00e0 nell'anno 1096 viene menzionato come vassallo di Aquileia il cavaliere Randolf von Schwarzenegg.\nStoria.\nDopo la caduta dell'Impero romano d'Occidente, e la parentesi del Regno ostrogoto, a seguito della Guerra gotica (553) promossa dall'imperatore Giustiniano I il suo territorio entr\u00f2 a far parte dei domini bizantini.\nDopo la calata, nel 568, attraverso la Valle del Vipacco nell'Italia settentrionale dei Longobardi, seguiti poi da popolazioni slave, rimase sotto dominio bizantino. Dopo una parentesi di dominazione longobarda dal 751 ad opera del loro re Astolfo, l'Istria torn\u00f2 in mano bizantine dal 774.\nAnnientati i Longobardi, Carlo Magno, re dei Franchi, nel 788 occup\u00f2 anche l'Istria bizantina inglobandola nel Regnum Italicorum affidato da Carlo al figlio Pipino; nell'803 venne istituita la \"Marchia Austriae et Italiae\" che comprendeva il Friuli, la Carinzia, la Carniola e l'Istria. Alla morte di Pipino nell'810, il territorio pass\u00f2 in mano al figlio Bernardo.\nCon la morte di Carlo Magno nell'814 la carica imperiale pass\u00f2 a Ludovico I; questi, dopo aver deposto il nipote Bernardo, affid\u00f2 poi il \"Regnum Italiae\" al suo primogenito Lotario, il quale gi\u00e0 nel Reichstag 829 a Worms (dopo aver deposto Baldrico, ultimo duca del Friuli, per non aver saputo difendere le frontiere orientali dagli Slavi) divise la divise il vasto ducato carolingio del Friuli in quattro marche: Verona, Friuli, Carniola e Istria (comprendente il Carso e parte della Carniola interna). Da allora il Friuli e L'Istria furono conglobati nella nuova \"Marca d'Aquileia\" facente parte del Regno d'Italia.\nIn seguito al Trattato di Verdun, nell'843, il suo territorio entr\u00f2 a far parte della Francia Media in mano a Lotario I e pi\u00f9 specificatamente dall'846 della Marca del Friuli, in mano al marchese Eberardo a cui succedettero prima il figlio Urnico e poi l'altro figlio Berengario; anche dopo i trattati di Pr\u00fcm e Meerssen rimase nel \"Regnum Italicum\".\nCessato il dominio franco con la deposizione di Carlo il Grosso, Berengario, divenuto re d'Italia, pass\u00f2 nel 888 il margraviato aquileiese al suo vassallo Vilfredo; nel 895 Berengario nomin\u00f2 Grimoaldo marchese del Friuli e dell'Istria.\nNel 924, morto Berengario, per limitare la potenza dei magravi del Friuli, Ugo di Provenza stacc\u00f2 l'Istria dal marchesato aquileiese e vi pose il marchese Wintero.\nNel 952, alla dieta convocata ad Augusta, Ottone I di Sassonia, obblig\u00f2 il re d'Italia Berengario II a rinunciare alle contee \"Friuli et Istria\", cha assieme formavano la marca d'Aquileia, le riun\u00ec all'Impero romano-germanico e le subordin\u00f2, assieme alla contea di Verona, al Ducato di Baviera tenuto dal suo fratellastro Enrico I; nel 976 pass\u00f2 al Ducato di Carinzia appena costituito dall'imperatore Ottone II.\nNel 1077 pass\u00f2 al Principato ecclesiastico di Aquileia e poi ai Conti di Gorizia, in quanto \"advocati\" del patriarca, che acquisirono gradualmente una larga parte di tali territori, frazionati in feudi minori fra i loro ministeriali, i veri e propri strumenti di governo comitale sul Carso e la vicina Istria.\nI Veneziani occuparono il paese alla fine del tredicesimo secolo, ma per breve tempo, dato che le truppe Goriziano-Aquileiesi li scacciarono poco dopo. Enrico VI, Conte di Gorizia, lo diede cos\u00ec in pegno a Martin Raunach. \nNel 1500 pass\u00f2 alla Casa d\u2019Asburgo; dal 1512 la Contea di Gorizia entr\u00f2 nel quindi nel Circolo austriaco del Sacro Romano Impero, per poi far parte, dal 1754, della Contea di Gorizia e Gradisca, come centro dell'omonima Signoria.\nPoi nel sedicesimo secolo pass\u00f2 ai Petazzi.\nCon il trattato di Sch\u00f6nbrunn (1809) entr\u00f2 a far parte delle Province Illiriche.\nCol Congresso di Vienna nel 1815 rientr\u00f2 in mano austriaca nel Regno d'Illiria; pass\u00f2 in seguito sotto il profilo amministrativo al Litorale austriaco nel 1849.\nDopo la prima guerra mondiale pass\u00f2, come tutta la Venezia Giulia, al Regno d'Italia come frazione del comune di Naclo nel Distretto di Sesana della ripartizione Gorizia e Gradisca."}
{"id": "2041462", "revid": "122886377", "url": "https://it.wikipedia.org/wiki?curid=2041462", "title": "Gran Premio d'Italia 2001", "text": "Il Gran Premio d'Italia 2001 \u00e8 stato un Gran Premio di Formula 1 disputato il 16 settembre 2001 sull'autodromo di Monza. La gara vide la prima vittoria in Formula 1 di Juan Pablo Montoya, al volante della Williams - BMW. Il pilota colombiano precedette sul traguardo Rubens Barrichello su Ferrari e il compagno di squadra Ralf Schumacher.\nVigilia.\nAspetti sportivi.\nIn seguito agli attentati dell'11 settembre 2001 e al grave incidente occorso quattro giorni dopo ad Alessandro Zanardi in una gara del campionato CART sul Lausitzring, nel quale il pilota bolognese perse entrambe le gambe, diversi piloti chiesero di non disputare il fine settimana di Monza; la loro richiesta fu per\u00f2 respinta da Bernie Ecclestone, principalmente per non perdere i soldi derivanti dai diritti televisivi. La domenica mattina, in conseguenza delle notizie sull'incidente di Zanardi, e memori della tragedia avvenuta l'anno precedente proprio sul tracciato brianzolo, nel quale aveva perso la vita un commissario di percorso, durante l'abituale riunione dei piloti fu proposto di neutralizzare la gara limitatamente alla partenza, non effettuando sorpassi nelle prime due curve: la decisione fu apertamente osteggiata da Flavio Briatore, manager della , e dai responsabili della e della , che proibirono ai propri piloti di aderire all'iniziativa.\nNon essendoci unanimit\u00e0 sulla decisione, la gara fu disputata regolarmente. I piloti osservarono un minuto di silenzio prima della gara per ricordare le vittime degli attentati. Per lo stesso motivo, in casa fu deciso di rimuovere i marchi pubblicitari sia dall'abbigliamento dei membri della squadra corse (compresi anche altri gadget) sia dalle stesse monoposto; ulteriormente, i musetti delle F2001 vennero listati a lutto dipingendoli di nero, cos\u00ec come i piloti Michael Schumacher e Rubens Barrichello indossarono di nero anche una fascia al braccio. A fine gara, si decise di annullare la cerimonia di premiazione.\nA causa dei postumi del grave incidente capitatogli durante il Gran Premio del Belgio, Luciano Burti cedette il suo posto alla al ceco Tom\u00e1\u0161 Enge. La , invece, sostitu\u00ec Tarso Marques con un pilota pagante, Alex Yoong, il quale avrebbe guidato per la scuderia faentina nelle ultime tre gare della stagione; Marques rimase comunque all'interno della squadra come collaudatore e pilota di riserva. Enge e Yoong furono rispettivamente il primo ceco e il primo malese a prendere parte a un Gran Premio di Formula 1.\nInfine, la annunci\u00f2 di aver messo sotto contratto per cinque anni Kimi R\u00e4ikk\u00f6nen, affiancandolo a David Coulthard. L'annuncio segu\u00ec quello del ritiro dalle competizioni di Mika H\u00e4kkinen: il due volte campione del mondo dichiar\u00f2 di volersi prendere un anno sabbatico per poter passare pi\u00f9 tempo con la famiglia.\nAspetti tecnici.\nMolte scuderie adottarono la stessa configurazione aerodinamica impiegata sul veloce circuito di Hockenheim; fece eccezione la , che present\u00f2 un inedito alettone posteriore caratterizzato da un solo profilo invece dei due tradizionali; Sempre il team irlandese non port\u00f2 in pista la nuova carrozzeria introdotta al Gran Premio d'Ungheria, risultando inoltre l'unica scuderia, insieme alla Minardi, a impiegare un alettone anteriore con il secondo \"flap\" interrotto nella parte centrale.\nLa Ferrari, infine, scelse di disputare il \"week-end\" di gara con dei dischi dei freni forniti dalla Carbon Industrie, risultati vittoriosi con la sugli impegnativi circuiti di Imola, Montr\u00e9al e Hockenheim, in luogo degli usuali Brembo.\nProve libere.\nRisultati.\nNelle prime prove libere Kimi R\u00e4ikk\u00f6nen fu protagonista di un violento incidente alla prima variante, rischiando oltretutto di colpire la Minardi di Marques ferma in quel punto\nNella prima sessione di prove di venerd\u00ec i risultati furono i seguenti:\nNella seconda sessione di prove di venerd\u00ec i risultati furono i seguenti:\nNella sessione di prove di sabato mattina i risultati furono i seguenti:\nQualifiche.\nResoconto.\nMontoya sfrutt\u00f2 al meglio la potenza del motore BMW della Williams e conquist\u00f2 la pole position, dominando le qualifiche sin dall'inizio della sessione. Alle sue spalle si piazz\u00f2 Barrichello, che per la prima volta nella stagione batt\u00e9 il compagno di squadra Michael Schumacher, terzo. Ralf Schumacher, insoddisfatto dell'assetto della sua vettura, fece segnare il quarto tempo, precedendo Trulli e le due McLaren di Coulthard e H\u00e4kkinen. Il finlandese and\u00f2 a sbattere violentemente contro le barriere alla seconda di Lesmo verso la fine della sessione provocando l'esposizione della bandiera rossa. La Benetton disput\u00f2 una delle migliori sessioni di qualifica dall'inizio della stagione, piazzando Button in undicesima posizione e Fisichella in quattordicesima. In fondo alla griglia i debuttanti Enge e Yoong ottennero prestazioni all'interno del 107% del tempo di Montoya, qualificandosi per la gara.\nWarm up.\nNel warm up di domenica mattina i migliori tempi furono i seguenti:\nGara.\nResoconto.\nPrima dell'inizio del giro di ricognizione Heidfeld e Fisichella accusarono problemi tecnici sulle proprie vetture e dovettero ricorrere ai muletti, prendendo il via dalla corsia dei box. Alla prima frenata dopo la partenza Button tampon\u00f2 Trulli, ponendo fine alla gara del pilota italiano e danneggiando il musetto della propria vettura. L'incidente cre\u00f2 scompiglio nella seconda parte del gruppo: H\u00e4kkinen perse diverse posizioni, mentre Verstappen risal\u00ec addirittura in ottava posizione.\nAlla fine del primo giro Montoya conduceva la gara davanti a Barrichello, Ralf Schumacher, Michael Schumacher, Coulthard, de la Rosa e Irvine: quest'ultimo cominci\u00f2 subito a perdere diverse posizioni a causa di un problema meccanico che lo port\u00f2 al ritiro dopo quattordici giri. Al settimo giro sulla McLaren di Coulthard cedette il motore; un problema analogo caus\u00f2 in seguito anche il ritiro di H\u00e4kkinen una decina di tornate pi\u00f9 tardi. In testa alla gara Barrichello, nettamente pi\u00f9 veloce del rivale, mise sotto pressione Montoya, sopravanzandolo durante il nono giro. Il pilota colombiano fu poi avvicinato anche da Michael Schumacher, il quale, per\u00f2, non riusc\u00ec a sorpassarlo. La differenza di prestazioni tra Ferrari e Williams nella prima parte di gara era dovuta principalmente alla diversa tattica scelta dalle due scuderie, che prevedeva rispettivamente una e due soste ai box: il primo a rifornire fu Michael Schumacher al diciottesimo passaggio, imitato dal compagno di squadra una tornata pi\u00f9 tardi. Il pit stop di Barrichello fu pi\u00f9 lungo del dovuto per un problema con il bocchettone del carburante, inconveniente che gli cost\u00f2 circa sei secondi.\nIn seguito alle soste dei due ferraristi Montoya e Ralf Schumacher si trovarono in testa alla corsa. Il pilota colombiano effettu\u00f2 la sua unica sosta al 28\u00ba giro, mentre il tedesco prosegu\u00ec addirittura fino al 35\u00ba passaggio. Montoya torn\u00f2 in pista davanti a Michael Schumacher, ma alle spalle di Barrichello: quando quest'ultimo torn\u00f2 ai box per la seconda volta, dopo 41 tornate, fu sopravanzato anche da Ralf Schumacher. Il pilota brasiliano cominci\u00f2 per\u00f2 una veloce rimonta, sopravanzandolo nel corso del 47\u00ba passaggio. Negli ultimi giri Montoya mantenne saldamente il comando della corsa, conquistando la prima vittoria in carriera davanti a Barrichello, Ralf Schumacher, Michael Schumacher, de la Rosa e Villeneuve, che resistette nelle ultime tornate agli attacchi di R\u00e4ikk\u00f6nen.\nSul podio, come gi\u00e0 stabilito in precedenza, i piloti non presero parte ai festeggiamenti dopo le premiazioni, a seguito delle vicende relative agli attentati dell'11 settembre 2001, verificatisi esattamente 5 giorni prima.\nFonti.\nTutti i dati statistici provengono da Autosprint n.38/2001"}
{"id": "2041464", "revid": "466539", "url": "https://it.wikipedia.org/wiki?curid=2041464", "title": "Melvin Laird", "text": "Biografia.\nFu dal 1969 al 1973 Segretario della difesa degli Stati Uniti durante l'amministrazione Nixon e fu uno dei principali fautori del ritiro delle forze armate statunitensi dal Vietnam. Laird fu anche il primo a coniare il termine \"Vietnamization\", riferendosi ad una maggiore responsabilizzazione delle autorit\u00e0 vietnamite per quanto riguardava il conflitto tra Vietnam del Sud e Vietnam del Nord."}
{"id": "2041465", "revid": "1305772", "url": "https://it.wikipedia.org/wiki?curid=2041465", "title": "Anthology 1980-2005", "text": "Anthology \u00e8 il terzo greatest hits del cantante rock canadese Bryan Adams pubblicato nel 2005 dalla Universal/Polydor.\nLa raccolta contiene canzoni registrate dal 1978 fino al 2005. I primi due dischi del set contengono canzoni registrate nel periodo 1980-2005. Un terzo disco, contenente un concerto registrato a met\u00e0 del 2005 e gi\u00e0 pubblicato in DVD col nome \"Live in Lisbona \", \u00e8 stato incluso in Nord America per un periodo di tempo limitato. Tutte le canzoni sono in ordine cronologico del loro rilascio, tranne l'ultima canzone del primo disco dell'edizione nordamericana, che \u00e8 stato pubblicato nel 1999. Il libretto incluso dell'album ha note sul processo delle registrazioni e dei crediti per ogni traccia. La collezione ha venduto pi\u00f9 di 3 milioni di copie in tutto il mondo.\nPubblicazione e ricezione.\nAnthology \u00e8 co -prodotto da Adams, Robert John \"Mutt\" Lange e Bob Clearmountain, ha raggiunto la posizione numero 65 della Billboard 200. L'album \u00e8 stato pubblicato il 18 ottobre 2005 e dispone di canzoni come \"Heat of the night\" e \"Summer of '69\". Antologia raggiunto la posizione numero 4 sulla \"Canadian Album Chart\" e il numero 29 sulla UK Albums Chart . \u00c8 stato certificato due volte disco di platino in Canada e oro nel Regno Unito .\nDifferenze nelle versioni.\nSul primo disco, l'edizione nordamericana ha \"The Best of Me\", come ultima traccia, mentre l'edizione internazionale ha tale canzone nel 2\u00ba disco, avendo \"All I Want Is You\" come ultima del traccia del primo disco.\nSul secondo disco, L'edizione del Nord America ha due brani del suo album Room Service e una nuova versione registrata di \"When You're Gone\" con Pamela Anderson al posto di Mel C, mentre l'edizione internazionale ha una nuova canzone, \"I'm Not the Man You Think I Am\" (dal film \"Colour Me Kubrick\") al posto dei due brani di Room Service, e la versione originale di \"When You're Gone\" con Mel C al posto della nuova versione.\nL'originale edizione in due dischi del Nord America \u00e8 stato rimasterizzata e ristampata il 18 settembre 2007.\nAnthology Tour.\n\"Anthology Tour\" \u00e8 il tour musicale a supporto della raccolta di successi Anthology 1980-2005, per festeggiare i 25 anni di carriera di Bryan Adams.\nIl tour si \u00e8 svolto in continuit\u00e0 con il precedente Room Service Tour."}
{"id": "2041469", "revid": "287204", "url": "https://it.wikipedia.org/wiki?curid=2041469", "title": "Goasafat", "text": " \nGoasafat \u00e8 una suddivisione dell'India, classificata come \"census town\", di 5.406 abitanti, situata nel distretto di Midnapore Est, nello stato federato del Bengala Occidentale. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 22\u00b0 14' 57 N e 87\u00b0 47' 44 E.\nSociet\u00e0.\nEvoluzione demografica.\nAl censimento del 2001 la popolazione di Goasafat assommava a 5.406 persone, delle quali 2.817 maschi e 2.589 femmine. I bambini di et\u00e0 inferiore o uguale ai sei anni assommavano a 895, dei quali 455 maschi e 440 femmine. Infine, coloro che erano in grado di saper almeno leggere e scrivere erano 3.495, dei quali 1.979 maschi e 1.516 femmine."}
{"id": "2041475", "revid": "486946", "url": "https://it.wikipedia.org/wiki?curid=2041475", "title": "Melvin Mc Laird", "text": ""}
{"id": "2041477", "revid": "110157", "url": "https://it.wikipedia.org/wiki?curid=2041477", "title": "Amt M\u00e4rkische Schweiz", "text": " \nL'Amt M\u00e4rkische Schweiz \u00e8 una comunit\u00e0 amministrativa che si trova nel circondario del M\u00e4rkisch-Oderland nel Brandeburgo, in Germania.\nGeografia fisica.\nLa comunit\u00e0, coestensiva col territorio omonimo, confina ad ovest con la citt\u00e0 di Strausberg, a nord con la comunit\u00e0 del Barnim-Oderbruch, ad est con la citt\u00e0 di M\u00fcncheberg ed a sud con il circondario dell'Oder-Spree. Il suo territorio \u00e8 compreso completamente nell'omonima riserva naturale.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nSuddivisione.\nComprende 5 comuni:\nCapoluogo e centro maggiore \u00e8 Buckow (M\u00e4rkische Schweiz)."}
{"id": "2041478", "revid": "6923", "url": "https://it.wikipedia.org/wiki?curid=2041478", "title": "Conyza", "text": "Conyza \u00e8 un genere di piante spermatofite dicotiledoni appartenenti alla famiglia delle Asteraceae, dall'aspetto di erbacee annuali o biennali con piccoli fiori terminali. Nelle ultime checklist della flora spontanea italiana le specie di questo genere sono incluse nel genere \"Erigeron\".\nEtimologia.\nIl nome del genere (\"Conyza\") deriva dal greco \"konops\" (= pulci), o \"konis\" (= polvere), alludendo alla polvere prodotta con la pianta secca e utilizzata per respingere gli insetti indesiderati.\nMorfologia.\nLa forma tipica per questo genere \u00e8 quella di un fusto semplice con foglie regolari e una fitta infiorescenza terminale. L'altezza di queste piante pu\u00f2 variare molto: in Italia si va dai 10\u00a0cm della specie \"bonariensis\" ai 200\u00a0cm della specie \"albida\"; in America per\u00f2 sono stati trovati individui anche di 3.5 m. La forma biologica prevalente delle specie del genere \u00e8 terofita scaposa (T scap) : ossia sono pianta annuali con fusto allungato e poco foglioso.\nFusto.\nI fusti sono eretti o ascendenti, semplici nella parte inferiore e pi\u00f9 ramificati nel'infiorescenza. La superficie \u00e8 pubescente (raramente glabra) e spesso sono presenti degli ispidi peli patenti.\nFoglie.\nTutte le foglie hanno pi\u00f9 o meno una forma lanceolata con lamina intera o grossolanamente dentata, pi\u00f9 o meno pubescenti ma anche cigliate. La pagina fogliare in alcune specie \u00e8 uninervia, in altre si presenta con diverse nervature laterali.\nNelle specie italiane le foglie basali (che sono le pi\u00f9 grandi) raggiungono mediamente i 10\u00a0mm di larghezza e i 100\u00a0mm di lunghezza.\nInfiorescenza.\nL'infiorescenza \u00e8 composta da singoli capolini terminali disposti a pannocchia o a corimbo, e in genere \u00e8 fogliosa e ampia. La struttura dei capolini \u00e8 quella tipica delle \"Asteraceae\" : un peduncolo sorregge un involucro cilindrico o piriforme o campanulato formato da pi\u00f9 squame che fanno da protezione al ricettacolo sul quale s'inseriscono due tipi di fiori: quelli esterni ligulati (che in questo genere spesso sono atrofizzati) e quelli interni tubulosi. \nLa dimensione degli involucri va da 2\u00a0mm a 5 \u2013 7\u00a0mm; il numero delle squame \u00e8 a seconda della specie da 20 a 40 per capolino, sono disposte in 2-3 serie in modo embricato. I capolini dell'infiorescenza possono arrivare fino a 100 per una singola pianta. Mentre ogni capolino pu\u00f2 contenere fino a 200 fiori tra quelli esterni e quelli interni.\nFiori.\nI fiori sono tetra-ciclici (calice \u2013 corolla \u2013 androceo \u2013 gineceo), pentameri, attinomorfie ermafroditi.\nIn generale i caratteri morfologici dei fiori delle piante di questo genere possono essere cos\u00ec riassunti:\nFrutti.\nIl frutto \u00e8 un achenio secco e deiscente di colore marrone pallido con un pappo bianco \u2013 grigiastro formato da alcune decine di setole (da 15 a 30). Il pappo ha la funzione di disperdere col vento i semi della pianta. La diffusione di queste piante \u00e8 facilitata anche dall'enorme numero di semi prodotti da ogni individuo (forse 200.000 e pi\u00f9) e dalla loro leggerezza (i semi infatti hanno le dimensioni di 1\u00a0\u2013 1.5\u00a0mm).\nDistribuzione e habitat.\nIn Italia questo genere \u00e8 considerato \u201cavventizio\u201d, infatti sono tutte specie importate dall'estero (dall'America) e poi naturalizzatasi in Italia.\nLe piante del genere \"Conyza\" sono diffusa in tutte le regioni tropicali e temperato\u00a0\u2013 calde del globo. In Italia sono comuni su tutto il territorio, ed anzi sono considerate delle specie in via di espansione e in certi casi anche invasive.\nL'habitat tipico sono i bordi lungo le strade, negli incolti aridi, ambienti ruderali e scarpate, ma anche sulle rive dei corsi d'acqua e dune sabbiose; a quote pi\u00f9 alte si possono trovare sui ghiaioni, pietraie, ripari sotto rocce.\nLa seguente tabella mette in relazione alcuni dati caratteristici delle 3 specie alpine del genere \"Conyza\":\nLegenda e note alla tabella.\nPer il \u201csubstrato\u201d con \u201cCa/Si\u201d si intendono rocce di carattere intermedio (calcari silicei e simili); vengono prese in considerazione solo le zone alpine del territorio italiano (sono indicate le sigle delle province).\nSistematica.\nLe famiglia delle Asteraceae (o Compositae, \"nomen conservandum\") \u00e8 la famiglia vegetale pi\u00f9 numerosa, organizzata in oltre 1000 generi per un totale di circa 20.000 specie.\nIl genere \"Conyza\" \u00e8 stato definito dal botanico Christian Friedrich Lessing (1809-1862) in una pubblicazione del 1822, ma \u00e8 stato il botanico americano Arthur Cronquist (1919\u20131992) che ne ha studiato a fondo le caratteristiche e i cui risultati sono stati pubblicati nel corso del secolo passato.\nIl genere appartiene alla sottotrib\u00f9 Conyzinae (sottofamiglia Asteroideae, trib\u00f9 Astereae); gli esatti rapporti filogenetici con gli altri generi di questo raggruppamento, in particolare con i generi \"Erigeron\", \"Aphanostephus\" e \"Leptostelma\", sono tuttora oggetto di controversie. In effetti secondo gli attuali orientamenti della comunit\u00e0 scientifica, nelle ultime checklist della flora spontanea italiana questo genere \u00e8 stato incluso nel genere \"Erigeron\".\nIl genere comprende 40 - 50 specie molte delle quali sono di origine americana, mentre le altre sono originarie del Vecchio Mondo (europee, asiatiche e africane); 3 sono le specie proprie della flora italiana.\nSpecie spontanee della flora italiana.\nLe tre specie spontanee della flora italiana possono essere individuate in base alle seguenti chiavi analitiche.\nUsi.\nFarmacia.\nNella medicina popolare queste piante sono conosciute per alcune propriet\u00e0: astringenti (limita la secrezione dei liquidi), vermifuga (elimina i vermi intestinali), diuretiche (facilita il rilascio dell'urina), cicatrizzanti (accelera la guarigione di ferite).\nIndustria.\nDegli oli essenziali di alcune piante di questo genere sono utilizzati per aromatizzare le caramelle e come base per bevande analcoliche, ma anche nell'industria del profumo per creare sfumature esotiche."}
{"id": "2041479", "revid": "287204", "url": "https://it.wikipedia.org/wiki?curid=2041479", "title": "Gobardanga", "text": " \nGobardanga \u00e8 una suddivisione dell'India, classificata come \"municipality\", di 41.618 abitanti, situata nel distretto dei 24 Pargana Nord, nello stato federato del Bengala Occidentale. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 22\u00b0 52' 29 N e 88\u00b0 45' 31 E e ha un'altitudine di 5 .\nSociet\u00e0.\nEvoluzione demografica.\nAl censimento del 2001 la popolazione di Gobardanga assommava a 41.618 persone, delle quali 21.128 maschi e 20.490 femmine. I bambini di et\u00e0 inferiore o uguale ai sei anni assommavano a 3.798, dei quali 1.924 maschi e 1.874 femmine. Infine, coloro che erano in grado di saper almeno leggere e scrivere erano 33.109, dei quali 17.812 maschi e 15.297 femmine."}
{"id": "2041480", "revid": "19933", "url": "https://it.wikipedia.org/wiki?curid=2041480", "title": "Battaglia di Vektan City", "text": ""}
{"id": "2041482", "revid": "1924342", "url": "https://it.wikipedia.org/wiki?curid=2041482", "title": "Room Service (Bryan Adams)", "text": "Room Service \u00e8 il nono album del cantante rock canadese Bryan Adams pubblicato nel 2004 dalla Universal/Polydor.\nAdams ha prodotto l'album e co-scritto l'album con \"Gretchen Peters\", \"Nicholas Bracegirdle\", \"Phil Thornalley\", \"Robert John \"Mutt\" Lange\", \"Eliot Kennedy\" e \"J\u00f6rgen Elofsson\"; parte delle registrazione dell'album \u00e8 avvenuta nei vari hotel che ospitavano Adams durante una serie di concerti che ha effettuato in Europa.\nRoom Service \u00e8 stato un successo commerciale, piazzandosi al numero uno in Germania e in Svizzera, nonostante le recensioni contrastanti da parte della critica.\nL'album ha conquistato la top ten in altri sette paesi; non ha riscosso un buon successo in Francia, dove l'album ha raggiunto la posizione numero duecento e negli Stati Uniti, dove \u00e8 stato pubblicato senza una casa discografica, ma a livello internazionale l'album \u00e8 entrato nelle classifiche in oltre 15 paesi e ha venduto circa 3 milioni di copie.\nIl primo singolo estratto dall'album \u00e8 stato il brano \"Open Road\", successivamente \"Flying\", \"Room Service\" e \"This Side of Paradise\" nella edizione americana. Nell'estate del 2005, la canzone \"Open Road\" \u00e8 stata usata come sigla per la serie \"50 States in 50 Days\" per la emittente televisiva statunitense ESPN.\nRoom Service \u00e8 stato nominato per due Juno Awards, per \"CD/DVD Artwork Design of the Year\" e \"Artist of the Year\".\nRoom Service Tour.\nIl tour, iniziato nel settembre del 2004 da Dornbirn in Austria, ha toccato diverse nazioni fra le quali: Belgio, Germania, Regno Unito, Spagna, Portogallo, Australia, Giappone, Italia, Canada e Stati Uniti d'America.\nNel corso del \"tour\", nel 2005, si sono svolti 26 concerti negli Stati Uniti d'America insieme ai Def Leppard.\nIn Italia nel 2006 presso i Fori Imperiali a Roma, si \u00e8 tenuto un concerto gratuito insieme a Billy Joel, organizzato da Telecom Italia e Comune di Roma; all'evento, denominato Telecomcerto, hanno assistito circa 500.000 persone.\nCon il concerto tenuto a Karachi nel 2006, Adams \u00e8 stato il primo artista occidentale ad esibirsi in Pakistan dopo gli Attentati dell'11 settembre 2001)."}
{"id": "2041485", "revid": "1161734", "url": "https://it.wikipedia.org/wiki?curid=2041485", "title": "Basilica dei Santi Alessandro e Teodoro", "text": "La basilica dei Santi Alessandro e Teodoro, in tedesco \"Basilika St. Alexander und Theodor\" \u00e8 la chiesa del monastero benedettino di Ottobeuren, in Baviera.\nCostruita fra il 1737 ed il 1766 rappresenta uno dei capolavori dell'architettura barocca tedesca.\nHa il rango di basilica minore.\nStoria e descrizione.\nL'abbazia dedicata ai Santi Alessandro e Teodoro venne fondata nel 764 da Silach, un nobile alemanno e nel 972 venne elevata al rango di \"Reichsabtei\", Abbazia imperiale dall'imperatore Ottone I. Nel 1089 venne eretto un nuovo edificio e gi\u00e0 nel 1204, venne intrapresa la costruzione di un'altra chiesa, gotica, con un coro occidentale dedicato a San Michele e cripta dedicata a Sant'Orsola.\nNel 1525 il monastero e la chiesa vennero saccheggiati nella guerra dei contadini tedeschi e nel 1553 si inizi\u00f2 la ristrutturazione della chiesa in stile rinascimentale. Il coro venne sostituito da uno pi\u00f9 ampio, le due torri ottagonali orientali vennero coronate da due cupole a cipolla e l'edificio di nuovo consacrato il 21 settembre del 1558.\nDurante la guerra dei Trent'anni la chiesa e il convento furono pi\u00f9 volte saccheggiati fra il 1630 e il 1635. Nel 1682 si pens\u00f2 a una nuova ristrutturazione barocca del monastero, che ebbe inizio nel 1686 a partire dalla vecchia chiesa. Questa conversione, per\u00f2, dur\u00f2 poco, infatti gi\u00e0 dal 1711 l'intero monastero fu a poco a poco abbattuto e sostituito da una nuova, grande, costruzione barocca, quella odierna.\nLa chiesa fu ricostruita fra il 1737 e il 1766 dall'architetto Simpert Kramer (fino al 1748) e da Johann Michael Fischer in stile rococ\u00f2. Nel 1802, con la secolarizzazione, l'abbazia imperiale venne sciolta e la chiesa divenne propriet\u00e0 dell'Elettorato di Baviera prima, e del Regno di Baviera poi. Alcuni degli allora 48 monaci furono autorizzati a continuare la vita monastica a Ottobeuren e cos\u00ec il convento persistette. Dal 1834-35 il monastero divenne un priorato dipendente dell'Abbazia Benedettina di Santo Stefano di Augusta.\nNel 1926 papa Pio XI elev\u00f2 la chiesa al rango di basilica minore.\nDescrizione.\nLa costruzione avvenne sotto i priorati degli abati Rupert Ness ed Anselm Erb, inusualmente la chiesa \u00e8 orientata nell'asse nord-sud. Con pianta a croce latina, presenta alti tetti e un'imponente facciata convessa ritmata da colonne e inquadrata da due torri gemelle.\nL'interno, a grande navata unica tagliata da ampio transetto, \u00e8 un tripudio di raffinate decorazioni a stucchi pastello e affreschi in stile rococ\u00f2. Gli affreschi sono il capolavoro dei cugini tirolesi Johann Jakob e Franz Anton Zeiller, al primo si devono quelli delle volte cupolate e al secondo quelli alle pareti. Furono autori anche delle pale dell'altra maggiore e delle testate del transetto. Le figure in stucco si devono a Johann Joseph Christian e gli stucchi sono il capolavoro di Johann Michael Feuchtmayer, che li esegu\u00ec verso il 1755. \nGli stalli lignei del coro sono opera di Martin Hermann (falegnameria) e di Johann Joseph Christian (rilievi) e sono considerati fra i migliori esempi del barocco della Germania meridionale. I lievi, del 1764, raffigurano \"Scene della Vita di San Benedetto\". Sormontano gli stalli due organi quasi inalterati: l'Organo della Trinit\u00e0, a quattro manuali e 47 registri, e l'Organo dello Spirito Santo, a due manuali e 27 registri, opere del 1760-66 di Karl Joseph Riepp.\nSull'altare maggiore si trova un crocifisso romanico del 1220 circa."}
{"id": "2041491", "revid": "287204", "url": "https://it.wikipedia.org/wiki?curid=2041491", "title": "Gopalpur (India)", "text": "Gopalpur \u00e8 una suddivisione dell'India, classificata come \"census town\", di 6.480 abitanti, situata nel distretto di Nadia, nello stato federato del Bengala Occidentale. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 23\u00b0 44' 32 N e 88\u00b0 33' 52 E.\nSociet\u00e0.\nEvoluzione demografica.\nAl censimento del 2001 la popolazione di Gopalpur assommava a 6.480 persone, delle quali 3.281 maschi e 3.199 femmine. I bambini di et\u00e0 inferiore o uguale ai sei anni assommavano a 585, dei quali 287 maschi e 298 femmine. Infine, coloro che erano in grado di saper almeno leggere e scrivere erano 5.237, dei quali 2.781 maschi e 2.456 femmine."}
{"id": "2041496", "revid": "120476345", "url": "https://it.wikipedia.org/wiki?curid=2041496", "title": "Sandro Viletta", "text": "Biografia.\nStagioni 2002-2009.\nViletta, originario di Valbella di Obervaz e attivo in gare FIS dal dicembre del 2001, ha esordito in Coppa Europa il 10 gennaio 2004 a Todtnau in slalom speciale, senza completare la gara. Nella medesima specialit\u00e0 ai Mondiali juniores del Qu\u00e9bec del 2006 ha conquistato la medaglia di bronzo. Ha fatto il suo esordio in Coppa del Mondo il 12 novembre 2006 nello slalom speciale di Levi e il 13 gennaio 2007 ha colto a Donnersbachwald il suo primo podio in Coppa Europa, classificandosi 2\u00ba in slalom speciale.\nIl 25 febbraio 2007 a Garmisch-Partenkirchen ha raccolto i primi punti in Coppa del Mondo, arrivando 16\u00ba in slalom speciale. Il 21 gennaio 2009 ha colto a Courchevel in slalom speciale il suo terzo e ultimo podio in Coppa Europa (2\u00ba) e a Val-d'Is\u00e8re 2009 ha debuttato ai Campionati mondiali, ottenendo il 13\u00ba posto nello slalom speciale e il 6\u00ba nella supercombinata.\nStagioni 2010-2019.\nHa fatto il suo esordio olimpico ai XXI Giochi olimpici invernali di , classificandosi 15\u00ba nello slalom gigante, 14\u00ba nella supercombinata e non concludendo lo slalom speciale; l'anno dopo ai Mondiali Garmisch-Partenkirchen si \u00e8 piazzato 24\u00ba nello slalom gigante e non ha concluso il supergigante. Il 3 dicembre 2011 ha ottenuto il suo unico podio in Coppa del Mondo quando, partendo col pettorale n. 30, ha vinto il supergigante della Birds of Prey a Beaver Creek superando il norvegese Aksel Lund Svindal e lo svizzero Beat Feuz.\nAi Mondiali di Schladming 2013, suo congedo iridato, \u00e8 stato 5\u00ba nella supercombinata e l'anno dopo, il 14 febbraio 2014, si \u00e8 laureato campione olimpico nella supercombinata a , unica gara a cui ha preso parte durante quella sua ultima presenza olimpica. Ha preso per l'ultima volta il via in Coppa del Mondo il 16 dicembre 2016 nel supergigante della Val Gardena, che non ha portato a termine; si \u00e8 ritirato durante la stagione 2018-2019 e la sua ultima gara \u00e8 stata una combinata FIS disputata il 1\u00ba febbraio a Zinal, non completata da Viletta.\nNel maggio 2021 ha iniziato a lavorare come allenatore per la Nazionale di sci alpino della Svizzera, seguendo il gruppo dei gigantisti.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSG = supergigante"}
{"id": "2041499", "revid": "339392", "url": "https://it.wikipedia.org/wiki?curid=2041499", "title": "Markische Schweiz", "text": ""}
{"id": "2041501", "revid": "339392", "url": "https://it.wikipedia.org/wiki?curid=2041501", "title": "Maerkische Schweiz", "text": ""}
{"id": "2041503", "revid": "287204", "url": "https://it.wikipedia.org/wiki?curid=2041503", "title": "Gopinathpur", "text": " \nGopinathpur \u00e8 una suddivisione dell'India, classificata come \"census town\", di 4.983 abitanti, situata nel distretto di Bardhaman, nello stato federato del Bengala Occidentale. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 22\u00b0 48' 56 N e 88\u00b0 3' 10 E e ha un'altitudine di 16 .\nSociet\u00e0.\nEvoluzione demografica.\nAl censimento del 2001 la popolazione di Gopinathpur assommava a 4.983 persone, delle quali 2.646 maschi e 2.337 femmine. I bambini di et\u00e0 inferiore o uguale ai sei anni assommavano a 586, dei quali 320 maschi e 266 femmine. Infine, coloro che erano in grado di saper almeno leggere e scrivere erano 3.403, dei quali 1.961 maschi e 1.442 femmine."}
{"id": "2041504", "revid": "105578763", "url": "https://it.wikipedia.org/wiki?curid=2041504", "title": "C\u0103rpineni", "text": "C\u0103rpineni \u00e8 un comune della Moldavia nel distretto di H\u00eence\u0219ti di 10.910 abitanti al censimento del 2004.\n\u00c8 situato nel centro della Moldavia ed \u00e8 stato fondato nel 1494. La maggior parte della popolazione \u00e8 moldava, tuttavia ci sono delle minoranze di russi e ucraini. Il nome deriva dal nome di un albero, \"carpeni\", che cresceva in quei territori molto tempo fa. Le principali attivit\u00e0 della popolazione sono l'agricoltura e l'allevamento del bestiame.\nLocalit\u00e0.\nIl comune \u00e8 formato dall'insieme delle seguenti localit\u00e0 (popolazione 2004):"}
{"id": "2041509", "revid": "88740", "url": "https://it.wikipedia.org/wiki?curid=2041509", "title": "Sylvilagus transitionalis", "text": "Il silvilago della Nuova Inghilterra (Sylvilagus transitionalis ) \u00e8, come suggerisce il nome, una specie di silvilago diffusa con popolazioni molto frammentate in alcune aree della Nuova Inghilterra (Stati Uniti d'America), soprattutto dal Maine meridionale allo Stato di New York meridionale, a est del fiume Hudson. Sia nelle dimensioni (38,2-42,5 cm), che nell'aspetto, ricorda moltissimo il silvilago orientale.\nVive solamente in zone di foresta aperta o di macchia, soprattutto in prossimit\u00e0 di torrenti, paludi, stagni o laghi. Quando, agli inizi del secolo scorso, le fattorie vennero abbandonate e la foresta colonizz\u00f2 di nuovo i territori prima coltivati, il numero di questi conigli aument\u00f2 considerevolmente; ma a partire dagli anni sessanta, quando ormai i primi sparuti boschetti erano divenuti foreste vere e proprie, essi iniziarono a diminuire.\nIl silvilago della Nuova Inghilterra si nutre di una vasta gamma di piante erbacee, frutti e semi, ma in inverno consuma anche specie legnose.\nA causa della sua forte diminuzione, questa specie \u00e8 attualmente protetta nell'ambito dell\"'Endangered Species Act\". La caccia \u00e8 stata ristretta solo alle aree in cui questa specie coesiste con il silvilago orientale, allo scopo di proteggere le rimanenti popolazioni pure di silvilago della Nuova Inghilterra."}
{"id": "2041510", "revid": "88740", "url": "https://it.wikipedia.org/wiki?curid=2041510", "title": "Pierre Amine Gemayel", "text": "Apertamente critico verso la politica siriana, \u00e8 stato un membro attivo del movimento anti-siriano e pro-occidentale \u201cAlleanza del 14 marzo\u201d, promotore della rivoluzione dei cedri. Al governo su indicazione delle Falangi libanesi, come Ministro dell'Industria dal luglio 2005, venne assassinato il 21 novembre 2006.\nI killer di Gemayel emisero un comunicato in cui si faceva riferimento ai \"combattenti per la libert\u00e0 e l'unit\u00e0 della Grande Siria\". Secondo questi ultimi, Gemayel era stato ucciso in quanto considerato un acceso nemico del regime siriano e di Hezbollah."}
{"id": "2041515", "revid": "287204", "url": "https://it.wikipedia.org/wiki?curid=2041515", "title": "Gora Bazar", "text": " \nGora Bazar \u00e8 una suddivisione dell'India, classificata come \"census town\", di 7.714 abitanti, situata nel distretto di Murshidabad, nello stato federato del Bengala Occidentale. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 24\u00b0 04' 06 N e 88\u00b0 15' 55 E.\nSociet\u00e0.\nEvoluzione demografica.\nAl censimento del 2001 la popolazione di Gora Bazar assommava a 7.714 persone, delle quali 3.988 maschi e 3.726 femmine. I bambini di et\u00e0 inferiore o uguale ai sei anni assommavano a 592, dei quali 296 maschi e 296 femmine. Infine, coloro che erano in grado di saper almeno leggere e scrivere erano 6.773, dei quali 3.598 maschi e 3.175 femmine."}
{"id": "2041518", "revid": "265038", "url": "https://it.wikipedia.org/wiki?curid=2041518", "title": "World Skate Europe Rink Hockey", "text": "World Skate Europe Rink Hockey, gi\u00e0 Comit\u00e9 Europ\u00e9en de Rink-Hockey, \u00e8 l'organismo di regolamentazione dell'hockey su pista in Europa. Afferisce a World Skate Europe, la confederazione continentale delle discipline rotellistiche.\nStoria.\nSi svolsero a Viareggio, tra il 6 settembre e il 7 settembre 1975, e a Montreux il 19 aprile 1976 le riunioni preliminari per la nascita dell'organizzazione. A Oviedo il 27 settembre 1976 si tenne la prima riunione ufficiale."}
{"id": "2041520", "revid": "599013", "url": "https://it.wikipedia.org/wiki?curid=2041520", "title": "Enrique Vera", "text": ""}
{"id": "2041525", "revid": "92723", "url": "https://it.wikipedia.org/wiki?curid=2041525", "title": "Fort Portal", "text": "Fort Portal \u00e8 una citt\u00e0 dell'Uganda occidentale, sui monti Ruwenzori. Appartiene al distretto di Kabarole, nella Regione Occidentale, nel Regno Toro. Prende il nome da un commissionario britannico, Sir Gerald Portal, la cui statua si trova nella strada principale della citt\u00e0.\nEconomia.\nFort Portal ha un'economia prevalentemente agricola; i prodotti principali sono t\u00e8, cotone, caff\u00e8 e tabacco.\nMonumenti e luoghi d'interesse.\nLa citt\u00e0 gode di un discreto afflusso turistico perch\u00e9 si trova sulla strada per Gulu e per il Parco nazionale delle Cascate Murchison; nei dintorni si trovano altre localit\u00e0 di interesse turistico, come Bundibugyo nella Semliki Valley, sull'altro versante del Ruwenzori, le sorgenti calde e le trib\u00f9 pigmee del villaggio di Ntandi. Molti appassionati di trekking utilizzano Fort Portal come base per le escursioni sul Ruwenzori.\nLuoghi di culto.\nSono presenti 19 parrocchie appartenenti alla diocesi di Fort Portal, sede della Chiesa cattolica suffraganea dell'arcidiocesi di Mbarara.\nInfrastrutture e trasporti.\nFort Portal \u00e8 collegata da strade non asfaltate a Kampala (passando per Kasese e Mbarara) e Gulu."}
{"id": "2041526", "revid": "287204", "url": "https://it.wikipedia.org/wiki?curid=2041526", "title": "Guma (India)", "text": " \nGuma \u00e8 una suddivisione dell'India, classificata come \"census town\", di 9.297 abitanti, situata nel distretto dei 24 Pargana Nord, nello stato federato del Bengala Occidentale. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 22\u00b0 49' 09 N e 88\u00b0 28' 16 E.\nSociet\u00e0.\nEvoluzione demografica.\nAl censimento del 2001 la popolazione di Guma assommava a 9.297 persone, delle quali 4.730 maschi e 4.567 femmine. I bambini di et\u00e0 inferiore o uguale ai sei anni assommavano a 1.188, dei quali 591 maschi e 597 femmine. Infine, coloro che erano in grado di saper almeno leggere e scrivere erano 6.661, dei quali 3.676 maschi e 2.985 femmine."}
{"id": "2041528", "revid": "773636", "url": "https://it.wikipedia.org/wiki?curid=2041528", "title": "Chiesa di San Colombano (San Casciano in Val di Pesa)", "text": "La chiesa di San Colombano si trova in localit\u00e0 \"Collina\", nel comune di San Casciano in Val di Pesa.\nStoria.\nLa chiesa \u00e8 situata sul poggio di Montaguto, nelle immediate vicinanze del Monastero del Luogo Nuovo. La zona risulta frequentata sin dall'epoca etrusca (nei pressi \u00e8 stata ritrovata nel 1978 la Tomba dell'Arciere). Il territorio su cui \u00e8 costruita la chiesa viene nominato in un documento del 1155, in cui risulta che venne donato al Vescovo di Firenze Ambrogio affinch\u00e9 vi fosse costruito un castello, questo forse perch\u00e9 in quell'epoca il vicino Castello di Bibbione doveva essere in rovina.\nLa chiesa quindi venne costruita dopo la fortificazione del \"mons apuntatus\", come era chiamato il luogo in un documento datato 2 agosto 1260. In tale documento Guido Argomenti, pizzicagnolo e rettore della chiesa, si impegna a pagare all'esercito fiorentino 4 staia di grano come tassa.\nIl patronato della chiesa, a quel tempo, era del vescovo fiorentino. In un documento datato 20 maggio 1271 viene riportato: \nLa chiesa era piuttosto ricca tanto che tra il 1276 e il 1303 pagava 6 lire annue di decima, tranne che nel 1296 quando pag\u00f2 solo 1 lira e 17 soldi. Nel 1482 il patronato della chiesa pass\u00f2 ai parrocchiani che elessero autonomamente il loro rettore.\nIn seguito la chiesa venne ampiamente ristrutturata. Nel 1699 venne rifatta la casa canonica, come riportato in un'iscrizione sul portale d'accesso, nel settembre 1714 vennero rinnovati sia il campanile che le campane, il 6 aprile 1745 venne inaugurato il nuovo altare maggiore dal priore Zanobi Ulivi, nel 1794 venne restaurato il vicino oratorio della Compagnia della Madonna della Neve, nel 1796 venne costruito un nuovo altare all'interno della chiesa. Il 7 gennaio 1825 la chiesa fu gravemente danneggiata da una tromba d'aria e nello stesso anno fu nuovamente restaurata.\nNel 1922 il campanile, che minacciava di crollare, fu ricostruito: l'inaugurazione avvenne il 21 novembre 1922. Gli ultimi restauri vennero realizzati nel 1986 dopo che la chiesa venne soppressa e il suo popolo unito a quello della chiesa di Montefiridolfi.\nArchitettura.\nLa chiesa \u00e8 posta nei pressi di un gruppo di case torri che presentano interessanti testimonianze di architettura gotica fiorentina.\nNel XII secolo, all'epoca della sua prima redazione, al chiesa era costituita da un'unica aula coperta a capanna e con un'abside semicircolare.\nDell'edificio originario rimangono il portale della facciata con architrave monolitico in arenaria gialla che sostiene una lunetta affrescata e, soprattutto, l'abside semicircolare costituita da un paramento murario realizzato con bozze di calcare alberese disposto a filaretto.\nAttualmente presenta un porticato a due archi in facciata mentre l'interno, ad aula unica, si presenta nella sobria veste barocca datogli con i lavori di restauro realizzati a partire dal 1699."}
{"id": "2041530", "revid": "1305772", "url": "https://it.wikipedia.org/wiki?curid=2041530", "title": "Proarticulata", "text": "I proarticolati (Proarticulata) sono un misterioso gruppo di organismi estinti, caratteristici dell'Ediacarano (550 milioni di anni fa). I loro fossili sono stati rinvenuti principalmente in Australia e in Russia.\nDescrizione.\nProposto nel 2003 da Mikhail Fedonkin, questo gruppo contiene animali dotati di un carapace sottile e flessibile, non mineralizzato e a forma di scudo; il corpo, invece, era segmentato e spesso. La caratteristica pi\u00f9 notevole dei proarticolati riguarda il tipo di segmentazione corporea, organizzata secondo un piano noto come simmetria a scorrimento, secondo il quale i segmenti corrispondenti dei lati destro e sinistro non sono l'uno di fronte all'altro ma sono sfalsati.\nClassificazione.\nFedonkin ha descritto i proarticolati come un antico phylum di organismi a simmetria bilaterale. Lo studioso russo include in questo gruppo i generi \"Dickinsonia\", \"Yorgia\", \"Vendia\", \"Archaeaspinus\", \"Andiva\" e \"Ovatoscutum\". Nel 2007, Andrey Ivantsov propose che altri generi fossili (\"Tamga\", \"Lossinia\", \"Ivovicia\" e \"Onega\") potessero essere parte dei proarticolati, o quantomeno vicino ad essi."}
{"id": "2041531", "revid": "6923", "url": "https://it.wikipedia.org/wiki?curid=2041531", "title": "Let's Dance (album David Bowie)", "text": "Let's Dance \u00e8 il quindicesimo album del cantautore britannico David Bowie pubblicato nel 1983.\nIl disco.\nSi tratta di un album coprodotto, con Nile Rodgers degli Chic, negli anni successivi alla disco music, anni caratterizzati da sonorit\u00e0 pi\u00f9 elettroniche.La canzone \"Let's Dance\", la traccia del titolo, \u00e8 divenuta un motivo di successo, e nell'album spiccano tra le altre le tracce \"Modern Love\" e \"China Girl\" (che dest\u00f2 sensazione per il suo video promozionale piuttosto 'spinto').\"China Girl\" era in realt\u00e0 la nuova versione di una canzone che Bowie aveva scritto insieme ad Iggy Pop per il suo album \"The Idiot (1977)\".\"Let's Dance\" va anche ricordata come un significativo punto di partenza della carriera di Stevie Ray Vaughan, virtuoso chitarrista blues texano, che ha collaborato alla realizzazione dell'album.Un'edizione a diffusione limitata venne anche pubblicata in versione Picture Disc, che riportava da un lato dell'album la foto di copertina con l'elenco delle tracce, e dall'altro ricordava il \"Serious Moonlight Tour '83\", accompagnato da una foto del concerto.\nAccoglienza.\nIl grande successo dell'album sorprese Bowie. Nel 1997, egli disse: \u00abAll'epoca, \"Let's Dance\" non era mainstream. Era virtualmente una nuova specie di ibrido, usando chitarre blues-rock in contrasto al formato dance. Non c'era niente che suonasse veramente simile ai tempi. Quindi sembr\u00f2 commerciale solo in apparenza perch\u00e9 vendette cos\u00ec tante copie. Fu grande in questo senso, ma mi mise nella condizione di mandare a farsi \"fottere\" la mia integrit\u00e0 artistica\u00bb. Bowie aggiunse: \u00abSi tratt\u00f2 di un buon disco, ma venne concepito come un progetto a parte. Avevo tutte le intenzioni di proseguire nel mio stile consueto poi. Ma il successo di quel disco mi costrinse veramente, in qualche modo, a continuare a flirtare con \"la bestia\". Fu una mia decisione, certo, ma sentii, dopo qualche anno, che mi ero bloccato artisticamente\u00bb.\nBowie avrebbe successivamente affermato che il successo riscosso dall'album si tramut\u00f2 in un periodo che gli fece toccare il punto pi\u00f9 basso della sua carriera dal punto di vista creativo negli anni immediatamente seguenti. \u00abMi ricordo che osservavo la marea di persone [che venivano ai concerti per ascoltare i brani dell'album suonati dal vivo] e pensavo: \"mi chiedo quanti dischi dei Velvet Underground hanno queste persone a casa... \". Mi sentii presto estraniato dal mio pubblico. E fu deprimente, perch\u00e9 non sapevo cosa volessero in realt\u00e0\u00bb.\nDopo i successivi \"Tonight\" (1984) e \"Never Let Me Down\" (1987), entrambi stroncati dalla critica, Bowie form\u00f2 la band proto-grunge dei Tin Machine per risollevare il suo status artistico.\nI dati sulle vendite dell'album \"Let's Dance\" sono approssimativi: il primo anno (l'album usc\u00ec nel 1983) vendette 8 milioni di copie in tutto il mondo. Intorno al 1990, quando Bowie inizi\u00f2 a ripubblicare tutti i suoi album in digitale (per la seconda volta), aggiungendo ad ognuno \"bonus tracks\", l'album aveva gi\u00e0 raggiunto le 15 milioni di copie vendute. Nel 2013, dopo l'ennesima \"renaissance\" bowiana (dovuta alla pubblicazione dopo dieci anni di assenza del nuovo album \"The Next Day\"), . \"Let's Dance\" contende a \"The Rise and Fall of Ziggy Stardust and the Spiders from Mars\" il titolo di album pi\u00f9 venduto di Bowie nel mondo.\nTracce.\nRiedizioni.\nL'album fu pubblicato su CD nel 1983 dalla EMI. Nel 1995 la Virgin Records lo ripubblic\u00f2 sempre su CD, aggiungendo \"Under Pressure\" come bonus track.Nel 1999 la EMI ne fece un'ulteriore pubblicazione, priva di bonus tracks, in cui il suono venne rimasterizzato in digitale a 24 bit audio.Nel 2003 c'\u00e8 stata un'ultima riedizione della casa discografica EMI, che ha prodotto l'album nel formato CD ibrido."}
{"id": "2041532", "revid": "287204", "url": "https://it.wikipedia.org/wiki?curid=2041532", "title": "Dessicreone", "text": "Nella mitologia greca, Dessicreone era il nome di un mercante dell'isola di Samo, di cui nel mito si raccontano le gesta.\nIl mito.\nDurante uno dei suoi tanti viaggi era capitato nell'isola di Cipro, qui era nell'intento di ripartire caricando la nave di mercanzia come era solito fare quando Afrodite si avvicin\u00f2 a lui rivelandosi e chiedendogli, senza darne spiegazioni, di caricare la nave con solo acqua e di salpare immediatamente. Dessicreone accett\u00f2 il consiglio e subito si mise all'opera, preso il largo la sua e tante altre navi vicine ebbero dei problemi di navigazione dovuta ad un'improvvisa bonaccia. Tutti i naviganti pagarono a caro prezzo l'acqua del mercante, e lui per ringraziare dell'affare la dea della bellezza appena tornato in patria fece erigere una statua alla dea. "}
{"id": "2041541", "revid": "339392", "url": "https://it.wikipedia.org/wiki?curid=2041541", "title": "Capone ubriaco", "text": ""}
{"id": "2041543", "revid": "287204", "url": "https://it.wikipedia.org/wiki?curid=2041543", "title": "Guskara", "text": " \nGuskara \u00e8 una suddivisione dell'India, classificata come \"municipality\", di 31.863 abitanti, situata nel distretto di Bardhaman, nello stato federato del Bengala Occidentale. In base al numero di abitanti la citt\u00e0 rientra nella classe \nIII (da 20.000 a 49.999 persone).\nGeografia fisica.\nLa citt\u00e0 \u00e8 situata a 23\u00b0 30' 0 N e 87\u00b0 45' 0 E e ha un'altitudine di 37 .\nSociet\u00e0.\nEvoluzione demografica.\nAl censimento del 2001 la popolazione di Guskara assommava a 31.863 persone, delle quali 16.472 maschi e 15.391 femmine. I bambini di et\u00e0 inferiore o uguale ai sei anni assommavano a 3.821, dei quali 1.971 maschi e 1.850 femmine. Infine, coloro che erano in grado di saper almeno leggere e scrivere erano 21.018, dei quali 11.921 maschi e 9.097 femmine."}
{"id": "2041544", "revid": "339392", "url": "https://it.wikipedia.org/wiki?curid=2041544", "title": "Capone gallinella", "text": ""}
{"id": "2041547", "revid": "401052", "url": "https://it.wikipedia.org/wiki?curid=2041547", "title": "Amt Falkenberg-H\u00f6he", "text": "La comunit\u00e0 amministrativa di Falkenberg-H\u00f6he (\"Amt Falkenberg-H\u00f6he\") si trova nel circondario del M\u00e4rkisch-Oderland nel Brandeburgo, in Germania.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nSuddivisione.\nComprende 4 comuni:\nCapoluogo e centro maggiore \u00e8 Falkenberg."}
{"id": "2041557", "revid": "1573940", "url": "https://it.wikipedia.org/wiki?curid=2041557", "title": "Washburn (Dakota del Nord)", "text": "Washburn \u00e8 un centro abitato (\"city\") degli Stati Uniti d'America, capoluogo della Contea di McLean, nello Stato del Dakota del Nord. Nel censimento del 2000 la popolazione era di 1.389 abitanti. La citt\u00e0 \u00e8 stata fondata nel 1882.\nGeografia fisica.\nSecondo i rilevamenti dell'United States Census Bureau, la localit\u00e0 di Washburn si estende su una superficie di 4,90\u00a0km\u00b2, dei quali 4,60\u00a0km\u00b2 sono occupati da terre, mentre 0,30\u00a0km\u00b2 dalle acque.\nPopolazione.\nSecondo il censimento del 2000, a Washburn vivevano 1.389 persone, ed erano presenti 407 gruppi familiari. La densit\u00e0 di popolazione era di 301 ab./km\u00b2. Nel territorio comunale si trovavano 659 unit\u00e0 edificate. Per quanto riguarda la composizione etnica degli abitanti, il 98,78% era bianco e lo 0,72% era nativo. Lo 0,22% apparteneva ad altre razze, mentre lo 0,29% apparteneva a due o pi\u00f9. La popolazione di ogni razza ispanica corrispondeva allo 0,50% degli abitanti.\nPer quanto riguarda la suddivisione della popolazione in fasce d'et\u00e0, il 28,4% era al di sotto dei 18, il 5,2% fra i 18 e i 24, il 27,3% fra i 25 e i 44, il 26,3% fra i 45 e i 64, mentre infine il 12,9% era al di sopra dei 65 anni di et\u00e0. L'et\u00e0 media della popolazione era di 40 anni. Per ogni 100 donne residenti vivevano 102,2 maschi."}
{"id": "2041562", "revid": "124776799", "url": "https://it.wikipedia.org/wiki?curid=2041562", "title": "Giannino Camperio", "text": "Biografia.\nNato nel 1876, Camperio nel 1899 fu tra i soci fondatori del ), di cui fu dirigente fin dalla fondazione. Nel 1900 consegu\u00ec la laurea in Ingegneria industriale meccanica al Regio Istituto Tecnico Superiore, il futuro Politecnico di Milano.\nMor\u00ec il 9 maggio 1913 a causa della scarlattina.\nCarriera.\nCamperio fu nella rosa dei rossoneri per due stagioni, vincendo una Medaglia del Re nel 1900, primo trofeo rossonero (suo uno dei due gol contro la Juventus). Con i rossoneri disput\u00f2, oltre alla Medaglia del Re, solo 3 partite amichevoli nel 1902 e 1903.\nNel maggio 1902, a fine campionato (che aveva visto il Milan secondo, sconfitto in finale dal ) partecip\u00f2 con i rossoneri al torneo calcistico all'interno di un \"Concorso internazionale ginnico-pompieristico\" indetto dalla Societ\u00e0 Ginnastica \"Forza e Coraggio\", che vedeva impegnati atleti e squadre ambosessi di varie discipline in varie sedi sportive di Milano. Dopo aver superato il in semifinale, il suo Milan si aggiudic\u00f2 la vittoria ad ex aequo con la societ\u00e0 genovese ; la finale Milan-Andrea Doria termin\u00f2 a reti bianche e si decise di non rigiocare una nuova partita e di spartire la vittoria, conferendo a pari merito alle due squadre la \"Coppa \"Forza e Coraggio\"\" e la \"Corona di Quercia\".\nDopo aver concluso la breve carriera di calciatore, nel 1908 divenne allenatore del Milan, carica che ricopr\u00ec fino al 1911, guidando i milanesi in 33 partite ufficiali. In qualit\u00e0 di consigliere anziano, indisse l'assemblea che il 30 gennaio 1909 elesse Piero Pirelli come presidente del Milan.\nFu per dei disaccordi con Camperio, il quale all'epoca guidava il club supplendo alle assenze del presidente Alfred Edwards e del vice Edward Berra Nathan, che nel 1908 44 soci dissidenti del Milan diedero vita ad un'altra squadra, l'.\nDal 1910 al 1911 fece parte della commissione tecnica che guid\u00f2 l'Italia per sei partite amichevoli."}
{"id": "2041563", "revid": "838137", "url": "https://it.wikipedia.org/wiki?curid=2041563", "title": "Graphiurus lorraineus", "text": "Graphiurus lorraineus \u00e8 una specie di roditore della famiglia Gliridae. Si trova in Camerun, Repubblica Democratica del Congo, Ghana, Guinea-Bissau, Liberia, Nigeria, Sierra Leone, Tanzania e Uganda. Il suo habitat naturale sono le foreste tropicali o subtropicali, savane e piantagioni."}
{"id": "2041569", "revid": "131358", "url": "https://it.wikipedia.org/wiki?curid=2041569", "title": "Giovanni Camperio", "text": ""}
{"id": "2041570", "revid": "281901", "url": "https://it.wikipedia.org/wiki?curid=2041570", "title": "Chelidonichthys cuculus", "text": "Il capone coccio (\"Chelidonichthys cuculus\") \u00e8 un pesce di mare appartenente alla famiglia Triglidae. Il nome commerciale \u00e8 gallinella o cappone.\nDistribuzione e habitat.\nIl suo areale comprende, oltre a mar Mediterraneo e mar Nero, l'oceano Atlantico a nord fino a Danimarca e Svezia.\nVive su fondi sabbiosi fino a 300 metri di profondit\u00e0 ed in estate si avvicina molto alla riva.\nDescrizione.\nL'occhio \u00e8 abbastanza grande (ma meno che in \"Trigla lyra\") ed anche la testa \u00e8 piuttosto massiccia con un corto rostro appiattito che rende il profilo della fronte concavo. Le pinne pettorali sono corte e di colore rossiccio. Sulla linea laterale sono presenti scudetti simili a quelli che ha il Sugarello.\nLa colorazione \u00e8 sempre sul rossastro o arancio.\nAlimentazione.\nCarnivora.\nBiologia.\nSimili a quelle degli altri caponi.\nPesca.\nCon reti e lenze, sporadica. Le sue carni sono molto apprezzate per preparare zuppe."}
{"id": "2041572", "revid": "3115", "url": "https://it.wikipedia.org/wiki?curid=2041572", "title": "Festival internazionale del film di Roma 2008", "text": "La 3\u00aa edizione del Festival internazionale del film di Roma (denominato \"Cinema. Festa internazionale di Roma\" nelle due prime edizioni) si \u00e8 svolta a Roma dal 22 al 31 ottobre 2008.\nIl premio Marc'Aurelio d'oro per il miglior film \u00e8 stato assegnato dal pubblico a \"Resolution 819\" di Giacomo Battiato, dalla giuria di critici a \"Opium War\" di Siddiq Barmak.\nPremi.\nPremi principali.\nIl pubblico del Festival ha assegnato il seguente premio:\nLa giuria di critici composta da Edoardo Bruno, Michel Ciment, Tahar Ben Jelloun, Emanuel Levy e Roman Gutek, ha assegnato i seguenti tre premi e due menzioni speciali:\nIl bilancio finale.\nRispetto all'edizione precedente, c'\u00e8 stato un ridimensionamento nel numero dei film programmati, delle proiezioni e degli schermi impiegati (615 proiezioni su 24 schermi contro le 670 su 33 del 2007). \u00c8 diminuito il numero dei visitatori complessivi dei luoghi del Festival (cinquecentoottantamila rispetto a seicentomila), ma sono cresciuti sia gli accreditati (7.558 contro 7.010) che i biglietti emessi (115.000 contro 110.000), confermando il trend positivo della manifestazione."}
{"id": "2041573", "revid": "339392", "url": "https://it.wikipedia.org/wiki?curid=2041573", "title": "Albrecht Wallenstein", "text": ""}
{"id": "2041576", "revid": "21880", "url": "https://it.wikipedia.org/wiki?curid=2041576", "title": "Specie di Conyza", "text": "Elenco delle specie di \"Conyza\":"}
{"id": "2041579", "revid": "438678", "url": "https://it.wikipedia.org/wiki?curid=2041579", "title": "Le olimpiadi di Tokyo", "text": "Le olimpiadi di Tokyo (\u6771\u4eac\u30aa\u30ea\u30f3\u30d4\u30c3\u30af, \"T\u014dky\u014d Orinpikku\", noto anche col titolo \"Le olimpiadi di Tokio\") \u00e8 un film documentario del 1965 sulle olimpiadi di Tokyo del 1964, diretto da Kon Ichikawa.\nFu presentato fuori concorso al 18\u00ba Festival di Cannes.\nTrama.\nPartendo dall'accensione della fiamma olimpica e dal racconto della maestosa cerimonia di apertura, il film, sviluppandosi cronologicamente come gli altri film ufficiali sulle Olimpiadi, si conclude con la cronaca della gara di maratona (per la seconda volta consecutiva vinta dall'etiope Abebe Bikila, tradizionalmente gara conclusiva della rassegna olimpica) e le immagini della cerimonia di chiusura.\nProduzione.\nIchikawa fu incaricato di girare il film sui Giochi olimpici di Tokyo quando Akira Kurosawa declin\u00f2 l'offerta di esserne il regista."}
{"id": "2041581", "revid": "71433", "url": "https://it.wikipedia.org/wiki?curid=2041581", "title": "Der Baader Meinhof Komplex", "text": ""}
{"id": "2041582", "revid": "287204", "url": "https://it.wikipedia.org/wiki?curid=2041582", "title": "Guriahati", "text": " \nGuriahati \u00e8 una suddivisione dell'India, classificata come \"census town\", di 18.896 abitanti, situata nel distretto di Cooch Behar, nello stato federato del Bengala Occidentale. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 26\u00b0 18' 35 N e 89\u00b0 29' 12 E.\nSociet\u00e0.\nEvoluzione demografica.\nAl censimento del 2001 la popolazione di Guriahati assommava a 18.896 persone, delle quali 9.602 maschi e 9.294 femmine. I bambini di et\u00e0 inferiore o uguale ai sei anni assommavano a 2.078, dei quali 1.066 maschi e 1.012 femmine. Infine, coloro che erano in grado di saper almeno leggere e scrivere erano 13.718, dei quali 7.508 maschi e 6.210 femmine."}
{"id": "2041583", "revid": "216538", "url": "https://it.wikipedia.org/wiki?curid=2041583", "title": "Le olimpiadi di Tokio", "text": ""}
{"id": "2041591", "revid": "22475", "url": "https://it.wikipedia.org/wiki?curid=2041591", "title": "Chelidonichthys obscurus", "text": "Il capone gavotta (Chelidonichthys obscurus Bloch &amp; Schneider 1801), \u00e8 un pesce di mare appartenente alla famiglia dei Triglidae. Il nome commerciale \u00e8 gallinella o cappone.\nDistribuzione e habitat.\n\u00c8 presente nel mar Mediterraneo e nell'Atlantico orientale tra il sud delle Isole Britanniche ed il Senegal.\nVive su fondi di sabbia fine a basse profondit\u00e0.\nDescrizione.\nHa, in proporzione, la testa pi\u00f9 piccola che gli altri caponi. Si riconosce principalmente perch\u00e9 ha la prima pinna dorsale molto appuntita con raggi assai allungati. Le pinne pettorali sono nere bordate di azzurro vivo.\nIl colore \u00e8 variabile tra il beige ed il rossiccio, sempre abbastanza chiaro con marmorizzature pi\u00f9 scure.\nNon supera i 30\u00a0cm.\nAlimentazione.\nPredatore, si nutre soprattutto di invertebrati.\nBiologia.\nAl contrario degli altri Triglidae si infossa nella sabbia quando si sente minacciato.\nPesca.\nSi cattura occasionalmente con lenze e reti e finisce nelle zuppe."}
{"id": "2041594", "revid": "281901", "url": "https://it.wikipedia.org/wiki?curid=2041594", "title": "Capone gavotta", "text": ""}
{"id": "2041598", "revid": "339392", "url": "https://it.wikipedia.org/wiki?curid=2041598", "title": "Capone coccio", "text": ""}
{"id": "2041599", "revid": "118784760", "url": "https://it.wikipedia.org/wiki?curid=2041599", "title": "Tesoro di Morgantina", "text": "Il tesoro di Morgantina \u00e8 costituito da 15 pezzi in argento, risalenti al III secolo a.C. e provenienti da Morgantina, scoperti casualmente nel 1978.\nStoria.\nIl tesoro \u00e8 stato rinvenuto presso un edificio di Morgantina in Sicilia, forse nascosto in occasione del saccheggio della citt\u00e0 ad opera dei Romani nel 211 a.C. La realizzazione degli oggetti \u00e8 datata al 240 a.C. circa, all'epoca in cui la citt\u00e0 era sottoposta a Gerone II di Siracusa.\nSecondo alcuni studiosi il tesoro sarebbe appartenuto allo ierofante, sommo sacerdote di Demetra e Persefone..\nNel 2006 il ministro dei beni culturali, l'assessore regionale ai beni culturali e ambientali della Regione Siciliana e il direttore del Metropolitan Museum di New York Philippe De Montebello, hanno convenuto che il tesoro fosse restituito all'Italia. Nel 2010, dopo il rientro, il tesoro \u00e8 stato temporaneamente esposto a Palazzo Massimo alle Terme a Roma, e poi consegnato stabilmente alla Regione Siciliana.\nDescrizione.\nIl tesoro \u00e8 costituito dai seguenti pezzi:"}
{"id": "2041600", "revid": "76254762", "url": "https://it.wikipedia.org/wiki?curid=2041600", "title": "Battaglia dei sessi", "text": "La battaglia dei sessi \u00e8 un gioco di coordinamento a due giocatori utilizzato in teoria dei giochi. Immaginate una coppia: il marito sarebbe massimamente felice se potesse andare a una partita di football. La moglie vorrebbe invece andare all'opera. Inoltre entrambi preferirebbero andare nello stesso luogo piuttosto che in posti diversi. Se essi non possono comunicare, in quale luogo dovrebbero andare?\nLa matrice dei payoff, indicata in figura come \"\"battaglia dei sessi\" (1)\", \u00e8 un esempio di battaglia dei sessi, dove la moglie sceglie la riga ed il marito la colonna.\nQuesta rappresentazione non tiene conto di ulteriori svantaggi che potrebbero provenire dall'andare non solo in luoghi diversi, ma anche \"sbagliati\" (cio\u00e8 lui va all'opera, mentre preferisce il football; viceversa per lei). Al fine di rendere conto anche di questo fatto, il gioco \u00e8 talvolta rappresentato come nella \"Battaglia dei sessi (2)\".\nQuesta seconda rappresentazione ha alcune somiglianze col Gioco del pollo.\nQuesto gioco ha due equilibri di Nash in strategie pure: uno in cui entrambi vanno all'opera (3,2) e un altro in cui entrambi vanno al football (2,3).\nNella \"\"battaglia dei sessi\" (1)\", vi \u00e8 anche un equilibrio di Nash in strategie miste, dove i giocatori scelgono con probabilit\u00e0 maggiore l'evento preferito rispetto all'altro: utilizzando i payoff di cui sopra, ogni giocatore sceglie la riga o colonna preferita con probabilit\u00e0 3/5. Questo equilibrio \u00e8 per\u00f2 inefficiente.\nAnche nella \"\"battaglia dei sessi\" (2)\", c'\u00e8 un equilibrio di Nash in strategie miste, dove i giocatori scelgono con probabilit\u00e0 maggiore l'evento preferito rispetto all'altro: utilizzando i payoff di cui sopra, ogni giocatore sceglie la riga o colonna preferita con probabilit\u00e0 3/4. "}
{"id": "2041603", "revid": "401052", "url": "https://it.wikipedia.org/wiki?curid=2041603", "title": "Amt Golzow", "text": "La comunit\u00e0 amministrativa di Golzow (\"Amt Golzow\") si trova nel circondario del M\u00e4rkisch-Oderland nel Brandeburgo, in Germania.\nGeografia fisica.\nLa comunit\u00e0 confina con la citt\u00e0 di Seelow ad ovest, con il comune di Letschin a nord, con la Polonia ad est e con la comunit\u00e0 di Lebus a sud.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nSuddivisione.\nComprende 5 comuni:\nIl capoluogo \u00e8 Golzow, il centro maggiore K\u00fcstriner Vorland.\nAmministrazione.\nGemellaggi.\nLa comunit\u00e0 \u00e8 gemellata con:"}
{"id": "2041604", "revid": "123567", "url": "https://it.wikipedia.org/wiki?curid=2041604", "title": "Strategie pure", "text": ""}
{"id": "2041606", "revid": "123567", "url": "https://it.wikipedia.org/wiki?curid=2041606", "title": "Strategie miste", "text": ""}
{"id": "2041611", "revid": "88740", "url": "https://it.wikipedia.org/wiki?curid=2041611", "title": "Perturbamento", "text": "Perturbamento \u00e8 il terzo romanzo (dopo \"Gelo\" del 1963 e \"Amras\" del 1964) di Thomas Bernhard. Pubblicato in Germania nel 1967, \u00e8 considerato da Claudio Magris il suo capolavoro.\nTrama.\nIl romanzo si svolge, dalle prime luci dell'alba fino alla notte di un imprecisato giorno, sullo sfondo di un'Austria rurale. Il narratore \u00e8 un giovane universitario che segue suo padre, medico di campagna, nelle sue molteplici visite a pazienti sparsi per la zona che circonda una remota gola tra le montagne della Stiria. Ma lo scenario campestre presto si frantuma contro quello del dolore: ogni malato che i due visitano soffre di un qualche orrendo male attraverso il quale il dottore intende esporre il figlio - un idealista studente di scienza e razionale - all'ubiquit\u00e0 della malattia, della brutalit\u00e0, della morte. Osservano personaggi grotteschi e deprimenti: da un oste la cui moglie \u00e8 stata assassinata, a uno storpio prodigio musicale costretto a letto. Questa processione di deformit\u00e0 umane culmina con un compulsivo monologo di cento pagine, tenuto da un eccentrico principe paranoico (Saurau).\n\"...se ascolti attentamente, sentirai che, in ritmi pensati apposta per te, \u00e8 sempre la tua storia che ti viene raccontata e che ti danno ad intendere.\" (p.\u00a0199)"}
{"id": "2041617", "revid": "1745361", "url": "https://it.wikipedia.org/wiki?curid=2041617", "title": "Dessameno", "text": "Dessameno (, \"accogliente\") \u00e8 un personaggio della mitologia greca. Fu re di Oleno, in Etolia\nGenealogia.\nFiglio di Zeus e della danaide Anasitea, o del precedente re Eceo, fu padre di Mnesimache, Ippolita e le gemelle Teronice e Terefone.\nMitologia.\nAccolse Eracle quando fu cacciato da Augia e si mostr\u00f2 molto cortese con l'ospite promettendogli anche la mano di sua figlia Mnesimache. \nPoi il semidio part\u00ec per le sue avventure ed in seguito il centauro Euritione si rec\u00f2 da Dessameno e lo obblig\u00f2 a consegnargli la figlia, che divenne la sua fidanzata. Al ritorno Eracle uccise il centauro e prese la ragazza in moglie come promesso.\nIn un'altra versione, fu Azano a chiedere a Dessameno la mano di Ippolita e al matrimonio il centauro Euritione si comport\u00f2 invadentemente e fu ucciso da Eracle. \nLe figlie Teronice e Terefone furono date in moglie ai Molionidi."}
{"id": "2041620", "revid": "339392", "url": "https://it.wikipedia.org/wiki?curid=2041620", "title": "Falkenberg-Hohe", "text": ""}
{"id": "2041622", "revid": "1543377", "url": "https://it.wikipedia.org/wiki?curid=2041622", "title": "Lander (Wyoming)", "text": "Lander \u00e8 una citt\u00e0 e capoluogo della contea di Fremont, Wyoming, Stati Uniti. Intitolata all'esploratore transcontinentale Frederick W. Lander, Lander \u00e8 situata nel Wyoming centrale, lungo il Middle Fork of the Popo Agie River. Centro turistico con diversi ranch per turisti nelle vicinanze, Lander si trova appena a sud della riserva indiana di Wind River. La popolazione era di 7.487 abitanti al censimento del 2010.\nGeografia fisica.\nSecondo lo United States Census Bureau, ha un'area totale di .\nStoria.\nLander era nota come Pushroot, Fort Brown e Fort Auger prima di assumere il suo nome attuale. La citt\u00e0 \u00e8 stata nominata \"Lander\" in onore del generale Frederick W. Lander, un famoso esploratore transcontinentale che mapp\u00f2 il Lander Cutoff dell'Oregon Trail. Diverse miglia a sud-est della citt\u00e0 nei pressi dell'attuale U.S. Route 287 si trova il sito del primo pozzo petrolifero del Wyoming, datato al 1884. La citt\u00e0 fu incorporata nel 1890.\nIl 1\u00ba ottobre 1906, Lander divenne il capolinea orientale della \"Cowboy Line\" della Chicago and North Western Railway, dando cos\u00ec origine allo slogan \"dove finiscono le rotaie e iniziano le piste\". Originariamente intesa come linea principale transcontinentale per Coos Bay, Oregon, o Eureka, California, la linea non and\u00f2 mai pi\u00f9 a ovest, e il servizio ferroviario a Lander fu interrotto nel 1972.\nLander \u00e8 la localit\u00e0 in cui ha avuto luogo il primo rodeo pagato, che continua tutt'oggi in coordinamento con le rauche feste del 4 luglio.\nSociet\u00e0.\nEvoluzione demografica.\nSecondo il censimento del 2010, la popolazione era di 7.487 abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dall'88,0% di bianchi, lo 0,2% di afroamericani, il 7,3% di nativi americani, lo 0,6% di asiatici, lo 0,0% di oceanici, l'1,0% di altre razze, e il 2,9% di due o pi\u00f9 etnie. Ispanici o latinos di qualunque razza erano il 4,8% della popolazione."}
{"id": "2041623", "revid": "339392", "url": "https://it.wikipedia.org/wiki?curid=2041623", "title": "Falkenberg-Hoehe", "text": ""}
{"id": "2041625", "revid": "287204", "url": "https://it.wikipedia.org/wiki?curid=2041625", "title": "Habra", "text": " \nHabra \u00e8 una suddivisione dell'India, classificata come \"municipality\", di 127.695 abitanti, situata nel distretto dei 24 Pargana Nord, nello stato federato del Bengala Occidentale. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 22\u00b0 50' 4 N e 88\u00b0 37' 39 E e ha un'altitudine di 12 .\nSociet\u00e0.\nEvoluzione demografica.\nAl censimento del 2001 la popolazione di Habra assommava a 127.695 persone, delle quali 65.263 maschi e 62.432 femmine. I bambini di et\u00e0 inferiore o uguale ai sei anni assommavano a 12.343, dei quali 6.275 maschi e 6.068 femmine. Infine, coloro che erano in grado di saper almeno leggere e scrivere erano 100.313, dei quali 54.035 maschi e 46.278 femmine."}
{"id": "2041627", "revid": "281901", "url": "https://it.wikipedia.org/wiki?curid=2041627", "title": "Eutrigla gurnardus", "text": "Il capone gorno (Eutrigla gurnardus), \u00e8 un pesce di mare appartenente alla famiglia Triglidae. Il nome commerciale \u00e8 gallinella o cappone.\nDistribuzione e habitat.\nVive nel mar Mediterraneo e nel mar Nero nonch\u00e9 nell'oceano Atlantico a nord fino alla Norvegia. Nei mari italiani non \u00e8 comune.\nVive su fondi molli a profondit\u00e0 fino a 150 metri.\nDescrizione.\nIl carattere che consente di determinarlo con certezza \u00e8 la macchia nera sulla prima dorsale della quale \u00e8 sempre provvisto. Il muso \u00e8 simile a quello del capone gallinella. Le pinne pettorali sono corte e di color grigiastro o bruno. La linea laterale \u00e8 percorsa da una linea chiara da cui si dipartono linee e vermicolature bianche. Il colore di fondo pu\u00f2 essere bruno, grigiastro o rossastro.\nNon supera i 30\u00a0cm.\nAlimentazione.\nCarnivoro come tutti i Triglidae.\nPesca.\nSi pesca casualmente e si consuma solo nella zuppa di pesce."}
{"id": "2041628", "revid": "281901", "url": "https://it.wikipedia.org/wiki?curid=2041628", "title": "Capone gorno", "text": ""}
{"id": "2041629", "revid": "913245", "url": "https://it.wikipedia.org/wiki?curid=2041629", "title": "Reiko Tosa", "text": ""}
{"id": "2041630", "revid": "281901", "url": "https://it.wikipedia.org/wiki?curid=2041630", "title": "Capone corno", "text": ""}
{"id": "2041633", "revid": "529641", "url": "https://it.wikipedia.org/wiki?curid=2041633", "title": "Attack/Alternative", "text": "Attack/Alternative \u00e8 il sesto singolo della band hardcore punk The Exploited, pubblicato nel 1982 dalla Secret Records.\nIl singolo contiene il brano \"Alternative\", nel brano il cantante Wattie Buchan si scaglia contro l'istituzione dell'esercito e urla il suo disprezzo verso chi ne fa parte. Durante l'inciso le parole sono: \nLa struttura musicale \u00e8 una delle pi\u00f9 semplici, costituita di soli quattro accordi e giocata tutta sul contrasto chiuso-aperto, con le solite \"ignoranti\" sonorit\u00e0 di basso, batteria, chitarra e voce degli Exploited.\nIl singolo si \u00e8 piazzato al quinto posto della classifica indipendente e al cinquantesimo di quella nazionale riscuotendo un discreto successo all'interno della scena hardcore britannica."}
{"id": "2041635", "revid": "1522738", "url": "https://it.wikipedia.org/wiki?curid=2041635", "title": "Cairhien", "text": ""}
{"id": "2041636", "revid": "287204", "url": "https://it.wikipedia.org/wiki?curid=2041636", "title": "Luciano Luisi", "text": "Biografia.\nNato da madre toscana e padre pugliese (originario di Ginosa), ha trascorso l'infanzia in Lombardia e a Parma.\nHa insegnato giornalismo televisivo all'Universit\u00e0 Pro Deo di Roma e storia dell'arte all'Accademia di belle arti di Foggia.\nHa diretto \"L'Informatore librario\" ed \u00e8 stato segretario generale del premio Fiuggi dirigendo la collana di saggistica dedicata ai vincitori e, insieme a Cosimo Fornaro, quella del premio Ori di Taranto.\nHa pubblicato racconti, romanzi e raccolte di poesie oltre a traduzioni e monografie su Mario Luzi, Vasco Pratolini, Leonardo Sciascia, Eraldo Miscia e, fra quelle per artisti figurativi, su Emilio Greco, Renato Guttuso, Renzo Vespignani e tanti altri, ricevendo importanti riconoscimenti e vincendo numerosi premi.\n\u00c8 stato inoltre un collezionista e studioso di conchiglie.\nViveva a Roma, dove per diversi anni \u00e8 stato una figura preminente della vita artistica italiana sullo schermo televisivo."}
{"id": "2041640", "revid": "1573940", "url": "https://it.wikipedia.org/wiki?curid=2041640", "title": "Lepidotrigla cavillone", "text": "Il caviglione (Lepidotrigla cavillone ()), conosciuto anche come capone caviglione, \u00e8 un pesce marino appartenente alla famiglia Triglidae.\nDescrizione.\nSimile agli altri caponi, si distingue principalmente per le piccole dimensioni (non supera i 15\u00a0cm), per la profonda infossatura dietro l'occhio e per le due spine pungenti sopra l'occhio. \u00c8 molto simile al caviglione spinoso.\nLa livrea da sul brunastro con reticolature scure.\nBiologia.\nAlimentazione.\nCattura piccoli invertebrati nella sabbia.\nDistribuzione e habitat.\nPrettamente mediterraneo, il suo areale straborda da questo mare solo nei pressi dello stretto di Gibilterra.\nVive su fondi molli fino a 500 metri di profondit\u00e0.\nPesca.\nSi cattura per caso e viene consumato fritto o nella zuppa."}
{"id": "2041642", "revid": "287204", "url": "https://it.wikipedia.org/wiki?curid=2041642", "title": "Haldibari", "text": " \nHaldibari \u00e8 una suddivisione dell'India, classificata come \"municipality\", di 13.170 abitanti, situata nel distretto di Cooch Behar, nello stato federato del Bengala Occidentale. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 26\u00b0 19' 60 N e 88\u00b0 46' 0 E e ha un'altitudine di 56 .\nSociet\u00e0.\nEvoluzione demografica.\nAl censimento del 2001 la popolazione di Haldibari assommava a 13.170 persone, delle quali 6.724 maschi e 6.446 femmine. I bambini di et\u00e0 inferiore o uguale ai sei anni assommavano a 1.620, dei quali 874 maschi e 746 femmine. Infine, coloro che erano in grado di saper almeno leggere e scrivere erano 8.819, dei quali 4.831 maschi e 3.988 femmine."}
{"id": "2041644", "revid": "281901", "url": "https://it.wikipedia.org/wiki?curid=2041644", "title": "Caviglione", "text": ""}
{"id": "2041646", "revid": "110157", "url": "https://it.wikipedia.org/wiki?curid=2041646", "title": "Amt Lebus", "text": "La comunit\u00e0 amministrativa di Lebus (\"Amt Lebus\") si trova nel circondario del M\u00e4rkisch-Oderland nel Brandeburgo, in Germania.\nGeografia fisica.\nLa comunit\u00e0 confina ad ovest con la comunit\u00e0 di Seelow-Land, a nord con la comunit\u00e0 di Golzow, ad est con la Polonia ed a sud con la citt\u00e0 extracircondariale di Francoforte sull'Oder.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nSuddivisione.\nComprende 5 comuni:\nCapoluogo e centro maggiore \u00e8 Lebus."}
{"id": "2041647", "revid": "281901", "url": "https://it.wikipedia.org/wiki?curid=2041647", "title": "Capone caviglione", "text": ""}
{"id": "2041650", "revid": "281901", "url": "https://it.wikipedia.org/wiki?curid=2041650", "title": "Lepidotrigla dieuzeidei", "text": "Il caviglione spinoso (Lepidotrigla dieuzeidei) \u00e8 un piccolo pesce poco noto della famiglia Triglidae.\nDistribuzione e habitat.\nApparentemente endemico del mar Mediterraneo.\nSembra viva a profondit\u00e0 maggiori rispetto al congenere caviglione.\nDescrizione.\n\u00c8 quasi identico a Lepidotrigla cavillone, da cui si distingue per alcuni particolari:\nAlimentazione e abitudini.\nPoco note poich\u00e9 questa specie \u00e8 stata a lungo confusa con il \"Lepidotrigla cavillone\", da cui \u00e8 stata distinta a livello specifico solo nel 1973.\nPesca.\nCome per il caviglione con cui viene confuso."}
{"id": "2041651", "revid": "281901", "url": "https://it.wikipedia.org/wiki?curid=2041651", "title": "Caviglione spinoso", "text": ""}
{"id": "2041652", "revid": "767487", "url": "https://it.wikipedia.org/wiki?curid=2041652", "title": "Pranas Skurdauskas", "text": "Carriera.\nUscito dalle giovanili dello \u017dalgiris Kaunas, ha vestito i colori del Sakalai Vilnius nel corso della stagione 2005-2006.\nIn vista della stagione 2006-07 \u2013 tramite il suo agente Luciano Capicchioni \u2013 \u00e8 approdato in Italia ai Crabs Rimini, giocando soprattutto con le giovanili. Con la prima squadra invece \u00e8 sceso in campo in 7 partite di regular season per 21 minuti complessivi (3 minuti di media a partita), mentre nei play-off ha disputato due partite dei quarti di finale contro Pesaro in virt\u00f9 del grave infortunio occorso al lungo italo-canadese Peter Guarasci.\nTra il 2007 e il 2009 \u00e8 tornato in patria ingaggiato dall'Ais\u010diai Kaunas, con cui \u00e8 stato impegnato sia nel massimo campionato lituano (LKL) che nella Baltic League, giocando talvolta anche nel quintetto titolare.\nA partire dalla stagione sportiva 2009-10 si \u00e8 trasferito agli Arkadia Traiskirchen Lions, societ\u00e0 possieduta da Luciano Capicchioni, militante nella massima serie austriaca. Qui ha disputato tre stagioni complete iniziandone anche una quarta, ma nell'ottobre 2012 dopo sole tre partite \u00e8 stato ingaggiato dai montenegrini del Mornar Bar, con cui ha chiuso la stagione. Nel 2013-14 ha vestito nuovamente la canotta degli Arkadia Traiskirchen Lions.\nSkurdauskas ha poi trascorso l'annata 2014-15 in Lituania, cominciando al Ma\u017eeikiai in LKL e terminando \u2013 a partire dal dicembre 2014 \u2013 nella seconda serie nazionale al Vilniaus Vilnius. Nel 2015-2016 ha continuato a giocare nella seconda lega lituana, questa volta con i colori del Delikatesas di Joni\u0161kis, fino a quando nel gennaio 2016 \u00e8 passato al BBG Herford nella Regionalliga tedesca.\n\u00c8 quindi tornato nella seconda serie lituana per giocare buona parte dell'annata 2016-2017 con l'E\u017eer\u016bnas di Mol\u0117tai con cui ha fatto registrare 8,6 punti e 5,5 rimbalzi di media, poi nel marzo 2017 \u00e8 tornato in Italia per militare nel campionato di Serie C Silver con il Bim Bum Basket Rende. Ha giocato nella C Silver calabrese anche l'anno successivo, quando ha firmato per la Vis Reggio Calabria con cui ha avuto una stagione da 19,3 punti di media e 9,8 rimbalzi a partita.\nLa sua carriera \u00e8 proseguita in Islanda all'H\u00f6ttur e successivamente ancora in Italia, dal gennaio 2019, con l'approdo al Caorle nella Serie C Gold del Veneto dove ha viaggiato a 12,1 punti a gara. Nel 2019-2020 ha invece giocato in Irlanda, al KCYMS di Killorglin."}
{"id": "2041653", "revid": "284427", "url": "https://it.wikipedia.org/wiki?curid=2041653", "title": "Andrea di Stefano", "text": ""}
{"id": "2041657", "revid": "287204", "url": "https://it.wikipedia.org/wiki?curid=2041657", "title": "Halisahar", "text": " \nHalisahar \u00e8 una suddivisione dell'India, classificata come \"municipality\", di 124.479 abitanti, situata nel distretto dei 24 Pargana Nord, nello stato federato del Bengala Occidentale. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 22\u00b0 56' 59 N e 88\u00b0 25' 10 E e ha un'altitudine di 14 .\nSociet\u00e0.\nEvoluzione demografica.\nAl censimento del 2001 la popolazione di Halisahar assommava a 124.479 persone, delle quali 67.124 maschi e 57.355 femmine. I bambini di et\u00e0 inferiore o uguale ai sei anni assommavano a 11.913, dei quali 6.137 maschi e 5.776 femmine. Infine, coloro che erano in grado di saper almeno leggere e scrivere erano 94.449, dei quali 54.308 maschi e 40.141 femmine."}
{"id": "2041659", "revid": "767487", "url": "https://it.wikipedia.org/wiki?curid=2041659", "title": "Computers Don't Blunder", "text": "Computers Don't Blunder \u00e8 il settimo singolo della band hardcore punk The Exploited, pubblicato nel 1982 dalla Exploited Record Company.\nIl singolo si \u00e8 piazzato alla quinta posizione nella classifica indipendente e nella top 20 di quella nazionale."}
{"id": "2041660", "revid": "1745361", "url": "https://it.wikipedia.org/wiki?curid=2041660", "title": "Mnesimache", "text": "Nella mitologia greca, Mnesimache era il nome di una delle figlie di Dessameno.\nIl mito.\nEracle, il figlio di Zeus era stato cacciato dalla casa di Augia e trov\u00f2 rifugio a casa di Dessameno, qui la ragazza fu promessa come sposa al ragazzo. Egli part\u00ec per altre avventure, poco tempo dopo arriv\u00f2 nel regno un centauro di nome Eurizione, attratto dalla bellezza della ragazza la voleva per s\u00e9 nonostante fosse gi\u00e0 promessa ad un altro, la ragazza si fidanz\u00f2 con forza a lui, anche contro il proprio volere. Eracle torn\u00f2 nel regno per la donna.\nParenti.\nMnesimache aveva due sorelle: Teronice e Terefone.\nLa versione di Igino.\nProbabilmente (e per via delle innumerevoli similitudini), Igino confonde il mito di Mnesimache con quello di Deianira."}
{"id": "2041663", "revid": "281901", "url": "https://it.wikipedia.org/wiki?curid=2041663", "title": "Trigla lyra", "text": "Il capone lira (Trigla lyra) \u00e8 un pesce di mare appartenente alla famiglia Triglidae.\nDistribuzione e habitat.\n\u00c8 diffuso in tutto il mar Mediterraneo e nell'Atlantico a nord fino alla Scozia. &lt;br&gt;\nVive su fondi sabbiosi profondi, in genere tra i 100 ed i 500 m di profondit\u00e0.\nDescrizione.\nHa il muso allungato ed appiattito a formare un rostro che, visto da sopra, presenta una profonda intaccatura centrale. Il profilo del capo \u00e8 nettamente concavo. Le pinne pettorali sono ampie e di colore rossastro. Gli occhi sono pi\u00f9 grandi che negli altri Triglidae. \nIl colore \u00e8 rossastro o rosa salmone. \nRaggiunge i 70 cm di lunghezza.\nAlimentazione.\nSi nutre di crostacei, molluschi e piccoli pesci (soprattutto Callionymidae).\nPesca.\nSi cattura con reti a strascico e palamiti di profondit\u00e0. Le carni sono molto apprezzate."}
{"id": "2041664", "revid": "124123", "url": "https://it.wikipedia.org/wiki?curid=2041664", "title": "Masako Chiba", "text": ""}
{"id": "2041665", "revid": "339392", "url": "https://it.wikipedia.org/wiki?curid=2041665", "title": "Young GTO", "text": ""}
{"id": "2041666", "revid": "281901", "url": "https://it.wikipedia.org/wiki?curid=2041666", "title": "Capone lira", "text": ""}
{"id": "2041668", "revid": "1091488", "url": "https://it.wikipedia.org/wiki?curid=2041668", "title": "Gryphaea", "text": "La grifea (gen. Gryphaea) \u00e8 un mollusco estinto appartenente ai bivalvi, imparentato con l'attuale ostrica. Visse tra il Triassico superiore e il Giurassico superiore (210-150 milioni di anni fa). I suoi resti sono stati ritrovati in tutto il mondo.\nDescrizione.\nQuesto animale imparentato con le ostriche \u00e8 il tipico rappresentante di un gruppo di molluschi bivalvi che svilupparono in modo abnorme una sola valva della conchiglia rispetto all'altra. Sostanzialmente, la grifea assomigliava abbastanza a un gasteropode o a un'ammonite. Per la forma ritorta della conchiglia, inoltre, i fossili di questo mollusco sono noti nella tradizione popolare come \u201cunghie del diavolo\u201d.\nIn particolare, in \"Gryphaea\" la valva sinistra era fortemente convessa e possedeva un umbone prominente, che si incurvava sulla valva destra, piccola e con forma concava o piana. L'intero animale era fissato al substrato tramite la valva sinistra, mentre quella destra aveva la funzione di opercolo.\nPer quanto riguarda l'ornamentazione, questa era poco presente sulla valva pi\u00f9 piccola e ridotta a semplici linee di accrescimento, mentre su quella pi\u00f9 grande era costituita da lamelle che si accompagnavano a grosse linee marcate. La cerniera era semplice e priva di dentatura (disodonte), mentre l'area del legamento che teneva chiuse le due valve era caratterizzato dalla presenza di una struttura (nota come resilifer) in posizione centrale. I fossili, inoltre, mostrano molto chiaramente l'impronta di un grande muscolo adduttore.\nGli individui giovani, invece, possedevano un guscio dalle valve identiche l'una all'altra, con cerniera dentata (tassodonte). Dopo il fissaggio dell'animale al fondo marino, i denti regredivano e la forma della conchiglia si modificava.\nSpecie.\nLa grifea \u00e8 nota attraverso numerose specie, che ebbero una notevole diffusione durante la fine del Triassico e per tutto il Giurassico. In particolare, nel corso del Giurassico inferiore la grifea Normal 0 14 conobbe una diversificazione eccezionale. Gryphaea arcuata, del Sinemuriano (circa 185 milioni di anni fa), che non superava i 10 centimetri di lunghezza, era relativamente primitiva e l'impronta muscolare era poco visibile, ma la valva sinistra era gi\u00e0 ampiamente convessa. G. gigantea, invece, era di dimensioni nettamente superiori (fino a 15 centimetri) ed era molto sviluppata anche nel senso della lunghezza. L'impronta del muscolo adduttore era ben visibile ed era rotonda od ovale. Come molte altre specie di grifea, era tipica del Pliensbachiano (circa 180 milioni di anni fa). Una forma particolare \u00e8 costituita da G. obliquata, una specie di grandi dimensioni e piuttosto longeva. Questa grifea era dotata di una conchiglia asimmetrica e distorta, con la valva sinistra molto bombata e allargata e quella destra piccola e concava; la fossetta ligamentare era di forma triangolare.\nStile di vita.\nLe varie specie di grifea si adattarono a vari ambienti marini; \"G. arcuata\", ad esempio, era tipica delle zone costiere esposte alla risacca. La conchiglia molto incurvata e spessa era in grado di resistere ai traumi provocati dai flutti. Questa specie viveva in piccole colonie, filtrando l'acqua del mare. In generale, le specie di grifea conducevano uno stile di vita bentonico nella fase adulta, in zone sottoposte alle variazioni di marea; i luoghi melmosi erano particolarmente favorevoli all'installazione di questi animali. I giovani individui, invece, vivevano liberi nelle acque.\nFossili.\nLa grifea apparve nel Triassico superiore (Carnico, circa 210 milioni di anni fa), in alcune zone di alta latitudine (Canada, Nordamerica, Siberia). Successivamente, nel corso del Sinemuriano, questi animali si diffusero in tutti i bacini marini del mondo, e i fossili si rinvengono in molti depositi della piattaforma carbonatica.\nI fossili di grifea sono particolarmente abbondanti nei terreni a sedimentazione marine del Giurassico inferiore; molte specie fossili del Sinemuriano e del Pliensbachiano, inoltre, sono considerati ottimi fossili guida a causa della loro ampia distribuzione geografica. L'abbondanza di grifee nei calcari del Pliensbachiano, inoltre, ha fatto s\u00ec che questi terreni venissero definiti \u201ccalcari a \"Gryphaea\"\u201d. Una forma simile (e diffusa quasi quanto \"Gryphaea\") era \"Exogyra\", caratteristica del Cretaceo.\nNella cultura di massa.\nCome gi\u00e0 accennato in precedenza, per la sua conformazione caratteristica la grifea \u00e8 nota come \u201cunghia del diavolo\u201d (in inglese \u201cDevil's toenail\u201d), in particolare in Inghilterra dove sono stati ritrovati moltissimi fossili. In una localit\u00e0 della costa sudorientale dell'isola, nota come Redcar, vi \u00e8 una credenza comune secondo la quale il trasportare un fossile di grifea possa prevenire i reumatismi."}
{"id": "2041669", "revid": "110157", "url": "https://it.wikipedia.org/wiki?curid=2041669", "title": "Amt Neuhardenberg", "text": "La comunit\u00e0 amministrativa di Neuhardenberg (\"Amt Neuhardenberg\") si trova nel circondario del M\u00e4rkisch-Oderland nel Brandeburgo, in Germania.\nGeografia fisica.\nLa comunit\u00e0 confina ad ovest con la comunit\u00e0 della M\u00e4rkische Schweiz, a nord con la comunit\u00e0 del Barnim-Oderbruch, ad est con il comune di Letschin ed a sud con la citt\u00e0 di M\u00fcncheberg.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nSuddivisione.\nComprende 3 comuni:\nCapoluogo e centro maggiore \u00e8 Neuhardenberg.\nAmministrazione.\nGemellaggi.\nL'Amt Neuhardenberg \u00e8 gemellato con:"}
{"id": "2041670", "revid": "75421", "url": "https://it.wikipedia.org/wiki?curid=2041670", "title": "Strafen und Klagen", "text": ""}
{"id": "2041675", "revid": "287204", "url": "https://it.wikipedia.org/wiki?curid=2041675", "title": "Harharia Chak", "text": " \nHarharia Chak \u00e8 una suddivisione dell'India, classificata come \"census town\", di 8.435 abitanti, situata nel distretto di Murshidabad, nello stato federato del Bengala Occidentale. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 24\u00b0 08' 41 N e 88\u00b0 29' 35 E.\nSociet\u00e0.\nEvoluzione demografica.\nAl censimento del 2001 la popolazione di Harharia Chak assommava a 8.435 persone, delle quali 4.343 maschi e 4.092 femmine. I bambini di et\u00e0 inferiore o uguale ai sei anni assommavano a 1.066, dei quali 529 maschi e 537 femmine. Infine, coloro che erano in grado di saper almeno leggere e scrivere erano 5.683, dei quali 3.116 maschi e 2.567 femmine."}
{"id": "2041680", "revid": "287204", "url": "https://it.wikipedia.org/wiki?curid=2041680", "title": "Rival Leaders", "text": "Rival Leaders \u00e8 l'ottavo singolo della band hardcore punk Exploited, pubblicato nel 1983 dalla Pax Records.\nIl singolo contiene \"Rival Leaders\", un brano che successivamente andr\u00e0 a far parte dell'album \"Let's Start a War (Said Maggie One Day)\".\nSi \u00e8 piazzato all'undicesimo posto nella classifica indipendente."}
{"id": "2041684", "revid": "1318658", "url": "https://it.wikipedia.org/wiki?curid=2041684", "title": "Aturia", "text": "Aturia \u00e8 un mollusco cefalopode estinto appartenente ai nautiloidi. Visse tra il Paleocene e il Miocene superiore (64-7 milioni di anni fa); i suoi fossili sono stati rinvenuti in tutto il mondo.\nDescrizione.\nQuesto parente dell'attuale \"Nautilus\" era caratterizzato da una conchiglia suddivisa internamente in camere da setti, di forma discoidale, fortemente involuta (con totale ricoprimento dei giri interni da parte dell'ultimo giro) e compressa (con altezza del giro decisamente superiore alla larghezza massima), con profilo del giro sub-triangolare e ventre arrotondato. I fianchi sono appiattiti e convergenti verso il ventre con un angolo di circa 20\u00b0. L'ombelico \u00e8 puntiforme e si trova all'incirca nel centro della conchiglia. La camera di abitazione \u00e8 relativamente corta (circa 156\u00b0 a partire dal peristoma: meno di met\u00e0 dell'ultimo giro). Non vi \u00e8 ornamentazione, e quindi la superficie esterna della conchiglia si presenta completamente liscia. Gli esemplari fossili, quando conservati allo stato di modello interno, mostrano delle caratteristiche linee radiali con andamento a \"zigzag\", che costituiscono la linea di sutura (o linea lobale). Queste linee rappresentano la traccia dell'inserzione dei setti sulla parete esterna della conchiglia, e sono caratterizzate dall'alternanza di \"lobi\" (elementi con la convessit\u00e0 rivolta in direzione opposta all'apertura) e selle (elementi con la convessit\u00e0 rivolta verso l'apertura). In \"Aturia\", la linea di sutura \u00e8 contraddistinta da lobi stretti e molto acuti e da ampie selle. \nQuesto tipo di sutura (definita talora come sutura \"aturioide\"), decisamente pi\u00f9 complessa di quella solitamente dritta o leggermente ricurva della maggior parte dei nautiloidi, ricorda molto quella di alcuni ammonoidi del Paleozoico, noti come goniatiti, anche se non vi \u00e8 alcuna relazione filetica diretta tra i due gruppi.\nI setti sono strettamente ravvicinati e fortemente sinuosi, in numero di circa tredici nell'ultimo giro del \"fragmocono\". La linea di sutura \u00e8 caratterizzata da una sella ventrale squadrata, talora con un piccolo lobo interno (lobo ventrale) pi\u00f9 o meno accentuato (la cui presenza e forma \u00e8 diagnostica a livello specifico); a questa segue un lobo laterale molto pronunciato, stretto e angoloso, che tende a toccare il lobo corrispondente della sutura precedente; questo \u00e8 seguito da un'ampia sella laterale caratteristica, semicircolare e fortemente ricurva verso l'apertura della conchiglia, e da un lobo ombelicale (non visibile normalmente per la forte involuzione della conchiglia) leggermente ondulato, bifido. La parte dorsale della sutura \u00e8 caratterizzata da un'ampia sella articolata in un lobo dorsale stretto e allungato, con terminazione ad anello (lobo anulare).\nIl sifone era posizionato in posizione sub-dorsale, ovvero nella parte pi\u00f9 interna del giro. \nAlcuni fossili di \"Aturia\" hanno conservato il colore originale presente sulla conchiglia con tracce di colore bruno distribuito in strisce simili a quelle del nautilo attuale (dotato di una conchiglia con striature radiali bruno-rossastre su sfondo bianco).\nStoria Evolutiva.\nGli \"Aturiidae\" si evolvono probabilmente nel tardo Cretaceo, da forme di nautiloidi dotate di suture fortemente sinuose (famiglia \"Hercoglossidae\"), e hanno una diffusione molto rapida nel Paleocene. Costituiscono in effetti la famiglia di nautiloidi pi\u00f9 diffusa e diversificata del Cenozoico. Il genere \"Aturia\" persiste fino a tutto il Miocene, mentre non vi sono segnalazioni sicure dal Pliocene in poi, quando verosimilmente il progressivo raffreddamento del clima port\u00f2 all'estinzione di queste forme di acque calde.\n\u00c8 notevole il fatto che questa forma tende a sviluppare (ancor pi\u00f9 rispetto agli \"Hercoglossidae\"), la sinuosit\u00e0 della sutura, fino a raggiungere una complessit\u00e0 paragonabile a forme di ammonoidi del tardo Paleozoico (Goniatitida e Clymeniida, questi ultimi con sifone dorsale). Si tratta di un interessante fenomeno di convergenza evolutiva, dovuto presumibilmente (Lukeneder e Harzauser, 2002, con bibliografia) all'evoluzione della conchiglia verso una morfologia compressa con fianchi appiattiti, pi\u00f9 efficiente dal punto di vista idrodinamico. Questo tipo di morfologia \u00e8 per\u00f2 meno resistente alla pressione dell'acqua (a parit\u00e0 di spessore della parete esterna), rispetto a conchiglie globose con profilo curvilineo a guscio. Il problema \u00e8 stato risolto da entrambi i gruppi enfatizzando il ruolo di \u201crinforzo\u201d dei setti interni, aumentandone la sinuosit\u00e0 piuttosto che lo spessore.\nLa specie pi\u00f9 nota \u00e8 Aturia aturi , dal Miocene del Mediterraneo, diffusa anche nell'Europa occidentale e orientale, la cui conchiglia aveva mediamente un diametro di circa 6 centimetri.\nAreale e habitat.\n\"Aturia\" era una forma cosmopolita: esemplari fossili di questo genere sono stati rinvenuti in depositi marini di tutti i continenti, dalle Americhe all'Eurasia e Africa settentrionale, fino al Giappone, rinvenuta anche in luoghi remoti come la Nuova Zelanda (Beu, 1973) e (in depositi paleogenici anteriori alla formazione della calotta glaciale) la parte occidentale dell'Antartide (Teichert e Matsumoto, 1987). Tra le specie pi\u00f9 diffuse, oltre alla citata \"A. aturi\" , si possono citare \"A. cubaensis\" , diffusa tanto nella provincia atlantica quanto in quella indo-pacifica, \"A. ziczac\" , diffusa nella provincia europea occidentale e \"A. coxi\" , presente nell'area indo-pacifica.\nMolti fossili di aturia sono stati ritrovati anche in Italia, in sedimenti prevalentemente pelitici con associazioni faunistiche fossili di mare profondo e microfossili planctonici. \"A. aturi\" e \"A. complanata\" compaiono nell'Aquitaniano (Miocene Inferiore) e non sono segnalate in livelli pi\u00f9 recenti del Serravalliano (Miocene Superiore \"pro parte\"). Si rinviene nel bacino terziario ligure-piemontese (Formazione di Baldissero). Nautiloidi del genere Aturia si rinvengono sporadicamente, nei sedimenti marini profondi miocenici del margine sud-alpino (Gonfolite), nell'area appenninica (Formazione Marnoso Arenacea) e in sedimenti marini miocenici presenti con discontinuit\u00e0 lungo tutta la penisola, fino alla Sicilia.\n\u00c8 probabile che \"Aturia\" fosse un organismo pelagico e un abitatore di acque piuttosto profonde (anche se, come nelle specie attuali, la mobilit\u00e0 verticale poteva essere elevata); inoltre la morfologia della conchiglia, particolarmente idrodinamica, \u00e8 indicativa di un nuoto piuttosto veloce. Come il nautilo attuale e la maggior parte delle specie fossili di nautiloidi, si trattava verosimilmente di un predatore."}
{"id": "2041685", "revid": "287204", "url": "https://it.wikipedia.org/wiki?curid=2041685", "title": "Harishpur", "text": " \nHarishpur \u00e8 una suddivisione dell'India, classificata come \"census town\", di 8.401 abitanti, situata nel distretto di Bardhaman, nello stato federato del Bengala Occidentale. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 23\u00b0 36' 16 N e 87\u00b0 10' 19 E.\nSociet\u00e0.\nEvoluzione demografica.\nAl censimento del 2001 la popolazione di Harishpur assommava a 8.401 persone, delle quali 4.606 maschi e 3.795 femmine. I bambini di et\u00e0 inferiore o uguale ai sei anni assommavano a 1.129, dei quali 594 maschi e 535 femmine. Infine, coloro che erano in grado di saper almeno leggere e scrivere erano 4.754, dei quali 3.027 maschi e 1.727 femmine."}
{"id": "2041688", "revid": "1776051", "url": "https://it.wikipedia.org/wiki?curid=2041688", "title": "Don't Blame Me", "text": "Don't Blame Me \u00e8 il nono singolo della band hardcore punk The Exploited, pubblicato nel 1996 dalla Rough Justice Records.\nIl singolo contiene il brano \"Don't Blame Me\", un brano che successivamente andr\u00e0 a far parte dell'album Beat the Bastards."}
{"id": "2041693", "revid": "297059", "url": "https://it.wikipedia.org/wiki?curid=2041693", "title": "Delocalizzazione produttiva", "text": ""}
{"id": "2041694", "revid": "287204", "url": "https://it.wikipedia.org/wiki?curid=2041694", "title": "Haripur (India)", "text": " \nHaripur \u00e8 una suddivisione dell'India, classificata come \"census town\", di 6.888 abitanti, situata nel distretto di Bardhaman, nello stato federato del Bengala Occidentale. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 23\u00b0 40' 56 N e 87\u00b0 11' 56 E.\nSociet\u00e0.\nEvoluzione demografica.\nAl censimento del 2001 la popolazione di Haripur assommava a 6.888 persone, delle quali 3.718 maschi e 3.170 femmine. I bambini di et\u00e0 inferiore o uguale ai sei anni assommavano a 980, dei quali 482 maschi e 498 femmine. Infine, coloro che erano in grado di saper almeno leggere e scrivere erano 4.221, dei quali 2.651 maschi e 1.570 femmine."}
{"id": "2041696", "revid": "400694", "url": "https://it.wikipedia.org/wiki?curid=2041696", "title": "Alexis M\u00e9rodack-Jeanneau", "text": "Biografia.\nAlexis M\u00e9rodack-Jeanneau si \u00e8 formato nell'atelier di Gustave Moreau dove ha incontrato Henri Matisse, Henri Manguin, Albert Marquet, Toulouse-Lautrec, e Douanier Rousseau.\nHa realizzato la sua prima esposizione personale nel 1899. Divenuto famoso per i suoi conflitti aperti con il mondo dell'arte e in particolar modo con il suo mercato, ha creato direttamente la sua galleria a Parigi dove ha venduto i suoi lavori ed ha organizzato le mostre per Kandinsky e Archipenko.\nLa sua pittura \u00e8 poco conosciuta e associata al movimento fauves e al sintetismo di Paul Gauguin."}
{"id": "2041698", "revid": "110157", "url": "https://it.wikipedia.org/wiki?curid=2041698", "title": "Amt Seelow-Land", "text": "La comunit\u00e0 amministrativa di Seelow-Land (\"Amt Seelow-Land\") si trova nel circondario del M\u00e4rkisch-Oderland nel Brandeburgo, in Germania.\nGeografia fisica.\nLa comunit\u00e0 confina ad ovest con la citt\u00e0 di M\u00fcncheberg, a nord con la comunit\u00e0 di Neuhardenberg, ad est con la comunit\u00e0 di Golzow e la citt\u00e0 di Seelow (sua sede amministrativa), ed a sud con la comunit\u00e0 di Lebus.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nSuddivisione.\nComprende 5 comuni:\nLa sede amministrativa si trova nella citt\u00e0 di Seelow, che non fa parte della comunit\u00e0 amministrativa. Il centro maggiore \u00e8 Vierlinden."}
{"id": "2041699", "revid": "3115", "url": "https://it.wikipedia.org/wiki?curid=2041699", "title": "Nessuno dovr\u00e0 saperlo", "text": "Nessuno dovr\u00e0 saperlo \u00e8 il primo romanzo a carattere autobiografico di Bruno Zanin, Tullio Pironti editore, Napoli 2006, menzione speciale premio letterario Citt\u00e0 di Latisana per il Nord Est. \nLa quarta di copertina \u00e8 di Raffaele La Capria.\nTrama.\nUna sequenza di denunce: contro la famiglia, il padre, il paese, la Chiesa, la magistratura, la sanit\u00e0, la fabbrica, tutte le istituzioni che via via han preso in consegna l'autore, prima bambino poi ragazzo. Senza mai capirlo. Sempre tradendolo. Violentato, anzitutto in senso sessuale, e poi abbandonato alla miseria, all'incultura, alla solitudine, il ragazzo alla fine pensa al suicidio: il suicidio \u00e8 l'omicidio con cui tutte quelle istituzioni, coerenti una con l'altra, tentano di eliminare la vittima. Le violenze che si susseguono sono la conseguenza della prima violenza, la violenza sessuale che il ragazzino subisce nel collegio di preti nel quale la famiglia l'ha mandato a studiare. Qui c'\u00e8 un prete espansivo, giocoso, psicologicamente intuitivo, insomma simpatico; una sera il protagonista (il diario-romanzo \u00e8 in terza persona, narrando la storia di Alessandro) lo sente venire nel suo letto, alle spalle, parole affettuose, ammirate, forse estatiche, esattamente le stesse che un ragazzo direbbe a una ragazza, gli occhi, i capelli, insomma il sesso come conclusione dell'innamoramento.\nAlessandro non sa nulla, o per meglio dire sa solo una piccola parte di quel che c'\u00e8 da sapere. Prima d'ora, una ragazza, Stella, che riapparir\u00e0 alla fine del libro, lo ha invitato a fare un gioco, qualche toccamento, lei con lui, lui con lei, niente di pi\u00f9. Un preliminare adolescenziale. Che mette in moto il cervello da qui fino alla fine del libro, cio\u00e8 della vita: che ci sar\u00e0 dopo? Cosa doveva seguire? Tra quel prima e quel dopo il prete pedofilo inserisce il colpo di mannaia della sessualit\u00e0 deviata. E cos\u00ec trasporta il bambino in un mondo separato, incomunicante, segnato dal \u00abnessuno dovr\u00e0 saperlo\u00bb. Alessandro vivr\u00e0 poi tante altre esperienze: lascia il collegio, la famiglia lo ripudia, il padre diventa manesco, un amico del padre lo irretisce, ripete con lui i rapporti omosessuali, sempre all'insegna del \u00abnessuno dovr\u00e0 saperlo\u00bb. Il libro \u00e8 una sapiente, allucinata, ingenua-veritiera descrizione-narrazione di quel mondo nascosto, dove succede ci\u00f2 che \u00abnessuno dovr\u00e0 sapere\u00bb. Alla fine il ragazzo rivela tutto. Lo urla al padre, alla famiglia. La verit\u00e0 \u00e8 una bomba, pu\u00f2 scardinare la casa, la chiesa, il collegio. Questo \u00e8 il momento in cui o salta tutto per far spazio alla verit\u00e0, o tutto resta cos\u00ec e la verit\u00e0 viene repressa. Reprimendo la verit\u00e0, si reprime il ragazzo. Naturalmente, \u00e8 quel che accade. Come il sistema si potenzia, negando la denuncia, cos\u00ec il denunciante si condanna, precipitando nella disfatta. Finir\u00e0 in un manicomio. In un carcere minorile. Sar\u00e0 interrogato ed esaminato pi\u00f9 volte, con pi\u00f9 test. Conoscer\u00e0 altri amici, avr\u00e0 altri amori, ancora omosessuali. La sua vita \u00e8 un caos, e casualmente giunge a una specie di liberazione, ammesso che la vita umana conosca mai la liberazione. Dette finora in migliaia di modi, qui ci si presentano in maniera nuova, autentica, personalissima, alcune esperienze e condizioni umane: la campagna, il collegio, la pedofilia (mai violenta, mai oscena; \u00e8 la sessualit\u00e0 di chi non pu\u00f2 permettersi sessualit\u00e0), il carcere (di spietata veridicit\u00e0), i conti padroni delle terre, la colpa, la richiesta di perdono, la donna grassa, la ragazzina adolescente, i santi bevitori, il trauma, l'odio padre-figlio, l'amore madre-figlio, i motorini, le sagre, il tentato suicidio.\nAnalisi.\nDopo aver lasciato definitivamente il cinema e il teatro, provato il carcere da innocente, fatto il volontario e il corrispondente di guerra in Bosnia ed Erzegovina, combattuto la depressione, Bruno Zanin continua il suo cammino con un peso interiore che trova sfogo nelle pagine del romanzo e che lo scrittore padovano Ferdinando Camon ha cos\u00ec descritto su \"La Stampa\": \u00abNon \u00e8 un libro, \u00e8 una vita. Una sapiente, allucinata, ingenua-veritiera descrizione-narrazione di quel mondo nascosto, dove succede ci\u00f2 che \u201cnessuno dovr\u00e0 sapere\u201d. Zanin voleva alzare un grido al mondo. Ecco, il grido arriva, lo sentiamo. Chi ha orecchie per intendere, intenda. Chi legge questo libro, non lo dimenticher\u00e0\u00bb.\nBruno Zanin \u00e8 uno scrittore essenzialmente autobiografico, ed in \"Nessuno dovr\u00e0 saperlo\" \"ha raccontato l'origine del male, il trauma che ha devastato la sua vita, la violenza subita quando era ancora un ragazzino che non poteva difendersi, ma ha saputo raccontare nello stesso tempo la scoperta della vita, dell'amore, del sesso, dei molteplici sentimenti della prima et\u00e0 con divertimento e un'allegra vivacit\u00e0. Il seguito, quella che \u00e8 stata la vita di Bruno dopo la scrittura di questo suo primo libro, la sua partecipazione come operatore umanitario alla guerra in Bosnia, e tutto il resto, lo racconta meglio lui stesso nella prefazione.\"\nBruno Zanin \u00e8 stato anche attore, ha recitato in diversi film e opere teatrali, nel celebre \"Amarcord\" di Federico Fellini che nel 1975 ha guadagnato l'Oscar come miglior film straniero, interpretava il ruolo di Titta Biondi."}
{"id": "2041700", "revid": "1305772", "url": "https://it.wikipedia.org/wiki?curid=2041700", "title": "Luzi", "text": ""}
{"id": "2041704", "revid": "287204", "url": "https://it.wikipedia.org/wiki?curid=2041704", "title": "Hatgachha", "text": " \nHatgachha \u00e8 una suddivisione dell'India, classificata come \"census town\", di 5.560 abitanti, situata nel distretto di Howrah, nello stato federato del Bengala Occidentale. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 22\u00b0 25' 27 N e 88\u00b0 03' 08 E.\nSociet\u00e0.\nEvoluzione demografica.\nAl censimento del 2001 la popolazione di Hatgachha assommava a 5.560 persone, delle quali 2.938 maschi e 2.622 femmine. I bambini di et\u00e0 inferiore o uguale ai sei anni assommavano a 503, dei quali 252 maschi e 251 femmine. Infine, coloro che erano in grado di saper almeno leggere e scrivere erano 4.431, dei quali 2.472 maschi e 1.959 femmine."}
{"id": "2041705", "revid": "1573940", "url": "https://it.wikipedia.org/wiki?curid=2041705", "title": "Bellerophon (zoologia)", "text": "Bellerophon \u00e8 un genere estinto di molluschi di incerta collocazione tassonomica.\nFu un genere molto longevo: i suoi resti sono noti a partire dal Siluriano (circa 430 milioni di anni fa) e si rinvengono in strati del Triassico Inferiore (circa 250 milioni di anni fa). Fossili di \"Bellerophon\" si rinvengono in tutto il mondo.\nEtimologia.\nIl nome \"Bellerophon\" deriva da quello di Bellerofonte, eroe della mitologia greca che uccise il mostro noto come Chimera.\nDescrizione.\nQuesti molluschi primitivi possedevano una morfologia del tutto particolare: la conchiglia, infatti, era planispirale (a spirale sviluppata in un unico piano, quindi simmetrica), mentre la maggior parte dei gasteropodi viventi \u00e8 dotata di una conchiglia trocospirale (a spirale elicoidale), asimmetrica. Inoltre, il labbro esterno dell'apertura \u00e8 caratterizzato da una profonda insenatura situata in posizione dorsale (\"fessura pleurotomarica\"), in corrispondenza dell'ano, che facilitava l'evacuazione degli escrementi. Questa fessura interrompeva esattamente a met\u00e0 le normali linee di accrescimento, lasciando sulla superficie della conchiglia una fascia caratteristica, leggermente in rilievo, detta \"selenizona\" (dalla forma semilunata delle linee di accrescimento in corrispondenza di questa fascia). La selenizona, in alcune specie, \u00e8 bilobata e percorsa da una sella, mentre in altre \u00e8 composta da un singolo seno che percorre tutta la conchiglia. In alcune specie, inoltre, \u00e8 presente una ornamentazione a coste, spesso dotate di piccoli tubercoli tondeggianti. Anche la parete della conchiglia era di spessore variabile a seconda delle specie. L'avvolgimento planispirale \u00e8 sempre molto involuto (con quasi totale ricoprimento dei giri interni da parte dell'ultimo giro). Sono inoltre assenti foro ombelicale, opercolo e qualunque tipo di rivestimento madreperlaceo. La conchiglia era lunga circa 4 centimetri, e l'intero organismo non doveva superare la lunghezza di 8 centimetri.\nBiologia.\n\"Bellerophon\" era un organismo bentonico, ovvero abitante dei fondali marini. Era estremamente adattabile: i suoi fossili infatti si rinvengono in sedimenti terrigeni e misti di piattaforma continentale, cos\u00ec come in depositi carbonatici di reef e piattaforma carbonatica (in particolare nel Devoniano). Questo mollusco era un organismo vegetariano che probabilmente strisciava sul fondale marino, adattato a vari tipi di substrato a seconda delle specie. Data la sua lenta evoluzione e la sua ampia distribuzione stratigrafica, \"Bellerophon\" non \u00e8 da considerarsi un fossile guida.\nCollegamenti esterni.\nIl bellerofonte e i suoi parenti su Palaeos"}
{"id": "2041707", "revid": "124792408", "url": "https://it.wikipedia.org/wiki?curid=2041707", "title": "Daniele Angeloni", "text": "Nel 1899 fu tra i soci fondatori del , di cui fu segretario dal 1902 al 1905 e dirigente dal 1905 al 1908. Il fratello Francesco fu anch'egli un dirigente del club rossonero.\nCarriera.\nAngeloni fu nella rosa dei rossoneri per cinque stagioni, dal 1901 al 1905, durante le quali vinse per tre volte la Medaglia del Re e un titolo nazionale; con i rossoneri disput\u00f2 in totale 8 partite ufficiali.\nNel maggio 1902 partecip\u00f2 con i rossoneri al torneo calcistico del campionato nazionale di ginnastica; dopo aver superato il in semifinale, si aggiudic\u00f2 la vittoria \"ex aequo\" con l' al termine della finale contro i genovesi, terminata a reti bianche, nonch\u00e9 il titolo di campione d'Italia, la Coppa Forza e Coraggio e la Corona di Quercia.\nDopo aver concluso la carriera di calciatore, nel 1907 divenne allenatore del , vincendo il campionato dello stesso anno."}
{"id": "2041712", "revid": "1305772", "url": "https://it.wikipedia.org/wiki?curid=2041712", "title": "Santuario di Iside e della Magna Mater", "text": "Il santuario di Iside e della \"Magna Mater\" \u00e8 un santuario del I-III secolo della citt\u00e0 romana di \"Mogontiacum\", capitale della provincia romana della Germania superiore (oggi Magonza, in Germania).\n\u00c8 stato rimesso in luce nel 1999, nel corso di lavori per la costruzione di una galleria commerciale (\"R\u00f6merpassage\") nel centro cittadino. Le iscrizioni votive rinvenute testimoniano un legame del luogo di culto con la dinastia flavia.\nNella galleria commerciale \u00e8 stato allestito un piccolo museo, che ospita i resti archeologici del santuario e una scelta dei reperti rinvenuti negli scavi ed \u00e8 arricchito da una ricostruzione multimediale del santuario.\nContesto storico.\nLa presenza Roma antica a Magonza era iniziata nel 13-12 a.C. con la costruzione di un accampamento militare in corrispondenza dell'attuale sobborgo di K\u00e4strich, presso il quale si venne presto a creare un insediamento civile, che a sua volta venne dotato in et\u00e0 flavia di edifici pubblici (terme, teatro, templi), tra cui il santuario rinvenuto nel 1999.\nLe iscrizioni dedicatorie provano la dedica del santuario alla dea egizia Iside (con gli epiteti di \"Panthea\" e di \"Regina\") e alla \"Magna Mater\" (anche indicata come \"Mater Magna\"), il cui culto era stato probabilmente introdotto dalle truppe romane stanziate nella regione Il culto di Iside aveva acquistato rilevanza sotto i Flavi e probabilmente il luogo di culto di \"Mogontiacum\" fu eretto per volere imperiale, come sembrano provare i marchi rinvenuti sui blocchi di pietra della costruzione. La datazione del santuario in et\u00e0 flavia permette di riconoscerlo come il pi\u00f9 antico esempio conosciuto della diffusione dei culti orientali in queste regioni nordiche.\nIl santuario rimase attivo per circa 250 anni e fu ingrandito a pi\u00f9 riprese e rimase compreso all'interno delle mura cittadine. Alla fine del III secolo il culto venne abbandonato e il tempio and\u00f2 in rovina. Dopo il 1330 venne edificato nella zona un convento di monache clarisse e il \"Wamboldter Hof\", seguiti da altri monasteri e dimore aristocratiche.\nScoperta dei resti del santuario.\nNel 1999, durante i lavori in un isolato del centro cittadino per la costruzione di un centro commerciale, furono condotte delle indagini archeologiche ad opera della sezione di Magonza della direzione al patrimonio della Renania-Palatinato, in quanto si supponeva che nella zona passasse l'antica via romana tra il campo legionario e il ponte sul fiume Reno. A 5 m di profondit\u00e0 si rinvenne una sepoltura della cultura di Hallstatt, datata al 680-650 a.C. e i resti del santuario.\nInizialmente si era previsto che dopo gli scavi, completati nel 2001, i resti rinvenuti fossero asportati per consentire comunque la costruzione del centro commerciale, secondo il progetto originario, ma una petizione di cittadini promossa dall'associazione \"\"Iniziative R\u00f6misches Mainz\" indusse le autorit\u00e0 cittadine a conservare i resti in un apposito sotterraneo del nuovo edificio. I costi dell'allestimento furono sostenuti dal comune di Magonza e dal land della Renania-Palatinato e il 30 agosto del 2003 venne inaugurata la \"Taberna archaeologica\"\", sistemata nel nuovo centro commerciale.\nDescrizione del santuario.\nIl santuario \u00e8 costituito da uno spazio consacrato racchiuso da un muro di cinta, all'interno del quale sono ospitate diverse strutture. Fu eretto su terreno sgombro da precedenti costruzioni ai margini della strada romana tra l'accampamento militare romano e il ponte sul fiume Reno nell'ultimo terzo del I secolo. A quest'epoca doveva essere ancora visibile il tumulo della tomba hallstattiana, che aveva probabilmente fatto gi\u00e0 considerare il luogo come sacro.\nAl santuario si accedeva da un diverticolo laterale che si staccava dalla via principale. Davanti all'ingresso sorgeva una latrina e delle costruzioni in legno equipaggiate con focolare e fontana, che potevano essere utilizzate come luogo di riunione e di culto.\nAll'interno del recinto sacro si trovavano due tempietti rettangolari. Nel corso del II secolo le strutture furono costituite da due ambienti simmetrici circondati da ambienti minori. Una sala centrale era riservata alle abluzioni rituali. Questa costruzione era preceduta da tre massicci zoccoli in pietra che svolgevano presumibilmente la funzione di altari. All'interno del recinto erano inoltre presenti tracce di numerosi focolari con rilievi votivi bruciati e delle fosse.\nLe strutture erano state costruite con muri in materiale povero sostenuti da armature di travi in legno, sostenuti da uno zoccolo in pietra e rivestiti da intonaco affrescato e con decorazioni in stucco, di cui si sono rinvenuti i frammenti (uno dei frammenti maggiori mostra il dio Anubi raffigurato su fondo rosso). Il pavimento era probabilmente in terra battuta e il tetto era coperto da tegole in terracotta e legno. Sui mattoni si sono rinvenuti numerosi sigilli militari delle legioni stanziate nel campo militare.\nCollezione museale.\nUno dei ritrovamenti di maggiore qualit\u00e0 \u00e8 rappresentato da una statuetta in bronzo raffigurante un nano, con ghirlanda sul capo e mantello sulle spalle. Numerose statuette di divinit\u00e0 in bronzo o in argilla, tra cui in particolare di Mercurio e di Venere, statuette di animali che rappresentavano una sostituzione per animali sacrificati, monete e altri oggetti facevano parte delle offerte al santuario. Alcune figure di personaggi maschili armati si riferiscono ai \"Pausarii\", membri del personale del santuario, organizzati militarmente per le celebrazioni del culto.\nSono state rinvenute anche circa 300 lucerne, per lo pi\u00f9 effettivamente utilizzate durante i riti e deposte dopo questi insieme alle altre offerte, mentre alcune pi\u00f9 grandi dovevano far parte dell'arredo del santuario. Numerose tavolette votive hanno permesso di riconoscere le divinit\u00e0 alle quali il santuario era stato dedicato: una di queste riporta una dedica di un'offerta alla \"Mater Deum\" (\"madre degli dei\") ordinata da parte del figlio maggiore di Vespasiano, il futuro imperatore Tito. Altre due gemelle, sono dedicate rispettivamente alla \"Mater Magna\" e a Iside \"Panthea\" da parte della liberta imperiale Claudia Icmas e di altri due personaggi, per la salute dell'imperatore, del popolo e del senato romano e del loro esercito.\nNelle fosse del santuario sono state rinvenute anche le tracce degli animali e dei cibi offerti (ossa di uccelli, resti carbonizzati di focacce, noccioli di frutta, resti di pigne e di uova) e resti di vasi per libagioni.\nUna particolare menzione meritano le 34 maledizioni rinvenute nelle fosse. Le \"tabulae defexionis\", piccole pergamene arrotolate o ripiegate su una tavoletta, con formule di maledizione contro gli autori di furti o, in un caso, contro una rivale in amore, erano proibite dal diritto romano come pratica magica, ma l'uso era tuttavia continuato in forma non ufficiale. I biglietti di maledizione rinvenuti, redatti nei caratteri della capitale quadrata o della scrittura corsiva, riportano formule esecratorie in latino volgare o classico, talvolta con espedienti retorici. A queste sono abbinate anche figurine d'argilla rozzamente modellate a mano, che recano tracce di punture di spilli, soprattutto sul petto, destinate a rappresentare magicamente l'avversario a cui era destinata la maledizione. Una di queste figurine \u00e8 dotata anche di una lamina in piombo con il nome della vittima.\nNecropoli della cultura di Hallstatt.\nNegli scavi del santuario si sono rinvenute diverse sepolture appartenenti alla cultura di Hallstatt: si tratta di una serie di tombe a fossa, diverse delle quali in origine coperte da un tumulo, in seguito scomparso. Tra queste una tomba di un personaggio femminile di rango elevato, che sebbene saccheggiata, ha restituito alcuni oggetti del corredo funerario. La tavola di legno sulla quale il corpo era stato deposto ha permesso di datare la sepoltura per mezzo della dendrocronologia al 680-650 a.C. Le ossa della defunta, sebbene disperse, hanno permesso di appurare che la defunta aveva tra i 35 e i 45 anni ed era alta 1,59\u00a0cm, rientrando nella media della statura femminile di quest'epoca; la causa del decesso non \u00e8 stata accertata, ma si \u00e8 potuto appurare che la donna soffriva di artrosi alle ginocchia."}
{"id": "2041713", "revid": "729019", "url": "https://it.wikipedia.org/wiki?curid=2041713", "title": "Mariano Acosta (Argentina)", "text": "Mariano Acosta \u00e8 una citt\u00e0 dell'Argentina appartenente alla provincia di Buenos Aires, nel dipartimento di Merlo, 39 km a ovest della capitale. Fa parte del secondo cordone urbano della Grande Buenos Aires. Conta 54.081 abitanti.\nIl villaggio di Mariano Acosta fu dichiarato \"citt\u00e0\" con la legge provinciale 10208 del 18 ottobre 1984. Deve il suo nome al politico argentino Mariano Acosta. Il villaggio di Mariano Acosta fu fondato dal imprenditore uruguaiano Juan Posse nel 1909.\nLa citt\u00e0 confina con le citt\u00e0 di Merlo e Pontevedra, la localit\u00e0 di La Reja e il Rio (fiume) Reconquista, il Partido di Marcos Paz e la citt\u00e0 di Parque San Mart\u00edn."}
{"id": "2041714", "revid": "1305772", "url": "https://it.wikipedia.org/wiki?curid=2041714", "title": "Luti", "text": ""}
{"id": "2041715", "revid": "129019", "url": "https://it.wikipedia.org/wiki?curid=2041715", "title": "Caixa de Pensions", "text": "La Caixa de Pensions \u00e8 un palazzo costruito tra il 1914 e il 1917 da Enric Sagnier nella via Laietana di Barcellona. L'edificio fu progettato per esser adibito ad uffici al piano terra e ad abitazioni da affittare nei piani superiori in modo da massimizzare gli investimenti sostenuti. \nIl progetto dell'edificio consiste in un'alta torre realizzata all'angolo con la via Laietana, nella quale si trovano gli ingressi, una facciata principale con ampie finestre e delle facciate laterali con gli ingressi che conducono agli appartamenti dei piani superiori.\nL'opera venne realizzata in cemento armato (un materiale a quel tempo innovativo), con un rivestimento esterno in pietra. La zona di accoglienza dei clienti era invece riccamente decorata con pitture e marmi e si distribuiva attorno ad uno spazio coperto con un lucernario.\nAll'angolo delle due facciate principali \u00e8 presente un gruppo scultoreo che simboleggia il \"Risparmio\", opera di Manel Fux\u00e0."}
{"id": "2041717", "revid": "287204", "url": "https://it.wikipedia.org/wiki?curid=2041717", "title": "Hatsimla", "text": " \nHatsimla \u00e8 una suddivisione dell'India, classificata come \"census town\", di 6.175 abitanti, situata nel distretto di Bardhaman, nello stato federato del Bengala Occidentale. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 23\u00b0 20' 59 N e 88\u00b0 18' 36 E.\nSociet\u00e0.\nEvoluzione demografica.\nAl censimento del 2001 la popolazione di Hatsimla assommava a 6.175 persone, delle quali 3.352 maschi e 2.823 femmine. I bambini di et\u00e0 inferiore o uguale ai sei anni assommavano a 729, dei quali 355 maschi e 374 femmine. Infine, coloro che erano in grado di saper almeno leggere e scrivere erano 4.235, dei quali 2.527 maschi e 1.708 femmine."}
{"id": "2041718", "revid": "919135", "url": "https://it.wikipedia.org/wiki?curid=2041718", "title": "Valore singolare", "text": "In matematica, il termine valore singolare \u00e8 utilizzato per indicare due concetti distinti, rispettivamente utilizzati nell'algebra lineare e analisi funzionale e nel contesto degli integrali ellittici.\nAlgebra lineare e analisi funzionale.\nIn analisi funzionale, i valori singolari di un operatore compatto formula_1 che mappa tra due spazi di Hilbert formula_2 e formula_3 sono le radici quadrate degli autovalori dell'operatore autoaggiunto non-negativo formula_4 (dove formula_5 \u00e8 l'operatore aggiunto di formula_6).\nSi tratta di numeri reali non negativi solitamente scritti in ordine decrescente come formula_7. Se formula_6 \u00e8 a sua volta autoaggiunto allora il maggiore formula_9 tra valori singolari \u00e8 uguale alla norma operatoriale di formula_6.\nIn algebra lineare, nel caso di una matrice normale formula_11 si pu\u00f2 applicare il teorema spettrale per ottenere una diagonalizzazione formula_12 (tramite matrici unitarie) di formula_11 in modo che formula_14 e quindi i valori singolari sono semplicemente i valori assoluti degli autovalori.\nNel caso finito-dimensionale, tramite la decomposizione ai valori singolari una matrice pu\u00f2 essere decomposta nella forma formula_15 dove formula_16 e formula_17 sono matrici unitarie e formula_18 una matrice diagonale (rettangolare) con autovalori sulla diagonale.\nIl concetto \u00e8 stato introdotto da Erhard Schmidt nel 1907. Schmidt chiamava tuttavia \"autovalori\" i valori singolari; il termine \u00e8 dovuto a Smithies, nel 1937. Nel 1957 Allahverdiev mostr\u00f2 la seguente caratterizzazione per l\"'n\"-esimo valore singolare:\nQuesta formulazione consente di estendere la nozione di valore singolare ad operatori in spazi di Banach.\nIntegrali ellittici.\nNell'ambito degli integrali ellittici, un valore singolare \u00e8 un modulo ellittico formula_20 tale per cui:\ndove formula_22 \u00e8 un integrale ellittico completo di prima specie e:"}
{"id": "2041726", "revid": "287204", "url": "https://it.wikipedia.org/wiki?curid=2041726", "title": "Hijuli", "text": " \nHijuli \u00e8 una suddivisione dell'India, classificata come \"census town\", di 6.856 abitanti, situata nel distretto di Purulia, nello stato federato del Bengala Occidentale. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 23\u00b0 40' 35 N e 86\u00b0 48' 53 E.\nSociet\u00e0.\nEvoluzione demografica.\nAl censimento del 2001 la popolazione di Hijuli assommava a 6.856 persone, delle quali 3.621 maschi e 3.235 femmine. I bambini di et\u00e0 inferiore o uguale ai sei anni assommavano a 1.001, dei quali 500 maschi e 501 femmine. Infine, coloro che erano in grado di saper almeno leggere e scrivere erano 4.213, dei quali 2.589 maschi e 1.624 femmine."}
{"id": "2041727", "revid": "880789", "url": "https://it.wikipedia.org/wiki?curid=2041727", "title": "Flint Gordon", "text": ""}
{"id": "2041729", "revid": "1305887", "url": "https://it.wikipedia.org/wiki?curid=2041729", "title": "Nickelodeon (cinema)", "text": "Il nickelodeon \u00e8 la prima tipologia di spazio coperto dedicato esclusivamente alla proiezione di film per un pubblico pagante. Ha avuto diffusione nell'America del Nord a partire dal 1905-1906.\nStoria.\nIl nome deriva dall'unione della parola \"odeon\" (nome con cui nell'antica Grecia si designavano gli edifici destinati alle rappresentazioni musicali) con la parola \"nickel\", termine che designava la monetina da cinque centesimi di dollaro (nichelino), che serviva per pagarsi l'ingresso. Il primo nickelodeon nacque nel giugno del 1905 a Pittsburgh in Pennsylvania su iniziativa di Harry Davis e John P. Harris, in risposta alla crisi del cinema che, come fenomeno da baraccone, aveva iniziato a stancare gli spettatori. Il crollo dei prezzi (dai 20/25 centesimi negli Stati Uniti) ebbe come punto di arrivo i nickelodeon, dove il cinema, economico e divertente, divenne uno dei passatempi preferiti della classe lavoratrice delle metropoli, in particolare operai e immigrati. Il primo nickelodeon proiettava film in continuazione, e l'esperienza venne presto imitata da centinaia di sale e teatri.\nI nickelodeon furono alla base del processo di costruzione della spettatorialit\u00e0 e, di conseguenza, del cinema classico come linguaggio e istituzione. A differenza del vaudeville, il nickelodeon si caratterizz\u00f2 per l'eliminazione di tutte quelle attivit\u00e0 correlative e alternative alla proiezione (letture, accompagnamenti musicali, lanterna magica ecc.), in favore di una fruizione pi\u00f9 immersiva. Se nel cinema delle origini la proiezione del film era vissuta come una delle tante performance all'interno della serata di variet\u00e0, l'ambiente del nickelodeon, esplicitamente dedicato alla proiezione filmica, rappresent\u00f2 un periodo di transizione verso il cinema classico. I film americani del periodo che va dal 1909 al 1916, infatti, si caratterizzarono per l'introduzione della \"storia\" e del narratore onnisciente; il progressivo aumento di inquadrature pi\u00f9 ravvicinate; la centralit\u00e0 del personaggio/soggetto a fronte di una recitazione meno iperbolica e pi\u00f9 \"naturalistica\". Le sale erano comunque dotate di un organetto o di un pianoforte, per accompagnare la visione dei film (il primo film sonoro risalir\u00e0 al 1927).\nCome nota Miriam Hansen, attraverso il processo di designazione del cinema come \"lingua universale\", i nickelodeon favorirono \"l'ampliamento della base culturale del cinema, secondo i valori e le sensibilit\u00e0 della borghesia\".\nI nickelodeon iniziarono a decadere dal 1915, quando il film \"The Birth of a Nation\" di David Griffith impose la regola, divenuta poi canonica, di una durata di circa 1h e 30' o 2h (lungometraggio), richiedendo sale pi\u00f9 confortevoli. Il prezzo del biglietto sal\u00ec infatti a 10 centesimi."}
{"id": "2041736", "revid": "1543377", "url": "https://it.wikipedia.org/wiki?curid=2041736", "title": "Cadastral Markup Language", "text": "Il Cadastral Markup Language \u00e8 un formato di dati definito dalla Agenzia del Territorio (ora Agenzia delle entrate) per lo scambio di dati cartografici. Il CML \u00e8 realizzato con due tipi di file, il CMF e il CMB. Entrambi sono basati sul linguaggio XML. Difatti l'Agenzia delle entrate fornisce anche i DTD per la validazione."}
{"id": "2041739", "revid": "718859", "url": "https://it.wikipedia.org/wiki?curid=2041739", "title": "Buttonwood Agreement", "text": "Con il termine Buttonwood Agreement ci si riferisce all'accordo del 17 maggio 1792 sanc\u00ec il processo di nascita del \"New York Stock &amp; Exchange Board\" (la borsa di New York, ora nota come NYSE).\nL'accordo fu firmato nel corso della presidenza di George Washington da 24 brokers a Wall Street sotto un platano (in inglese \"buttonwood tree\", da cui il nome dell'accordo) dove, nel XVIII secolo si eseguivano solitamente gli scambi borsistici."}
{"id": "2041740", "revid": "110157", "url": "https://it.wikipedia.org/wiki?curid=2041740", "title": "Amt Gransee und Gemeinden", "text": " \nL'Amt Gransee und Gemeinden \u00e8 una comunit\u00e0 amministrativa che si trova nel circondario dell'Oberhavel nel Brandeburgo, in Germania.\nLa sede amministrativa \u00e8 posta nella citt\u00e0 di Gransee.\nSuddivisione.\nComprende 4 citt\u00e0 e comuni:"}
{"id": "2041741", "revid": "155613", "url": "https://it.wikipedia.org/wiki?curid=2041741", "title": "Santuario di Montenero (Livorno)", "text": ""}
{"id": "2041742", "revid": "599013", "url": "https://it.wikipedia.org/wiki?curid=2041742", "title": "Lami", "text": ""}
{"id": "2041745", "revid": "1776051", "url": "https://it.wikipedia.org/wiki?curid=2041745", "title": "Operation Ground and Pound", "text": "Operation Ground and Pound \u00e8 una canzone della band power metal inglese DragonForce, ed \u00e8 la quarta traccia del loro terzo album, Inhuman Rampage. Dal singolo \u00e8 stato tratto il secondo music-video realizzato dalla band, e cosiccome la loro precedente canzone, Through the Fire and Flames, \u00e8 stato ridotto alla durata di 5 minuti, mentre nella versione originale dell'album, la lunghezza \u00e8 rimasta invariata (quasi 8 minuti).\nDal 21 agosto 2008 la canzone, inoltre, \u00e8 disponibile come contenuto scaricabile per , oltre a \"Revolution Deathsquad\" e \"Heroes of Our Time\".\nVideo.\nIl video mostra la band che suona su un mondo alieno e delle enormi navi da guerra volano sopra di loro, sparando delle sfere elettriche con cui distruggono l'ambiente circostante (preso come spunto dalla copertina dell'album Sonic Firestorm. Durante gli assoli di chitarra, Sam e Herman vengono visti mentre si sfidano in un videogioco musicale, in cui i due impersonano loro stessi e si sfidano a suon di chitarra, e infine Herman ne uscir\u00e0 vincitore. Verso la fine del video, vengono mostrate altre navi che distruggono il pianeta, e il cielo che diventa da arancione a blu."}
{"id": "2041754", "revid": "767487", "url": "https://it.wikipedia.org/wiki?curid=2041754", "title": "Full Moon (album Brandy)", "text": "Full Moon \u00e8 un album in studio di Brandy, pubblicato per la Atlantic Records nel 2002.\nTracce.\nBonus Tracks"}
{"id": "2041755", "revid": "116151210", "url": "https://it.wikipedia.org/wiki?curid=2041755", "title": "Ice (personaggio)", "text": "Ice, il cui vero nome \u00e8 Tora Olafsdotter, \u00e8 un personaggio dei fumetti pubblicati dalla DC Comics, creata da Keith Giffen e J. M. DeMatteis (testi) e da Kevin Maguire (disegni). \u00c8 una supereroina che ha esordito in \"Justice League International\" n. 12 (aprile 1988).\nIn italiano il suo nome \u00e8 stato tradotto anche come \"Ghiaccio\".\nBiografia.\nTora Olafsdotter \u00e8 la figlia del re della Gente dei Ghiacci, una magica e leggendaria popolazione scandinava. Rod Schoendienst, uno scienziato norvegese, venne ingaggiato dal suo governo per rintracciare degli individui dai poteri paranormali che avrebbe permesso loro di avere un rappresentante del gruppo internazionale di pace noto come Global Guardians. Spinta dalla voglia di vedere il mondo al di fuori del suo reame magico, Tora accett\u00f2 l'offerta di Rod e, con il nome in codice di \"Ice Maiden\", si un\u00ec ai Guardians.\nL\u00ec conobbe Beatriz DaCosta, un'esuberante brasiliana dalla personalit\u00e0 esattamente opposta alla sua, che la convinse a seguirla a New York per unirsi alla Justice League International.\nUna retcon successiva ha spiegato che in realt\u00e0 Tora \u00e8 una metaumana il cui nonno era a capo di un sindacato criminale. Per evitare che la figlia subisse l'influenza del nonno, il padre di Tora scapper\u00e0 con lei, ma durante la fuga la bambina risveglier\u00e0 i suoi poteri e uccider\u00e0 sia il padre che il nonno.\nDapprima respinte, le due ragazze mostrarono il loro valore durante una missione in cui la League si trov\u00f2 a corto di personale.\nTora, ora nota col solo nome di Ice, divenne un fiero membro della squadra e un'abile combattente, doti in totale contrasto con la sua vera personalit\u00e0, quella di una pudica e ingenua ragazza. Nonostante gli sforzi di Beatriz, Tora non riusc\u00ec a scrollarsi di dosso la sua innata ingenuit\u00e0, ed \u00e8 sempre molto scossa nello scoprire le differenze tra il mondo reale e il reame incantato in cui crebbe.\nNella League Tora conobbe il suo primo fidanzato, Guy Gardner: quando i due si conobbero Guy, al seguito di un k.o. inflittogli da Batman, present\u00f2 una personalit\u00e0 dolce, timida e affettuosa; i due rimasero comunque insieme anche quando Guy \"riacquist\u00f2\" la sua vera personalit\u00e0 di insopportabile testa calda.\nTora assistette al massacro della Lega e all'omicidio di Superman per mano di Doomsday. Tora fu in seguito uccisa dal criminale noto come \"Overmaster\". Tora verr\u00e0 poi resuscitata da un gruppo russo sovversivo, che voleva riportare in vita \"la Dea\", ed usarla come arma di distruzione di massa. Durante l'evento La notte pi\u00f9 profonda, Ice verr\u00e0 riportata in vita sotto forma di zombie e arriver\u00e0 ad attaccare i suoi amici.\nDopo essere tornata in vita ed aver ottenuto i ricordi del suo vero passato, oltre ad ottenere il potere di mutare il suo corpo in ghiaccio organico, si riunir\u00e0 al suo gruppo di amici, per lottare contro il controllore di menti Maxwell Lord.\nPoteri e abilit\u00e0.\nCome suggerisce il suo nome, Ice pu\u00f2 emettere ghiaccio e neve, tanto da bloccare i nemici o creare piattaforme o muri.\nI suoi poteri sono stati aumentati di molto consentendogli di creare grandi quantit\u00e0 di neve, grandi costrutti di ghiaccio e creare enormi bufere di neve ad area.\nAltre versioni.\nNell'universo AmalgamIce \u00e8 stata fusa con il personaggio Marvel Comics Uomo Ghiaccio dando vita alla supereroina \"Iceberg\", membro del team di \"metamutanti\" \"JLX\"."}
{"id": "2041756", "revid": "599013", "url": "https://it.wikipedia.org/wiki?curid=2041756", "title": "The Birth of a Nation", "text": ""}
{"id": "2041757", "revid": "339392", "url": "https://it.wikipedia.org/wiki?curid=2041757", "title": "Colle di Montenero", "text": ""}
{"id": "2041760", "revid": "290948", "url": "https://it.wikipedia.org/wiki?curid=2041760", "title": "Stato di aggregazione", "text": ""}
{"id": "2041763", "revid": "290948", "url": "https://it.wikipedia.org/wiki?curid=2041763", "title": "Stati di aggregazione", "text": ""}
{"id": "2041764", "revid": "767487", "url": "https://it.wikipedia.org/wiki?curid=2041764", "title": "Charlie Chan alle Olimpiadi", "text": "Charlie Chan alle olimpiadi (\"Charlie Chan at the Olympics\") \u00e8 un film del 1937 diretto da H. Bruce Humberstone sul personaggio di Charlie Chan, ispettore cinese della polizia di Honolulu, interpretato dall'attore di origine svedese Warner Oland.\nIl film ha come sfondo le Olimpiadi di Berlino 1936, come nello stesso anno \u00e8 accaduto al pi\u00f9 celebrato film documentario \"Olympia\" della regista tedesca Leni Riefenstahl.\nTrama.\nIl detective Charlie Chan indaga sul furto di un telecomando che permette di pilotare un aeroplano a distanza. Siamo alla vigilia della Seconda guerra mondiale e il detective, nel corso delle sue indagini, si recher\u00e0 a Berlino ad assistere ai Giochi della XI Olimpiade ai quali partecipa uno dei figli che verr\u00e0 rapito allo scopo di ricattare il detective di Honolulu.\nProduzione.\nIl film fu prodotto dalla Twentieth Century Fox Film Corporation.\nDistribuzione.\nDistribuito dalla Twentieth Century Fox Film Corporation, il film usc\u00ec nelle sale cinematografiche statunitensi il 21 maggio 1937."}
{"id": "2041765", "revid": "36426", "url": "https://it.wikipedia.org/wiki?curid=2041765", "title": "Santuario di Montenero", "text": ""}
{"id": "2041766", "revid": "36426", "url": "https://it.wikipedia.org/wiki?curid=2041766", "title": "Origine del cinema narrativo", "text": ""}
{"id": "2041767", "revid": "767487", "url": "https://it.wikipedia.org/wiki?curid=2041767", "title": "Sylvilagus bachmani", "text": "Il coniglio di boscaglia (Sylvilagus bachmani), o coniglio di boscaglia occidentale, \u00e8 una specie di silvilago diffuso nelle regioni costiere occidentali del Nordamerica, dal fiume Columbia, nell'Oregon, all'estremit\u00e0 meridionale della penisola della Baja California. Il suo areale si estende ad est fino alle pendici orientali dei monti della Sierra Nevada e della Catena delle Cascate.\n\"Habitat\".\nIl coniglio di boscaglia abita in aree cespugliose, soprattutto in quelle ricoperte dal cosiddetto \"chaparral\". Si trova anche in boschi di querce e di conifere o nelle praterie, dove segue sempre una serie di piste nella vegetazione. Per ripararsi non si scava da solo n\u00e9 gallerie n\u00e9 tane, ma utilizza quelle costruite da altre specie o si nasconde semplicemente tra i cespugli. Nell'area della Baia di San Francisco si \u00e8 scoperto che i conigli di boscaglia concentrano le proprie attivit\u00e0 solo alle zone marginali del \"chaparral\", spingendosi solo raramente in zone erbose. Questi margini costituiscono per lui un ambiente pi\u00f9 favorevole persino del \"chaparral\" stesso. Studi condotti in Oregon hanno mostrato inoltre che lascia solo molto raramente le aree cespugliose dove vive. Tra i cespugli, comunque, trascorre pi\u00f9 tempo durante la stagione secca, mentre durante quella umida vive solitamente tra l'erba, in relazione alla crescita annuale della vegetazione. L'utilizzo dell\"'habitat\" \u00e8 probabilmente connesso anche con la stagione riproduttiva.\nDescrizione fisica.\nIl coniglio di boscaglia \u00e8 pi\u00f9 piccolo di molti altri silvilaghi, e diversamente dalla maggior parte di questi ha la parte inferiore della coda di colore grigio, invece che bianco (proprio per questo motivo in inglese non viene indicato con il nome di \"cottontail\", \u00abcoda di cotone\u00bb, come altri silvilaghi, ma semplicemente come \"rabbit\"). La colorazione della pelliccia del dorso varia dal bruno chiaro al grigio, mentre il ventre \u00e8 quasi sempre bianco. Gli adulti misurano 25-35 centimetri di lunghezza e solo raramente superano i 900 grammi di peso.\nQuesta specie \u00e8 stata suddivisa in un gran numero di sottospecie distinte geograficamente; tra queste ricordiamo \"S. b. ubericolor\" dell'Oregon; \"S. b. cinerascens\", \"S. b. mariposae\", \"S. b. riparius\", \"S. b. tehamae\" e \"S. b. trowbridgii\" della California; e \"S. b. cerrosensis\", \"S. b. exiguus\", \"S. b. howelli\", \"S. b. peninsularis\" e \"S. b. rosaphagus\" della Baja California. Le sottospecie \"S. b. bachmani\", \"S. b. macrorhinus\" e \"S. b. virgulti\" hanno areali meno ristretti. \"Sylvilagus bachmani riparius\", il coniglio di boscaglia rivierasco, \u00e8 estremamente minacciato; numeroso in passato lungo i fiumi San Joaquin e Stanislaus, \u00e8 ora ridotto ad una popolazione di poche centinaia di individui nel Parco Statale della Memoria di Caswell. Delle varie sottospecie proposte, solamente le seguenti vengono attualmente riconosciute; gli altri sono solo sinonimi: \"S. b. ubericolor\", \"S. b. cinerascens\", \"S. b. bachmani\", \"S. b. exiguus\", \"S. b. howelli\", \"S. b. cerrosensis\".\nRiproduzione.\nIl coniglio di boscaglia, come altri conigli, pu\u00f2 riprodursi in ogni periodo dell'anno, ma il picco degli accoppiamenti va da febbraio ad agosto. Il periodo di gestazione \u00e8 di circa 22 giorni. Una femmina pu\u00f2 dare alla luce fino a cinque nidiate all'anno, ma due-tre nidiate sono pi\u00f9 comuni. Ognuna di queste \u00e8 composta da uno a sette coniglietti, completamente privi di pelo alla nascita. In media, per\u00f2, il numero dei nati \u00e8 di tre.\nComportamento.\nDa uno studio condotto sulle Colline Berkeley, nella California settentrionale, si \u00e8 scoperto che i maschi hanno territori pi\u00f9 grandi delle femmine durante tutto il corso dell'anno, specialmente in maggio, quando quelli delle femmine si riducono considerevolmente. \u00c8 stato stimato che l'estensione dei territori di questi animali vada dai 4\u00a0km\u00b2 dei maschi ai 2 delle femmine. La forma di queste zone \u00e8 solitamente circolare, ma a seconda della vegetazione pu\u00f2 variare molto in forma e dimensione. Le aree utilizzate, comunque, non sono di forma circolare n\u00e9 uniformi, ma piuttosto consistono in una serie di piste che si collegano direttamente con il fitto della vegetazione. Il comportamentro intraspecifico sembra essere variabile e potrebbe riflettere lo stato delle risorse locali. Alcuni conigli sono stati osservati nutrirsi simultaneamente nella stessa area, ma mantenevano sempre una distanza di 0,3-7 metri l'uno dall'altro, prima che esplodessero in atteggiamenti di minaccia. \u00c8 stato dimostrato che le femmine tendono a non sovrapporre i propri territori, cosa che invece non accade nei maschi; ci\u00f2 potrebbe indicare che le femmine siano territoriali. Per questi animali riunirsi in gruppo potrebbe anche essere utile, soprattutto come deterrente contro i predatori, ma un tale comportamento non \u00e8 ancora stato provato.\nAlimentazione.\nIl coniglio di boscaglia si nutre soprattutto di erba e foraggio, specialmente trifoglio verde, ma pu\u00f2 anche mangiare bacche e brucare dai cespugli.\nPredatori e tecniche di sopravvivenza.\nQuesta specie \u00e8 predata da molti animali, come puma, coyote, volpi, bobcat, donnole e varie specie di rapaci e serpenti. Per sfuggire ai loro attacchi, il coniglio pu\u00f2 rimanere immobile, se si trova tra i cespugli, o correre a zig-zag, se invece si trova in spazi aperti.\nConservazione.\nIl coniglio di boscaglia non viene cacciato dall'uomo, come invece accade a molte altre specie di silvilaghi, soprattutto a causa delle sue piccole dimensioni. Inoltre, non arreca neanche grande danno ai raccolti o ad altre attivit\u00e0 umane. Alcune sottospecie, comunque, sono ritenute minacciate e sono protette dalle leggi statali e federali."}
{"id": "2041768", "revid": "287204", "url": "https://it.wikipedia.org/wiki?curid=2041768", "title": "Guerri", "text": "Il termine guerri pu\u00f2 riferirsi a:"}
{"id": "2041772", "revid": "118247015", "url": "https://it.wikipedia.org/wiki?curid=2041772", "title": "Televisione digitale terrestre in Svizzera", "text": "La Televisione svizzera di lingua italiana ha eseguito la conversione in digitale il giorno 24 luglio 2006, seguita da tutte le altre televisioni SRG SSR. Nella seconda met\u00e0 del 2007 \u00e8 stato lanciato il canale in alta definizione HD Suisse, chiuso il 30 gennaio 2012. La conversione al formato digitale \u00e8 stata completata nel gennaio 2008. Il 29 febbraio 2012 sono nate le versioni in alta definizione di SRF 1, SRF zwei, RTS Un, RTS Deux, RSI LA1 e RSI LA2.\nIl 3 giugno 2019 la SRG SSR ha spento i ripetitori terrestri in tutto il paese abbandonando la tecnologia DVB T considerata poco utilizzata dagli utenti. Da quel momento la televisione in svizzera \u00e8 ricevibile via cavo, iptv, satellite.\nIl passaggio al digitale in Ticino.\nIl 24 luglio 2006, esattamente alle ore 12:45, la SRG SSR ha disattivato i propri ripetitori analogici del Canton Ticino.\nIl Ticino \u00e8 diventato in questa maniera il primo cantone svizzero a ricevere il segnale televisivo soltanto in formato digitale terrestre.\nL'interruzione definitiva delle trasmissioni analogiche era stata preceduta da una vasta e pervasiva campagna di informazione volta a rendere noto a tutta la popolazione l'imminente passaggio alla nuova tecnologia.\nIn seguito allo spegnimento dei ripetitori analogici, \u00e8 divenuto cos\u00ec obbligatorio dotarsi di un decoder, grazie al quale comunque la quantit\u00e0 e la qualit\u00e0 delle emissioni risulta immediatamente migliore.\nOggigiorno la quasi totalit\u00e0 delle marche di televisori integrano, al sintonizzatore classico il decodificatore, rendendo superfluo l'impiego del decoder esterno.\nIl segnale analogico, fino a quel giorno ripetuto anche nel nord Italia, \u00e8 stato cos\u00ec del tutto disattivato. Tuttavia, grazie al digitale terrestre, alcune zone settentrionali potevano ancora vedere i due canali seppur si trattasse di zone estremamente limitate e solo lungo il confine in quanto le principali frequenze utilizzate sono occupate da decenni in modo del tutto legittimo, da emittenti italiane.\nIl 19 giugno 2008 il Consiglio federale aveva concesso alla SRG SSR l'autorizzazione a spegnere il trasmettitore in onde medie del Monte Ceneri. Il Consiglio federale ha accolto con favore la chiusura dell'impianto del Monte Ceneri, dal momento che rinunciando a una tecnologia ritenuta obsoleta come le onde medie l'emittente pubblica ha ridotto notevolmente le spese. Il Consiglio federale non ha nemmeno trascurato la possibilit\u00e0, offerta da una migliore tecnologia, di diffondere un quinto programma sul digitale terrestre DVB-T (Digital Video Broadcasting - Terrestrial)."}
{"id": "2041775", "revid": "339392", "url": "https://it.wikipedia.org/wiki?curid=2041775", "title": "Radiotelevisione Svizzera di lingua Italiana", "text": ""}
{"id": "2041777", "revid": "6923", "url": "https://it.wikipedia.org/wiki?curid=2041777", "title": "Brownsville (Texas)", "text": "Brownsville \u00e8 un comune (\"city\") degli Stati Uniti d'America e capoluogo della contea di Cameron nello Stato del Texas. La popolazione era di abitanti al censimento del 2010, il che la rende la 16\u00aa citt\u00e0 pi\u00f9 popolosa dello stato. Si trova sulla punta meridionale del Texas, sulla sponda settentrionale del Rio Grande, direttamente a nord e al di l\u00e0 del confine con la citt\u00e0 di Matamoros nel Messico.\nGeografia fisica.\nSecondo lo United States Census Bureau, la citt\u00e0 ha una superficie totale di , dei quali di territorio e di acque interne (9,54% del totale).\nSociet\u00e0.\nEvoluzione demografica.\nSecondo il censimento del 2010, la popolazione era di 175.023 abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dall'87,98% di bianchi, lo 0,41% di afroamericani, lo 0,35% di nativi americani, lo 0,68% di asiatici, lo 0,02% di oceanici, il 9,1% di altre etnie, e l'1,46% di due o pi\u00f9 etnie. Ispanici o latinos di qualunque etnia erano il 93,19% della popolazione."}
{"id": "2041778", "revid": "767487", "url": "https://it.wikipedia.org/wiki?curid=2041778", "title": "Fallah", "text": "La parola fallah (plurale \"fallahun/in\", ) significa \"contadino, agricoltore, lavoratore della terra\".\nLa parola deriva dalla radice trilittera &lt;f-l-\u1e25&gt; che significa \"spaccare, fendere (il terreno)\" da cui ha origine anche il sostantivo \"fil\u0101a\", \"agricoltura\" ."}
{"id": "2041779", "revid": "290023", "url": "https://it.wikipedia.org/wiki?curid=2041779", "title": "Algeria ai Giochi della XXIX Olimpiade", "text": "L'Algeria ha partecipato alle Olimpiadi di Pechino dall'8 al 24 agosto 2008."}
{"id": "2041782", "revid": "729019", "url": "https://it.wikipedia.org/wiki?curid=2041782", "title": "Ernesto Horacio Crespo", "text": "Nel 1982, Crespo, allora comandante della 4\u00aa brigata dell'Aeronautica, fu incaricato di creare, insediare e comandare la \"Fuerza A\u00e9rea Sur\" (\"Forza Aerea Sud\"), che avrebbe dovuto gestire le unit\u00e0 aeree sia dell'aeronautica che della marina che in seguito avrebbero dovuto prendere parte alla guerra delle Falkland.\nDal 1985 al 1989, fu Capo di Stato Maggiore sotto la presidenza di Ra\u00fal Ricardo Alfons\u00edn. Durante il periodo delle \"Carapintadas\" (lotte intestine nelle forze armate argentine) l'Aeronautica sotto il suo comando si schier\u00f2 in difesa del governo democratico.\nDurante il suo mandato, la Fuerza A\u00e9rea Argentina svilupp\u00f2 il missile Condor, dismesso poi nei primi anni novanta durante il governo di Carlos Menem sotto le pressioni degli Stati Uniti."}
{"id": "2041784", "revid": "729019", "url": "https://it.wikipedia.org/wiki?curid=2041784", "title": "Falkland Orientale", "text": "Falkland Orientale (in inglese East Falkland, in spagnolo Isla Soledad) \u00e8 un'isola dell'Oceano Atlantico dell'emisfero australe facente parte dell'arcipelago delle isole Falkland.\n\u00c8 l'isola pi\u00f9 vasta dell'arcipelago con una superficie di 6.605\u00a0km\u00b2, e la pi\u00f9 popolata con 2.197 abitanti (secondo il censimento del 2001) concentrati prevalentemente nella met\u00e0 settentrionale.\nIl punto pi\u00f9 elevato dell'isola \u00e8 il Monte Usborne a 705 metri sul livello del mare, ma generalmente la topografia \u00e8 caratterizzata da presenza di basse colline e ondulazioni. Da un punto di vista geologico \u00e8 costituita prevalentemente da arenaria. \u00c8 separata dalla vicina Falkland Occidentale dallo Stretto di Falkland.\nIl centro abitato principale \u00e8 Stanley, capoluogo delle isole nonch\u00e9 porto fondamentale sulla costa orientale. Altri insediamenti minori sono \"Port Louis\", \"Darwin\", \"Port San Carlos\", \"San Carlos\", \"Salvador\", \"Johnson's Harbour\", \"Fitzroy\", \"Mare Harbour\" e \"Goose Green\".\nLa forza lavoro dell'isola \u00e8 impiegata prevalentemente nella pesca, allevamenti ovini, turismo e nel settore pubblico."}
{"id": "2041785", "revid": "729019", "url": "https://it.wikipedia.org/wiki?curid=2041785", "title": "Stazione di Addis Abeba", "text": "La stazione di Addis Abeba (in amarico: \u1266\u1273 \u12a0\u12f2\u1235 \u12a0\u1260\u1263, \"Bota \u0100d\u012bsi \u0100beb\u0101\") detta anche Legehar (da \"la gare\" che in francese significa \"la stazione\") \u00e8 la stazione ferroviaria di Addis Abeba.\nLocalizzazione.\nLa stazione si trova al punto chilometrico (PK) 784+768 dove ha termine la ferrovia Gibuti-Addis Abeba a 2.400 metri d'altezza. \nStoria.\nIl 30 gennaio 1908 venne costituita dai francesi la \"Compagnie du Chemin de fer de Franco-Ethiopien (C.F.E.)\" con l'obiettivo di portare la ferrovia nella capitale etiope dopo che aveva raggiunto Dire Daua; la ferrovia arriv\u00f2 ad Addis Abeba il 20 maggio 1915 e venne inaugurata il 7 giugno 1917. La prima stazione della capitale era una semplice costruzione in legno.\nIl 13 febbraio 1928 i grandi dignitari dell'Impero d'Etiopia con il reggente Ras Tafari Makonnen (futuro Negus Hail\u00e9 Selassi\u00e9) posarono la prima pietra della nuova stazione, progettata dall'architetto francese Paul Barrias (1875-1973), figlio maggiore dello scultore Louis-Ernest Barrias. La stazione venne costruita dalla \"Soci\u00e9t\u00e9 technique et industrielle d\u2019entreprises de Paris\".\nDopo l'occupazione italiana del 1936, il 28 ottobre dello stesso anno, in occasione del quattordicesimo anniversario della Marcia su Roma, arrivarono a Addis Abeba in visita ufficiale il Ministro delle Colonie Alessandro Lessona e il Ministro dei Lavori Pubblici Giuseppe Cobolli Gigli ricevuti dal Vicer\u00e9 d'Etiopia Rodolfo Graziani.\nDurante l'occupazione italiana il piano regolatore di Addis Abeba del 1938 previde l'abbattimento della vecchia stazione ferroviaria per poterla spostare in un'altra zona un po' pi\u00f9 distante dal centro, ma a causa dello scoppio della seconda guerra mondiale i lavori furono sospesi e la stazione \"Legehar\" fu risparmiata.\nDal 2008, in seguito all'abbandono della tratta da Dire Daua a Addis Abeba della ferrovia Gibuti-Addis Abeba, la stazione cadde in disuso.\nA seguito dell'apertura della nuova linea Addis Abeba-Gibuti nell'ottobre 2015, sono state realizzate le due nuove stazioni della citt\u00e0 nei quartieri di Lebu e Kaliti, dove avverr\u00e0 l'interscambio con la rete tranviaria."}
{"id": "2041790", "revid": "729019", "url": "https://it.wikipedia.org/wiki?curid=2041790", "title": "Falkland Occidentale", "text": "Falkland Occidentale (in inglese West Falkland, in spagnolo Gran Malvina) \u00e8 un'isola dell'Oceano Atlantico dell'emisfero australe facente parte dell'arcipelago delle isole Falkland.\n\u00c8 la seconda isola per dimensione dell'arcipelago con una superficie di 4.532\u00a0km\u00b2 (5.413\u00a0km\u00b2 includendo isole minori adiacenti). \u00c8 un'isola prevalentemente collinare, separata dalla vicina Falkland Orientale dallo Stretto di Falkland. Il suo punto pi\u00f9 elevato \u00e8 il Monte Adam, a 698\u00a0m s.l.m..\nLa popolazione \u00e8 inferiore ai 200 abitanti, prevalentemente distribuiti lungo la costa. L'insediamento principale \u00e8 Port Howard posto sulla costa orientale. Altri insediamenti sono Albemarle, Chartres, Dunnose Head, Fox Bay, Fox Bay West, Hill Cove, Port Stephens, e Roy Cove. Nel 1986 l'isola possedeva una popolazione di 265 abitanti, ma erano gi\u00e0 scesi a 144 al censimento del 2001."}
{"id": "2041791", "revid": "25382", "url": "https://it.wikipedia.org/wiki?curid=2041791", "title": "Crispus Allen", "text": "Crispus Allen \u00e8 un personaggio dei fumetti creato da Greg Rucka e Shawn Martinbroug nel 2000 e pubblicato da DC Comics.\nAllen \u00e8 un poliziotto del dipartimento di Gotham City originario di Metropolis, e fa spesso coppia con Renee Montoya.\nBiografia del personaggio.\nIn seguito al terremoto e alla ricostruzione di Gotham City (in \"\"), Allen viene trasferito da Metropolis all'unit\u00e0 Grandi Crimini del GCPD, in coppia con la detective Renee Montoya.\nA differenza della moglie e dei due figli, Allen \u00e8 agnostico.\nUna notte, quando il Ragno Nero (Johnny LaMonica) spara a Montoya, Allen risponde al fuoco, ed uccide il criminale ferendo per\u00f2 la partner; gli Affari Interni indagano su di lui, ma non viene rinvenuto il primo proiettile esploso da LaMonica, rubato da Jim Corrigan, il quale uccide alle spalle Allen che a sua volta indagava, e il delitto irrisolto ha ripercussioni su Montoya, che decide di rassegnare le dimissioni. Inoltre, il corpo di Allen all'obitorio ospita lo Spettro (a partire da \"Crisi infinita\").\nAltri media.\nIl personaggio di Allen, doppiato in lingua originale da Gary Dourdan, \u00e8 presente negli episodi \"Crossfire\", \"In Darkness Dwells\" e \"Deadshot\" del film \"Batman - Il cavaliere di Gotham\"; Allen, inizialmente scettico sulla presenza di Batman a Gotham City, inizia poi a ricredersi.\nCrispus Allen fa alcune apparizioni nella serie televisiva \"Gotham\", interpretato da Andrew Stewart Jones. Anche qui \u00e8 il partner di Montoya.\nSulla pellicola Zack Snyder's Justice League \u00e8 presente un'apparizione di Crispus Allen."}
{"id": "2041792", "revid": "290948", "url": "https://it.wikipedia.org/wiki?curid=2041792", "title": "Sylvilagus mansuetus", "text": "Il coniglio di boscaglia di San Jose (Sylvilagus mansuetus ) \u00e8 una specie di silvilago endemica dell'isola omonima, situata di fronte alle coste della Baja California Sur, in Messico.\nQuesta specie, originatasi da una popolazione insulare di conigli di boscaglia, a cui peraltro somiglia moltissimo nell'aspetto, si nutre dei cactus e delle altre succulente che trova sugli aridi terreni della piccola isola, vasta 170 km\u00b2.\nNonostante sia ancora abbastanza diffuso, questo silvilago non \u00e8 mai stato studiato accuratamente e sappiamo pochissimo della sua biologia."}
{"id": "2041794", "revid": "1529788", "url": "https://it.wikipedia.org/wiki?curid=2041794", "title": "Agatone (martire)", "text": "Agiografia.\nLe fonti su di lui sono decisamente lacunose e non si conosce alcunch\u00e9 di certo. Viene nominato nel Martirologio geronimiano, che commemora il 5 luglio i martiri Agatone e Trifina in Sicilia, senza per\u00f2 riferire ulteriori notizie biografiche. Il suo nome venne in seguito riportato in alcuni manoscritti di area siciliana, in vari martirologi e infine nel Martirologio romano. \nSecondo alcuni studiosi pare essere Agatone I, vescovo di Lipari nel III secolo, quando, intorno al 264, il corpo di san Bartolomeo Apostolo vi giunse. Fu lui che nomin\u00f2 san Bartolomeo patrono delle Eolie. Di questo avvenimento resta traccia nella chiesa intitolata a sant'Agatone \"extra moenia\", sulla cui facciata \u00e8 riportata la data per l'arrivo delle spoglie di San Bartolomeo sull'isola (13 febbraio 264, data che per\u00f2 non ha un riscontro certo).\nSuccessivamente Agatone fu perseguitato, durante l'impero di Decio e poi di Valeriano, e fugg\u00ec da Lipari, rifugiandosi in Sicilia, forse a Lentini, dove visse nascosto in una grotta presso la citt\u00e0, o forse a Brucoli, dove sarebbe rimasto nascosto presso le grotte vicine al Santuario della Madonna dell'Adonai.\nCulto.\nLa Chiesa cattolica lo venera come un santo e lo ricorda il giorno 5 luglio. \nNon \u00e8 pi\u00f9 presente nel Martirologio romano."}
{"id": "2041796", "revid": "287204", "url": "https://it.wikipedia.org/wiki?curid=2041796", "title": "Antonio Vinciguerra", "text": "Biografia.\nNato in una famiglia di musicisti, nonostante dimostri una precoce disposizione al disegno (incomincia a disegnare all'et\u00e0 di tre anni quando la carta gialla della spesa ed il tavolo di cucina accolgono le sue prime gioiose fatiche) e il giudizio favorevole del suo primo maestro Eugenio Carraresi, non viene indirizzato verso studi artistici, ma frequenta l'Istituto Tecnico, lavorando poi come cartellonista, operatore e programmatore meccanografico; nel frattempo per\u00f2 coltiva con tenacia la sua passione fino al 1970 quando decide di fare della pittura la sua professione.\nDecisivo il suo incontro con Pablo Picasso, conosciuto nel 1959 a Vallauris in occasione di una mostra di ceramiche dell'artista spagnolo, che lo influenzer\u00e0 e lo spinger\u00e0 sempre di pi\u00f9 ad approfondire la sua attitudine per l'arte.\nNel 1965 conosce il maestro livornese Giovanni March ed \u00e8 invitato a far parte del movimento storico Gruppo Labronico.\nL'amore per la pittura francese (vive per un breve periodo a Parigi ospite nello studio del pittore Daniel Schinasi in rue du Mont Cenis a Montmartre), accende la sua tavolozza di stampo tonale, come quella del suo maestro Giovanni March, conducendolo verso un uso del colore forte e deciso alla maniera dei Fauves.\nNel 1976 incontra Mino Maccari nel suo studio a Cinquale che, affascinato dall'incisivit\u00e0 del suo segno, lo segnala allo storico dell'arte Federico Zeri.\nNel 1977 hanno inizio una serie di mostre negli USA tra cui quella alla Frank V. de Bellis Collection di San Francisco. Nello stesso anno John Wilson, fiduciario del Boston Museum of Fine Art, acquista alcuni suoi dipinti.\nL'arte di Vinciguerra, in questo periodo assume una svolta in direzione metafisica dove lo spaesamento d'ascendenza surrealista si coniuga con elementi vicini all'arte concettuale suscitando la stima e l'interesse critico dello storico Antonello Trombadori che lo presenter\u00e0 in articoli su riviste specializzate e in testi monografici.\nSul principio degli anni ottanta inizia ad interessarsi alla scultura iniziando a frequentare le fonderie artistiche di Pietrasanta. Del 1983 \u00e8 la sua prima opera pubblica a Livorno, dove realizza, per il centenario della difesa dall'invasione austriaca, un bassorilievo in bronzo per la storica Porta San Marco. Questa sar\u00e0 la prima di una serie di numerose opere pubbliche la pi\u00f9 suggestiva delle quali \u00e8 il portale centrale del Duomo di Livorno, realizzato per ricordare il 400\u00ba anniversario della fondazione della citt\u00e0 ricorso nel 2006, e\nil bronzo di papa Wojtyla che si trova nella piazza del Santuario di Montenero. Ma ci sono anche le 15 sculture della Via Crucis e i dipinti per la chiesa di Santa Lucia Nuova in Banditella, il bronzo dell\"'Ultima Cena\" e \"San Francesco\" alla chiesa di Santa Lucia di Antignano, le tre pale dipinte per l'altare maggiore e la porta in bronzo della chiesa di San Jacopo in Acquaviva, per poi arrivare alle realizzazioni per lo storico Complesso \"A. Gherardesca\" dove Vinciguerra ha dipinto affreschi e trompe l'\u0153il riguardanti ancora una volta la storia della citt\u00e0 e la scultura d'acciaio dedicata a Pietro Mascagni, nella sede dell'Istituto Superiore Musicale a lui intitolato.\nNel 1986 incontra a Ro di Ferrara il critico e storico dell'arte Vittorio Sgarbi che afferma di aver scoperto in lui un nuovo Domenico Gnoli.\nNel 1988 in occasione del centenario della nascita di Giorgio De Chirico, \u00e8 invitato ad esporre a Roma alla mostra \u00abLa Metafisica interpretata. Omaggio a De Chirico\u00bb organizzata dalla Fondazione Giorgio e Isa de Chirico. Tra le altre sono presenti opere di Carlo Guarienti, Jean-Pierre Velly e alcune sculture dello stesso De Chirico.\nNel 1989 soggiorna per la prima volta alle Hawaii dove dipinge la sua prima \"Tela bianca\", dando inizio cos\u00ec ad un nuovo periodo artistico.\nNel 1998 conosce il critico statunitense Barbara Rose, moglie di Frank Stella dal 1961 al 1969, ed \u00e8 inserito da Giunti Editore nel cd-rom Arte su Toulouse Lautrec, di cui disegna la copertina, in collaborazione con Edizioni La Repubblica.\nNel 2002 cura la scenografia de \"Il perfezionista\", un cortometraggio cinematografico del regista Rossano Vittori, premiato al Festival Europacinema di Viareggio.\nNel 2008 il Museo civico Giovanni Fattori di Livorno allestisce ai Granai di Villa Mimbelli una personale dal titolo \u00abAntonio Vinciguerra: L'occhio del silenzio\u00bb, curata da Alice Barontini, pubblicando un catalogo con la prefazione del poeta Luciano Luisi edito da Bandecchi &amp; Vivaldi.\nL'opera.\nDalla presenza all'assenza dell'uomo.\nNei primi dipinti di Antonio Vinciguerra compare spesso come protagonista la figura umana che, in seguito, diventer\u00e0 sempre pi\u00f9 rara nelle opere dell'artista.\nNegli anni settanta la tematica pi\u00f9 apprezzata \u00e8 quella della famiglia, vista come un rifugio intimo da opporre alla freddezza della realt\u00e0 circostante.\nIn un contesto cos\u00ec intimista \u00e8 significativa la scelta di utilizzare come tema principale di questo arco creativo la \"Maternit\u00e0\", evocata anche in seguito attraverso l'analisi sulla figura dell'uovo che affascina l'immaginario dell'artista per i suoi valori simbolici e per la forma chiusa, essenziale e mistica, dalla perfetta linearit\u00e0.\nA met\u00e0 degli anni ottanta (e poi di nuovo per un breve periodo nel 2000) la poetica dell'artista si tinge di forti influenze metafisiche, mantenendo come costante rispetto alle opere precedenti il silenzio delle composizioni e l'attenzione per la banalit\u00e0 del quotidiano.\nA trovare spazio sulle tele sono ora tovaglie e cuscini, divani e cornici, letti sfatti e sacchi dell'immondizia, indumenti trapuntati e armadi rivestiti con la carta da parati. Oggetti che l'artista isola e riproduce in chiave di una straniata oggettivit\u00e0, lasciando che siano i particolari a raccontare storie e a narrare situazioni, mostrando d'ogni cosa il volto pi\u00f9 simbolico e onirico, legato alla memoria.\nL'uomo scompare, tuttavia la sua presenza non viene mai meno. Nelle tele di Vinciguerra infatti \u00e8 dipinta \u00abla presenza dell'assenza\u00bb della figura umana che continua ad essere evocata nella posizione di una sedia in mezzo ad una stanza, nelle pieghe di una camicia gettata su un letto disfatto, nelle tende annodate e poi abbandonate o, ancora, in un tovagliolo piegato, in bilico su un ripiano.\nPerch\u00e9 per l'artista dipingere un oggetto \u00e8 come fare un ritratto ad una persona: quell'oggetto racconter\u00e0 sempre di chi l'ha toccato, usato, amato o gettato.\nUno sguardo ravvicinato sul mistero degli oggetti.\nAlla fine degli anni ottanta, Vinciguerra realizza il ciclo pittorico dei \"Cuscini\" e quello, altrettanto suggestivo, dei \"Sacchi di plastica\".\nQui gli oggetti dimessi del vivere quotidiano, gi\u00e0 indagati nel periodo pi\u00f9 metafisico, diventano pian piano i protagonisti di un'analisi sempre pi\u00f9 profonda e minuziosa, quasi a voler entrare nella materia per scoprirne i segreti, perdendosi in una lunga contemplazione che porta a vedere nuovamente l'oggetto sotto forme mutate. L'artista isola gli oggetti, li ingigantisce e, ingaggiando una sorta di poetica del dettaglio, fa occupare ad un solo particolare l'intera superficie della tela.\nUna pittura, quella di Vinciguerra, che per la sua resa puntuale e meticolosa tradisce l'influenza dell'iperrealismo, ricordando per certi aspetti alcuni lavori dell'artista Domenico Gnoli. Anche se, rispetto a questi due riferimenti, Vinciguerra trova una formula personale. Nelle sue opere infatti l'attenzione per il dettaglio e per il particolare non risulta mai freddamente chirurgica ma si accende di vibrazioni calde che derivano probabilmente dal suo spirito toscano, che infiamma di sentimento il dipinto attraverso palpiti di pennello e sorprese di tocchi, gesti imprevisti e inebrianti giochi di luce.\nNiente, dunque, in lui risulta mai raggelato o meramente oggettivo. Sopra i suoi cuscini s'intuisce che hanno riposato i corpi di chi ha passato lunghe ore di travaglio e di dolore, le sue lenzuola sono il perfetto teatro d'intense notti d'amore, i suoi sacchi raccontano tra le pieghe convulse le storie di chi ha gettato via una parte della sua vita.\nL'assolutezza delle tele bianche.\nLe prime \"Tele bianche\" sono realizzate da Vinciguerra agli inizi degli anni novanta. Si tratta di dipinti in cui prosegue l'indagine sulla materia gi\u00e0 portata avanti con il ciclo dei \"Sacchi\" e dei \"Cuscini\", avvalorando per\u00f2 questa ricerca con operazioni di stampo concettuale.\nIn queste opere infatti sceglie prima alcune tele in base al formato e al tessuto e poi interviene su di esse giocando con la fisicit\u00e0 del supporto. Cos\u00ec Vinciguerra ridipinge le tele ora mettendone in risalto il loro minimale candore ora riempiendole di bruciature e lacerazioni per lasciare intravedere il telaio. Ora delimitandole all'interno di cornici barocche ora componendole in un assemblaggio ritmato di altre tele. La particolarit\u00e0 di queste opere \u00e8 che, a differenza di quanto farebbero altri concettuali, l'artista non utilizza mezzi extrapittorici come la fiamma ossidrica o il taglierino, una cornice vera e propria o un cavalletto su cui montare le composizioni. Vinciguerra non dimentica mai di essere un pittore e per creare apparenti terze dimensioni e nuove percezioni si serve dell'antico e sofisticato mezzo illusorio del trompe l'oeil, ingannando cos\u00ec l'occhio dell'osservatore e puntando l'attenzione sul disagio che un quadro ambiguo trasmette alla persona che lo guarda.\nUn gioco ironico che risulta ancora pi\u00f9 intelligente se si pensa che la tela \u00e8 trattata fin dall'inizio come un oggetto da assecondare: la tela \u00e8 dipinta ma ricalca nel formato e nel colore il tessuto sottostante, reale. Lo stesso vale per il telaio che, pur essendo raffigurato, potrebbe davvero esser lasciato intravedere da uno squarcio nella stoffa.\nEd \u00e8 proprio questa coincidenza tra immagine effettiva e riproduzione pittorica, questo mantenere intatto il mistero della soglia tra realt\u00e0 e pittura, ad innescare nello spettatore una nuova riflessione sul confine, non sempre coscientemente chiaro, tra l'arte e il vero.\nI materiali poveri.\nL'interesse per la materia che accompagna Vinciguerra fin dagli esordi lo spinge agli inizi del nuovo millennio a confrontarsi con \u00abmateriali poveri\u00bb e di scarto come tavole di legno e lamiere arrugginite: rifiuti della societ\u00e0, emblemi della caducit\u00e0 della vita che ora l'artista nobilita e rende immortali, svuotandoli della loro funzione pi\u00f9 banale e quotidiana e trasformandoli invece in una sorta di simulacro.\nIn queste opere riprende l'indagine intorno ai confini tra realt\u00e0 e rappresentazione iniziata con le \"Tele Bianche\" e, per realizzare i suoi lavori, parte dalla forma casuale delle venature del legno e dalle vibrazioni presenti nelle lamiere arrugginite, capaci di \u00abfar apparire\u00bb un'immagine all'artista che poi l'asseconda e la precisa con i pennelli. Le venature di un piano di legno possono cos\u00ec dar vita ad un cavalletto e la ruggine di una lastra metallica pu\u00f2 offrire il disegno per la creazione di un portone.\nIn questo modo, attraverso una costante interrogazione della materia come fonte stessa dell'immagine, l'artista diventa allo stesso tempo creatore e spettatore delle fasi di sviluppo dell'opera, su cui prendono vita forme ed oggetti calati in un'atmosfera quasi soprannaturale, illuminati da una luce morbida, esaltata dal contrasto con l'ombra, che definisce i volumi avvolgendoli e scivolando sulle superfici. Ne escono fuori lavori sottilmente spiazzanti, surreali e quotidiani allo stesso tempo. Un'associazione d'immagini che obbliga chi guarda ad immergersi nell'ambiguit\u00e0 della visione.\nGli accessi impossibili.\nRealizzato dal 2004, il ciclo degli \"Accessi impossibili\" pone al centro del suo essere uno dei leitmotiv pi\u00f9 significativi di Vinciguerra, quello del fascino subito per il mistero.\nIn questa serie di opere, pi\u00f9 che mai, l'artista vorrebbe squarciare il velo delle apparenze e cercare la profondit\u00e0 della superficie, dipingendo una serie d'aperture, d'ingressi, di fessure generanti l'aspettativa di un possibile varco che per\u00f2, alla fine, si lascia solo intravedere, risultando inesorabilmente impenetrabile.\nL'analisi attenta e quasi ossessiva dei ritmi delle pietre nel dipinto \"La Finestra\", la resa puntuale delle venature della materia lignea nell'opera La porta, il disegno attento delle vibrazioni della ruggine, metodicamente ricercate e guidate in un altro, omonimo dipinto, non portano a risposte definitive ma conducono la ricerca dell'artista ad una conoscenza in negativo, immersa nell'oscurit\u00e0 di un \u00aboltre\u00bb che resta tale.\nEd \u00e8 questo uno degli aspetti pi\u00f9 affascinanti di Vinciguerra: la volont\u00e0 di realizzare un'arte indagatrice, che mira ad analizzare e ricercare e, allo stesso tempo, il lasciar trapelare l'amara consapevolezza della totale irrazionalit\u00e0 e incomprensibilit\u00e0 dell'esistenza. Cos\u00ec l'artista fa parlare gli oggetti, soffermandosi su di essi con insistenza ed intensit\u00e0 per guardarli, interrogarli e decifrarli. Salvo poi sospendere ogni cosa in un universo silenziosamente inquieto, in un mistero senza fine che avvolge l'opera e, allo stesso tempo, ne regge l'esistenza.\nI disegni.\nIncisivo, lineare, sinuoso. \u00c8 il tratto di Antonio Vinciguerra che nei suoi disegni mette in luce tutta la sua abilit\u00e0 tecnica attraverso un segno deciso e sintetico. In mostra trovano spazio alcuni dei suoi soggetti preferiti, primi fra tutti quelli riguardanti la sfera dell'intimo: un tema gi\u00e0 presente in alcuni dipinti degli anni settanta, di cui i disegni e i pastelli sono, in alcuni casi, veri e propri studi preparatori.\nRitorna l'universo degli affetti gi\u00e0 tracciato con il ciclo delle \"Maternit\u00e0,\" in cui d\u00e0 vita ad una sorta di personale e spirituale microcosmo da opporre al gelo della realt\u00e0 circostante. Qui l'artista ritrae con pastelli o schizzi veloci parenti e amici colti, quasi di nascosto, in momenti banali del quotidiano: la madre che dorme sulla poltrona, la moglie sdraiata sul divano, i ritratti dei figli ancora piccoli.\nUn altro tema che ricorre spesso nei disegni di Vinciguerra \u00e8 quello delle figure dei prelati, ritratti a volte con devozione spirituale, come avviene nei grandi pastelli dalle tonalit\u00e0 maestose che evidenziano l'imponenza e la monoliticit\u00e0 delle figure, altre volte, invece, disegnati con piglio quasi caricaturale per sorridere benevolmente dell'ossequio e delle formalit\u00e0 nel mondo religioso.\nInfine, ampia \u00e8 la produzione dei cosiddetti \"Disegni Erotici\", in cui gioca e colloca le avventure tutte terrene dei suoi personaggi in un'antichit\u00e0 indefinita, in cui alla sensualit\u00e0 delle figure fa da contrasto una sottile e divertita ironia."}
{"id": "2041799", "revid": "290948", "url": "https://it.wikipedia.org/wiki?curid=2041799", "title": "Flusso elettroosmotico", "text": ""}
{"id": "2041801", "revid": "729019", "url": "https://it.wikipedia.org/wiki?curid=2041801", "title": "Isole Aru", "text": "Le isole Aru (anche isole Aroe o Kepulauan Aru) sono un arcipelago di 95 isole situate nella provincia di Maluku nell'Indonesia orientale.\nGeografia.\nL'arcipelago \u00e8 il pi\u00f9 orientale della provincia di Maluku ed \u00e8 localizzato nel nord del mare degli Arafura, tra il sud-ovest della Nuova Guinea e il nord dell'Australia. Si estende su una superficie totale di 8.563\u00a0km\u00b2. L'isola pi\u00f9 vasta \u00e8 Tanahbesar (anche chiamata Wokam); Dobo, il principale porto dell'arcipelago, \u00e8 sulla vicina piccola isola di Wamar. Altre isole di rilievo sono Kola, Kobroor, Maikoor, e Trangan.\nTutte le isole si presentano prevalentemente pianeggianti, o caratterizzate da basse colline, e tra loro sono separate da stretti canali o brevi tratti di mare. La vegetazione che ricopre le isole \u00e8 un insieme di foreste pluviali tropicali e subtropicali, savane e mangrovie. L'arcipelago, durante le ultime glaciazioni, era connesso alle vicine Australia e Nuova Guinea, e proprio con questa ultima sono in stretta relazione sia la flora che la fauna.\nLa raccolta della madreperla \u00e8 tra le principali risorse delle isole. Fra gli altri prodotti da esportazione vi sono il tabacco e la noce di cocco.\nLa colonizzazione da parte degli olandesi inizi\u00f2 nel 1623."}
{"id": "2041807", "revid": "124843625", "url": "https://it.wikipedia.org/wiki?curid=2041807", "title": "Passaic (New Jersey)", "text": "Passaic \u00e8 una citt\u00e0 degli Stati Uniti, situata nella contea omonima, nello Stato del New Jersey. \u00c8 un importante centro residenziale e sede dell'eparchia della Chiesa greco-cattolica rutena. Conta numerose sinagoghe oltre alla cattedrale di san Michele Arcangelo (\"Cathedral of Saint Michael the Archangel\").\nGeografia fisica.\nSituata a nord di Newark, sul fiume Passaic, dista circa 20\u00a0km dal Lincoln Tunnel, dall'Holland Tunnel e dal ponte intitolato a George Washington che conducono a New York City. \u00c8 servita dalle strade interstatali 3, 46, 80, 21 che conducono agli Stati di New York e del New Jersey. Le principali citt\u00e0 limitrofe sono Clifton, Garfield, Wallington e Rutherford. La sua superficie territoriale \u00e8 di 8,3\u00a0km\u00b2.\nSociet\u00e0.\nEvoluzione demografica.\nAmministrativamente la citt\u00e0 \u00e8 retta secondo i termini del \"Faulkner Act\" che definisce l'organizzazione dei comuni del New Jersey ed ha avuto diverse ondate immigratorie di origini etniche diverse e demograficamente ha avuto una stabilizzazione soltanto dagli anni ottanta.\nSecondo l'United States Census Bureau la sua popolazione al 2000 era costituita da 67.861 abitanti, con una densit\u00e0 di 8.425 abitanti per chilometri quadrato. Il reddito annuo medio familiare \u00e8 di \u00e8 33.594 dollari. Il 21,2% della popolazione ed il 18,4% delle famiglie vivono al di sotto della soglia di povert\u00e0.\nStoria.\nPassaic fu fondata nel 1678 da una comunit\u00e0 di mercanti originaria dei Paesi Bassi. Il suo nome originario era \"Acquackanonk Township\". Tanto il nome della citt\u00e0 quanto quello del fiume che l'attraversa sono derivati da un termine di lingua lenape - \"pahsay\u00e8k\" - che significa \"valle\".\nLa crescita industriale della localit\u00e0 ha preso avvio con il XIX secolo con l'insediamento di industrie del settore tessile e della metallurgia. Il polo industriale locale \u00e8 passato alla storia per uno sciopero attuato nel 1926 in segno di protesta contro le riduzioni salariali che port\u00f2 i lavoratori a ottenere il diritto di libera associazione e assistenza sindacale.\nCuriosit\u00e0/Ufo.\nEra il 29 luglio 1952, verso le 16:30.M., George Stock e un amico erano nel cortile di Stock quando avvistarono uno strano aereo che si avvicinava. Stock ha scattato diverse foto molto chiare di un velivolo solido a forma di disco dall'aspetto metallico in volo. Aveva una cupola semitrasparente in cima, ed \u00e8 stato stimato in circa 29 piedi di diametro. Era un colore metallico grigio-bluastro con una sorta di colore blu verdastro alla cupola in cima. Ha viaggiato lentamente a circa 200 piedi dal suolo."}
{"id": "2041808", "revid": "1632387", "url": "https://it.wikipedia.org/wiki?curid=2041808", "title": "Biohazard (album)", "text": "Biohazard \u00e8 il primo album in studio del gruppo musicale statunitense omonimo, pubblicato nel 1990."}
{"id": "2041809", "revid": "729019", "url": "https://it.wikipedia.org/wiki?curid=2041809", "title": "Isole Kai", "text": "Le isole Kai (anche isole Kei) sono un arcipelago situato nella provincia di Maluku, nell'Indonesia orientale. Fanno parte delle isole Molucche.\nLe isole Kai si estendono su una superficie di 1.438\u00a0km\u00b2 e sono localizzate a sud della Nuova Guinea, a ovest delle isole Aru, e a nord-est delle isole Tanimbar. Arcipelaghi minori sono localizzati ad occidente, come le isole Tayandu (chiamate anche Tahayad) e le isole Watubela pi\u00f9 a nord-ovest.\nL'arcipelago \u00e8 costituito da numerose isole, ed includono:\nCentro principale e capoluogo \u00e8 la cittadina di Tual. Gli abitanti chiamavano le isole con il nome di Nuhu Evav (isole Evav) o Tanat Evav, ma erano conosciute con il nome di Kei nelle isole vicine. Il termine \u201cKai\u201d risale al periodo coloniale olandese e persiste nella bibliografia successiva."}
{"id": "2041810", "revid": "486946", "url": "https://it.wikipedia.org/wiki?curid=2041810", "title": "Esposizione riconosciuta", "text": ""}
{"id": "2041811", "revid": "486946", "url": "https://it.wikipedia.org/wiki?curid=2041811", "title": "Esposizione Internazionale", "text": ""}
{"id": "2041814", "revid": "247933", "url": "https://it.wikipedia.org/wiki?curid=2041814", "title": "Isole Kei", "text": ""}
{"id": "2041816", "revid": "123625661", "url": "https://it.wikipedia.org/wiki?curid=2041816", "title": "Pomeriggio", "text": "Il pomeriggio \u00e8 la parte della giornata che intercorre fra il mezzogiorno e il tramonto, corrispondente al terzo quarto dell'ideale partizione delle 24 ore giornaliere. Il termine deriva dal latino \"post meridiem\", letteralmente \"dopo mezzogiorno\".\nLe ore pomeridiane sono convenzionalmente comprese nell'arco tra le 12:00 e le 17:59. .\nIndicazione oraria pomeridiana.\nNel sistema italiano e centro-europeo le ore pomeridiane (intese da mezzogiorno a mezzanotte) sono quasi sempre indicate con una numerazione che va da 13 a 23, con la ventiquattresima ora indicata dallo 0. Nel sistema statunitense e anglosassone esse vengono spesso indicate con una successione di numeri che, ripetendo le ore antimeridiane (AM), prendono l'aggiunta del suffisso PM (\"post meridiem\" - da 1 a 12) per distinguersi dalle omonime.\nPer\u00f2 di solito nel linguaggio quotidiano si intende il periodo di tempo compreso tra il mezzogiorno e il tramonto."}
{"id": "2041823", "revid": "729019", "url": "https://it.wikipedia.org/wiki?curid=2041823", "title": "Kai Besar", "text": "Kai Besar (anche Grande Kei o Nuhu Yuut, Nusteen) \u00e8 un'isola appartenente all'arcipelago delle Isole Kai situata nella provincia di Maluku, nell'Indonesia orientale.\nFa parte delle isole Molucche e si estende su una superficie di 550\u00a0km\u00b2. L'altra grande isola dell'arcipelago delle isole Kai \u00e8 la vicina Kai Kecil (chiamata anche Piccola Kai) localizzata ad ovest. Ad est di Kai Besar si trova l'arcipelago delle Isole Aru. L'estremit\u00e0 settentrionale dell'isola \u00e8 chiamata \"Tanjung Borang\", mentre la punta meridionale \"Tanjung Weduar\". Il punto pi\u00f9 elevato raggiunge circa i 900 metri sul livello del mare."}
{"id": "2041825", "revid": "201394", "url": "https://it.wikipedia.org/wiki?curid=2041825", "title": "Urban Discipline", "text": "Urban Discipline \u00e8 il secondo album in studio del gruppo musicale statunitense Biohazard, pubblicato nel 1992.\nTracce.\nNel 2000 \u00e8 stata pubblicata una versione rimasterizzata di quest'album, contenente altri 4 pezzi:"}
{"id": "2041827", "revid": "247933", "url": "https://it.wikipedia.org/wiki?curid=2041827", "title": "Grande Kai", "text": ""}
{"id": "2041828", "revid": "810736", "url": "https://it.wikipedia.org/wiki?curid=2041828", "title": "Greg Rucka", "text": "Biografia.\nNato a San Francisco nel 1969, Rucka ha frequentato il Vassar College ed in seguito il Master of Professional Writing Program dell'University of Southern California.\nInizi\u00f2 la carriera scrivendo la serie di romanzi sulla guardia del corpo Atticus Kodiac, che ricevette notoriet\u00e0 per il suo realismo e l'attenzione ai particolari, frutto anche di un'esperienza di Rucka all'Emergency medical technician. L'unico romanzo della serie tradotto in italiano \u00e8 \"Io ti protegger\u00f2\" (Edizioni BD).\nNegli anni novanta ha realizzato per Oni Press \"Whiteout\", \"Whiteout: Melt\" e \"Queen &amp; Country\".\nHa scritto per DC Comics le storie per gli albi di \"Detective Comics\", \"Gotham Central\", \"\", \"52\" e \"Checkmate\". Per Marvel Comics ha collaborato a \"Wolverine\", \"Elektra\" e \"Ultimate Daredevil and Elektra\". Ha inoltre lavorato per Image Comics.\nRucka ha inoltre scritto l'episodio \"Crossfire\" del film d'animazione \"Batman - Il cavaliere di Gotham\" (2008), nel quale compare anche Crispus Allen, personaggio da lui stesso creato per l'universo DC Comics.\nTra il 2009 e il 2010 scrive i numeri 854-863 di \"Detective Comics\", che vedono come protagonista Batwoman.\nNel 2017, con Leandro Fernandez, realizza il fumetto \"The Old Guard\", pubblicato dalla Image e da cui sar\u00e0 tratto l'omonimo film del 2020 diretto da Gina Prince-Bythewood.\nVita privata.\nRucka \u00e8 sposato con la scrittrice Jen Van Meter.\nRiconoscimenti.\nRucka ha vinto numerosi premi, tra cui un Eisner Awards per \"Half a Life\", storia pubblicata in \"Gotham Central\"."}
{"id": "2041829", "revid": "729019", "url": "https://it.wikipedia.org/wiki?curid=2041829", "title": "Kai Kecil", "text": "Kai Kecil (anche Piccola Kei) \u00e8 un'isola appartenente all'arcipelago delle Isole Kai situata nella provincia di Maluku, nell'Indonesia orientale.\nFa parte delle isole Molucche e si estende su una superficie di 399\u00a0km\u00b2. L'altra grande isola dell'arcipelago delle isole Kai \u00e8 la vicina Kai Besar (chiamata anche Grande Kai) localizzata ad est. \u00c8 l'isola pi\u00f9 popolata dell'arcipelago. Qui si trova il centro principale: Tual."}
{"id": "2041832", "revid": "729019", "url": "https://it.wikipedia.org/wiki?curid=2041832", "title": "Isole Tanimbar", "text": "Le isole Tanimbar (anche Timor Laut) sono un arcipelago situato nella provincia di Maluku, nell'Indonesia orientale. Fanno parte delle isole Molucche.\nDescrizione.\nLe Isole Tanimbar sono un gruppo costituito da 30 isole che si estendono su una superficie complessiva di 5.430\u00a0km\u00b2. Sono localizzate a sud-ovest della isole Aru e ad est di Timor e Babar. Le isole separano il mar di Banda a nord-ovest dal mare degli Arafura a sud-est.\nL'isola principale \u00e8 Yamdena (con 2.981\u00a0km\u00b2 di superficie) in cui si trova la citt\u00e0 principale: Saumlaki, situata nella punta meridionale. Approssimativamente sull'arcipelago vivono circa 61.000 persone, di cui 44.000 di fede cristiana e 17.000 di fede musulmana.\nAltre isole sono Wuliaru (anche Wariaru; che si estende su 220\u00a0km\u00b2), Selu (230\u00a0km\u00b2), Larat (515\u00a0km\u00b2), Selaru (775\u00a0km\u00b2)."}
{"id": "2041833", "revid": "6923", "url": "https://it.wikipedia.org/wiki?curid=2041833", "title": "Yamdena", "text": "Yamdema (scritto anche Jamdema durante il periodo coloniale olandese) \u00e8 l'isola principale dell'arcipelago delle Isole Tanimbar situate nella provincia di Maluku, nell'Indonesia orientale.\nFa parte delle isole Molucche e si estende su una superficie di 2.981\u00a0km\u00b2. \u00c8 l'isola pi\u00f9 popolata dell'arcipelago e qui, nell'estremit\u00e0 meridionale si trova il centro principale: Saumlaki.\nLa costa orientale e meridionale \u00e8 bagnata dal Mare degli Arafura, quella occidentale dal Mar di Banda. Si trova a nord dell'Australia e a sud-ovest della Nuova Guinea. Le altre isole dell'arcipelago poste nelle immediate vicinanze sono Selaru a sud-ovest, Molu nord e Larat a nord-est. \u00c8 posta in una posizione quasi equidistante tra le Isole Aru (a est) e Timor a (ovest)."}
{"id": "2041842", "revid": "287204", "url": "https://it.wikipedia.org/wiki?curid=2041842", "title": "Nuri al-Sa'id", "text": "Fu per quindici volte primo ministro dell'Iraq. Dalla sua prima nomina a primo ministro durante il periodo coloniale britannico nel 1930, N\u016br\u012b \u00e8 stato una figura di grande spicco in Iraq durante tutto il periodo monarchico.\nNel corso di numerosi incarichi governativi, fu protagonista di alcune delle principali scelte politiche assunte dall'Iraq contemporaneo. Nel 1930, al suo primo mandato governativo, firm\u00f2 il trattato anglo-iracheno, che fu il primo passo verso una formale indipendenza del suo Paese e che garantiva al Regno Unito illimitati poteri di far stazionare sul suolo iracheno sue forze armate e di far transitare sue truppe sul territorio nazionale iracheno.\nIl trattato garantiva altres\u00ec ai britannici pieno controllo sulle risorse petrolifere del Paese. Mentre il trattato riduceva teoricamente il coinvolgimento del Regno Unito nella vita politica interna dell'Iraq, esso fu nei fatti un mero strumento che assicurava a Londra l'impossibilit\u00e0 per Baghdad di entrare in qualsiasi modo in conflitto con gli interessi militari ed economici britannici. Questo accordo spianava nondimeno la strada all'indipendenza nominale dell'Iraq, conseguita nel 1932: epoca in cui cessava giuridicamente il mandato e l'Iraq entrava nella Societ\u00e0 delle Nazioni.\nNel corso della sua carriera, N\u016br\u012b fu un convinto e continuo sostenitore del ruolo egemonico svolto dalla Gran Bretagna in Iraq, anche se nel periodo del 1941 ebbe forse un abbozzo di apertura verso l'Asse italo-germanico. N\u016br\u012b fu una figura assai controversa ed ebbe numerosi nemici, e dovette fuggire dal suo Paese in due diverse occasioni, connesse a due diversi colpi di Stato. Fino al violento rovesciamento della monarchia nel 1958, la sua politica assolutamente impopolare in patria - in cui era visto come il pi\u00f9 filo-britannico fra i politici iracheni - fu ritenuto il massimo responsabile dello scadente progresso socio-economico del Paese.\nPovert\u00e0 e iniquit\u00e0 sociale erano dilaganti e Nuri divenne un simbolo del regime che aveva fallito nella sua missione di buon governo, scegliendo la repressione al minimo manifestarsi di agitazioni politiche e socio-economiche, al fine di meglio proteggere gli interessi britannici. Il 15 luglio 1958, all'indomani della rivoluzione repubblicana, tent\u00f2 di fuggire travestito da donna, ma fu riconosciuto, catturato e immediatamente linciato e trucidato dalla folla nella pubblica via.\nPrima carriera.\nN\u016br\u012b al-Sa\u02bf\u012bd nacque a Baghdad da una famiglia della media borghesia musulmana sunnita di origini nord-caucasiche. Suo padre apparteneva alla trib\u00f9 dei Karaghul ed esercit\u00f2 funzioni governative di basso profilo. Nuri si diplom\u00f2 in un'accademia militare a Istanbul nel 1906, prosegu\u00ec gli studi col\u00e0 fino al 1911, guadagnandosi i gradi di ufficiale nelle forze armate dell'Impero ottomano, e fu tra gli ufficiali distaccati in Libia nel 1912 per organizzare la resistenza contro l'occupazione italiana di quella lontana provincia ottomana.\nDurante la prima guerra mondiale ader\u00ec al nazionalismo arabo, entrando nella societ\u00e0 segreta al-'Ahd (\"il patto\"), e combatt\u00e9 nella rivolta araba agli ordini dell'emiro Faysal ibn Husayn del Hijaz, che sarebbe per breve tempo diventato re di Siria prima di essere battuto dai francesi nella battaglia di Maysalun e di essere \"indennizzato\" da Londra col trono dell'erigendo Iraq. Come tutti coloro che avevano combattuto a fianco di Faysal, il nuovo sovrano, entr\u00f2 a far parte della ristretta \u00e9lite di governo.\nPosizione iniziale sotto la nuova monarchia irachena.\nN\u016br\u012b guid\u00f2 le truppe arabe di Faysal che avevano preso Damasco sulla scia del ritiro ottomano dalla Siria nel 1918. Quando Faysal fu deposto nel 1920 dall'intervento militare francese (che con il Regno Unito s'era spartita i possedimenti ottomani con gli accordi Sykes-Picot, malgrado le promesse britanniche al padre di Faysal, lo sceriffo di Mecca, al-Husayn ibn \u02bfAl\u012b), N\u016br\u012b segu\u00ec in Iraq il sovrano nel suo esilio, e nel 1922 divenne il primo direttore generale delle forze di polizia irachene. Us\u00f2 la sua posizione per collocare funzionari a lui devoti nella struttura che guidava: una tattica che avrebbe spesso reiterato nelle posizioni governative che avrebbe ricoperto e che gli consent\u00ec di guadagnarsi una notevole forza politica negli anni successivi.\nFu un affidabile alleato di Faysal che, nel 1924, lo nomin\u00f2 suo vice comandante in capo delle forze armate, cos\u00ec da garantirsi la lealt\u00e0 delle truppe al regime monarchico creato. Una volta ancora, N\u016br\u012b sfrutt\u00f2 la sua posizione per rafforzare la propria base personale di potere. Durante gli anni venti, egli sostenne la politica regia di costruire una credibile forza militare, basata sulla lealt\u00e0 alla dinastia degli ufficiali sceriffiani, gli antichi militari ottomani che costituivano la spina dorsale del regime hascemita iracheno.\nPrimo ministro per la prima volta, 1930.\nFaysal incaric\u00f2 per la prima volta Nuri di formare un governo nel 1929, ma fu solo nel 1930 che i britannici si persuasero di non muovergli pi\u00f9 nei suoi confronti obiezioni. Come in occasione della sua prima nomina a un incarico di rilievo, Nuri nomin\u00f2 suoi sostenitori per metterli in posto-chiave dell'amministrazione, ma ci\u00f2 serv\u00ec solo a indebolire la base personale di sostegno ci cui godeva il re fra i funzionari civili, e le antiche buone relazioni fra i due si inasprirono.\nFra i primi atti di Nuri come primo ministro vi fu la firma del trattato anglo-iracheno del 1930, una mossa impopolare, dal momento che esso confermava essenzialmente i poteri mandatari britannici nel Paese e concedevano al Regno Unito prerogative militari permanenti, anche dopo il conseguimento formale dell'indipendenza. Nel 1932 l'Iraq fu comunque ammesso alla Societ\u00e0 delle Nazioni.\nNell'ottobre 1932, Faysal lev\u00f2 la fiducia al suo primo ministro e lo sostitu\u00ec con Naji Shawkat. Questo diminu\u00ec in qualche misura l'influenza di Nuri e dopo la morte in quello stesso anno di re Faysal e l'ascesa al trono di suo figlio di re Ghazi, la sua intimit\u00e0 col palazzo reale decrebbe sensibilmente. Un ulteriore ostacolo per le sue ambizioni fu l'ascesa di Y\u0101s\u012bn al-H\u0101shim\u012b, che sarebbe diventato primo ministro per la prima volta nel 1935. Nondimeno, Nuri continu\u00f2 a ordire intrighi all'interno della potente struttura militare, mentre la sua posizione di fedele alleato del Regno Unito significa che egli non fu mai in realt\u00e0 lontano dal potere.\nNel 1933 i britannici convinsero Ghazi a nominarlo ministro degli esteri, una poltrona che egli conserv\u00f2 fino al colpo di Stato del generale Bakr Sidqi nel 1936. Tuttavia i suoi stretti legami col Regno Unito, che lo avevano aiutato a conservare comunque un ruolo di rilievo nella societ\u00e0 politica irachena, distrusse del tutto la residua popolarit\u00e0 di cui godeva per il suo ormai sempre pi\u00f9 lontano passato.\nIntrighi con l'esercito, 1937-1940.\nIl colpo di Stato del generale Bakr Sidqi mostr\u00f2 la contiguit\u00e0 di Nuri con la ex potenza mandataria: al-Sa'id fu infatti l'unico dei politici a cercare e ottenere rifugio politico entro le mura dell'ambasciata britannica, i cui responsabili non persero tempo a ottenere per il loro ospite l'esilio in Egitto, ancora saldamente sotto il loro ferreo controllo. Nuri torn\u00f2 a Baghdad nell'agosto 1937 e cominci\u00f2 a intessere la sua tela politica per tornare ancora al potere, in collaborazione col colonnello \u1e62al\u0101\u1e25 al-D\u012bn al-Sabb\u0101gh.\nCi\u00f2 preoccup\u00f2 a tal punto l'allora primo ministro, Jam\u012bl al-Midfa\u02bf\u012b che questi riusc\u00ec a persuadere i britannici che N\u016br\u012b aveva un'influenza talmente nefasta sugli eventi che sarebbe stato meglio fosse allontanato dall'Iraq. La cosa comport\u00f2 che N\u016br\u012b fosse costretto ad andare a risiedere direttamente a Londra come ambasciatore iracheno. Disperando forse di recuperare buone relazioni con re Gh\u0101z\u012b, N\u016br\u012b prese allora a perseguire segretamente una cooperazione con la famiglia reale saudita. Tornato a Baghdad nell'ottobre del 1938, N\u016br\u012b ristabil\u00ec i contatti con al-Sabb\u0101gh, e lo persuase a rovesciare il governo di Midfa\u02bf\u012b. Al-Sabb\u0101gh e le sue truppe portarono a compimento il loro colpo di Stato il 24 dicembre del 1938 e N\u016br\u012b fu reinsediato come primo ministro.\nIn questa posizione, egli effettu\u00f2 pressioni su re Gh\u0101z\u012b perch\u00e9 nominasse suo successore il fratellastro, il principe Zayd. Mentre Gh\u0101z\u012b inquietava sempre pi\u00f9 i britannici per i suoi forti sentimenti nazionalistici (etichettati maliziosamente come \"filo-nazisti\" da una serie di pubblicisti e storici compiacenti), espressi attraverso le onde radio della potente emittente radiofonica gestita direttamente dal sovrano iracheno, nel gennaio 1939, il re irrit\u00f2 fortemente anche N\u016br\u012b al-Sa\u02bf\u012bd con la sua nomina di Rash\u012bd \u02bfAl\u012b al-Kayl\u0101n\u012b, responsabile del regio gabinetto (\"d\u012bwan\" ). la campagna condotta da N\u016br\u012b contro i suoi rivali continu\u00f2 per tutto il mese di marzo, quando egli rivel\u00f2 di aver sventato un complotto mirante ad assassinare re Gh\u0101z\u012b, usando questa comoda scusa per condurre un'ingiustificata purga all'interno del corpo degli ufficiali dell'esercito.\nQuando re Gh\u0101z\u012b mor\u00ec in un inspiegabile quanto \"provvidenziale\" incidente automobilistico, il 4 aprile 1939, N\u016br\u012b fu sospettato quasi universalmente di essere stato dietro un complotto mirante a sbarazzarsi di un monarca non gradito a lui e ai suoi protettori britannici. Ai funerali reali la folla grid\u00f2: \u201cN\u016br\u012b, risponderai del sangue di Gh\u0101z\u012b\u201d. Egli appoggi\u00f2 la reggenza di \u02bfAbd al-Il\u0101h per conto del futuro re, Faysal II, ancora minorenne. Il nuovo reggente era infatti anch'egli filo-britannico e abbastanza prono alle direttive di Nuri.\nA quel tempo, la situazione in Europa aveva cominciato ad avere un grande impatto sull'Iraq. La caduta della Francia ad opera delle armate nazista nel giugno 1940 incoraggi\u00f2 alcuni patrioti nazionalisti a coltivare speranze in un futuro positivo per l'Iraq come conseguenza della vittoria della Germania. Mentre N\u016br\u012b rimaneva fedele alla Gran Bretagna, al-Sabb\u0101gh spos\u00f2 la causa della Germania, pur non potendosi definire incline al nazismo il suo pensiero, ma solo intensamente anti-britannico. Questa perdita del principale alleato militare, significava che N\u016br\u012b \u201crapidamente perse la sua capacit\u00e0 di influenzare gli eventi\u201d.\nCoesistenza col reggente negli anni quaranta.\nNell'aprile 1941, gli elementi pro-Asse presero il potere, insediando Rash\u012bd \u02bfAl\u012b al-Kayl\u0101n\u012b come primo ministro. N\u016br\u012b ripar\u00f2 nella Transgiordania, controllata dal Regno Unito, e da l\u00ec fu inviato dalle autorit\u00e0 britanniche al Cairo ma, dopo aver battuto gli iracheni nel breve conflitto del 1941, i vincitori britannici non persero tempo a farlo nominare di nuovo come primo ministro, sotto la protezione delle loro baionette. N\u016br\u012b avrebbe conservato quel posto per due anni e mezzo (periodo insolitamente lungo per i gabinetti iracheni), ma dalla fine del 1943, il Reggente ottenne maggior voce in capitolo per la scelta dei suoi ministri e cominci\u00f2 a mostrare una maggior indipendenza di giudizio. L'Iraq rimase sotto occupazione militare britannica fino alla fine del 1947.\nIl breve avvicinamento del reggente con un tipo di politica pi\u00f9 liberale nel 1947 riusc\u00ec in minima misura ad allontanare i problemi che gravavano sul Paese. Le strutture sociali ed economiche dell'Iraq erano notevolmente mutate dall'epoca dell'insediamento della monarchia, con una popolazione urbana che si era molto accresciuta, con una borghesia in rapida ascesa, e con un'acquisizione assai maggiore della politica da parte dei contadini e degli operai, verso i quali il Partito Comunista Iracheno svolgeva un'azione di crescente penetrazione. Tuttavia, l'\u00e9lite politica, coi suoi stretti legami e i suoi interessi congiunti con le classi dominanti, non fu capace di compiere quei passi radicali che avrebbero potuto consentirle di difendere il regime monarchico. In questo flebile tentativo dell'\u00e9lite di conservare il proprio potere durante l'ultimo decennio monarchico, N\u016br\u012b, pi\u00f9 del reggente, avrebbe giocato un ruolo sempre pi\u00f9 dominante, in larga misura grazie alla capacit\u00e0 delle classi politiche dominanti.\nIl regime resiste alle montanti tensioni politiche.\nNel novembre 1946, uno sciopero di lavoratori del settore petrolifero culmin\u00f2 in un massacro degli scioperanti da parte della polizia irachena, e Nuri torn\u00f2 ad essere ancora una volta primo ministro. Per breve periodo egli chiam\u00f2 nel suo governo elementi appartenenti al cosiddetto Partito Liberale dell'ex primo ministro Tawf\u012bq al-Suwayd\u012b, o del Partito Nazionale Democratico di K\u0101mil al-J\u0101dirj\u012b, ma presto torn\u00f2 al suo consueto approccio autoritario e repressivo, ordinando l'arresto di numerosi comunisti (che erano dietro gli scioperi) nel gennaio 1947. Fra gli arrestati figurava il mitico segretario del Partito Comunista Iracheno, Y\u016bsuf Salm\u0101n Y\u016bsuf, detto Fahd.\nNel frattempo i britannici tentavano di legalizzare una loro permanente presenza militare in Iraq, anche oltre i termini fissati dal trattato del 1930, sebbene non vi fosse pi\u00f9 alcun conflitto mondiale che potesse giustificare tale continua presenza nel Paese. Tanto Nuri, quanto il reggente mantenevano stretti ma impopolari rapporti con il Regno Unito, che in effetti costituiva la miglior garanzia per mantenere il loro ruolo egemonico nella societ\u00e0 irachena e cominciarono a progettare un nuovo trattato anglo-iracheno che sostituisse quello del 1930 che doveva scadere solo nel 1957. Ai primi di gennaio del 1948, Nuri stesso guid\u00f2 una delegazione irachena nel Regno Unito e il 15 gennaio un nuovo trattato fu firmato.\nLa risposta delle strade di Baghdad fu immediata e furiosa. Dopo sei anni di occupazione britannica, nessun atto poteva essere pi\u00f9 impopolare di quello che concedeva al Regno Unito un ancor maggior ruolo politico in Iraq. Dimostrazioni si ebbero gi\u00e0 il giorno seguente la firma, con studenti che svolsero un ruolo prominente e col Partito Comunista che guidava la massima parte della reale opposizione al governo di Nuri. Le proteste s'intensificarono nei giorni successivi, finch\u00e9 la polizia non apr\u00ec il fuoco sui dimostranti il (20 gennaio), provocando numerose vittime. Il giorno dopo, il reggente \u02bfAbd al-Il\u0101h sconfess\u00f2 il nuovo trattato. Nuri torn\u00f2 a Baghdad il 26 gennaio e immediatamente dette mano a una dura politica repressiva contro i dimostranti. Alla manifestazione di massa del giorno successivo, la polizia apr\u00ec ancora il fuoco, lasciando sul terreno numerosi morti.\nIn quel duro confronto con la volont\u00e0 popolare, Nuri distrusse qualsiasi sua residua credibilit\u00e0 di uomo politico: sebbene conservasse un potere considerevole, egli era ormai generalmente detestato. Il successivo rilevante impegno diplomatico di Nuri fu il patto di Baghdad, una serie di accordi conclusi fra il 1954 e il 1955 che legavano politicamente e militarmente l'Iraq alle potenze occidentali e ai loro alleati regionali, in particolar modo alla Turchia (gi\u00f2 inclusa nella NATO. Questo patto wfu particolarmente importante per Nuri, perch\u00e9 era favorito da britannici e statunitensi, che cercavano una dimensione planetaria per la cosiddetta \"dottrina Eisenhower\" in funzione anti-sovietica. D'altro conato il patto era per\u00f2 contrario alle aspirazioni politiche della maggioranza del Paese. Forte della sua posizione, Nuri rafforz\u00f2 la repressione politica e la censura. In quella fase per\u00f2 la reazione fu assai meno combattiva di quella mostrata nel 1948.\nSecondo lo storico Hanna Batatu, ci\u00f2 pu\u00f2 essere spiegato dalle condizioni economiche migliori e dalla debolezza del Partito Comunista, che aveva subito una durissima repressione e che era squassato da divisioni interne. La situazione politica si deterior\u00f2 nel 1956, con insurrezioni nelle citt\u00e0 di Najaf e di Hayy, mentre l'attacco all'Egitto da parte d'Israele, coordinato con il Regno Unito e la Francia che reagivano con le armi alla nazionalizzazione della Compagnia del Canale di Suez, esacerb\u00f2 ulteriormente gli animi degli iracheni, mostrando tutta l'implausibilit\u00e0 di un Patto filo-occidentale i cui partecipanti avevano aggredito un Paese arabo che intendeva conseguire una reale indipendenza, anche con la nazionalizzazione di societ\u00e0 straniere che avevano agito per decenni in regime di assoluto monopolio.\nLa posizione politica di Nuri s'indeboliva, mentre le opposizioni cominciavano a coordinare le loro attivit\u00e0: nel febbraio 1957, un Fronte d'Unione Nazionale fu organizzato, composto dal Partito Nazionale Democratico, dal Partito dell'Indipendenza (\"izb al-Istiql\u0101l\" ), dai comunisti e dal Partito del Ba\u02bfth. Un analogo processo caratterizz\u00f2 il corpo degli ufficiali delle forze armate, con la formazione del Consiglio Supremo degli Ufficiali Liberi. I tentativi di Nuri di assicurarsi la lealt\u00e0 dei militari tramite generosi benefici, fall\u00ec miseramente. La monarchia hascemita e la consimile monarchia in Giordania reagirono all'unione fra Egitto e Siria, che avevano costituito la Repubblica Araba Unita (RAU) nel febbraio del 1958, formando la Federazione Araba d'Iraq e Giordania. Nuri tent\u00f2 di convincere il Kuwait a unirsi alla Federazione ma i britannici, in modo abbastanza miope, si opposero. Nuri fu il 1\u00ba Primo Ministro della nuova Federazione, che subito per\u00f2 fin\u00ec a causa del colpo di Stato che mise fine alla monarchia irachena.\nCaduta della monarchia e morte di Nuri.\nNel momento in cui la crisi del Libano del 1958 conosceva una \"escalation\", la Giordania richiese l'aiuto delle truppe irachene, che erano in marcia il 14 luglio allo scopo di avvicinarsi alla frontiera del paese arabo \"fratello\". Invece per\u00f2 di eseguire gli ordini dello Stato Maggiore, le truppe corazzate del col. \u02bfAbd al-Kar\u012bm Q\u0101sim (Kassem) - comandante della XIX Brigata della II Divisione meccanizzata del gen. Gh\u0101z\u012b al-D\u0101ghest\u0101n\u012b - nel passare per Baghdad s'impadron\u00ec, con l'aiuto del col. \u02bfAbd al-Sal\u0101m \u02bf\u0100ref (che guidava la XX Brigata), della radio, liberando i prigionieri politici imprigionati nel carcere di Ba\u02bfq\u016bba.\nTutti i posti-chiave della capitale furono posti sotto controllo e alla famiglia reale fu impartito l'ordine da parte di \u02bfAbd al-Kar\u012bm Q\u0101sim di evacuare il Palazzo Reale. Tutti furono radunati nel suo cortile: re Faysal II; il Principe \u02bfAbd al-Il\u0101h e sua moglie, la Principessa Hiy\u0101m; la Principessa Naf\u012bsa, la madre di \u02bfAbd al Il\u0101h (la Principessa \u02bfAbadiyya), la zia del sovrano e numerosi servitori. Addossati a turno al muro furono colpiti a morte dal cap. \u02bfAbd al-Satt\u0101r al-Sab\u02bf, appartenente agli \"Ufficiali Liberi\". Dopo 37 anni finiva cos\u00ec nel sangue la monarchia hascemita d'Iraq.\nN\u016br\u012b cerc\u00f2 freneticamente di nascondersi ma fu catturato il giorno seguente mentre cercava di scappare travestito da donna (ma con scarpe da uomo) e abbattuto sulla strada stessa. Fu sepolto immediatamente ma una folla inferocita dissotterr\u00f2 il cadavere e lo trascin\u00f2 in macabro corteo lungo le strade di Baghdad, dove fu infine appeso a una forca, bruciato e mutilato."}
{"id": "2041843", "revid": "339392", "url": "https://it.wikipedia.org/wiki?curid=2041843", "title": "Macroclemys", "text": ""}
{"id": "2041845", "revid": "118813875", "url": "https://it.wikipedia.org/wiki?curid=2041845", "title": "Shakuntala", "text": "\u015aakuntal\u0101 \u00e8 un personaggio del poema epico indiano \"Mah\u0101bh\u0101rata\" e la protagonista di un celebre dramma del poeta indiano K\u0101lid\u0101sa, intitolato \"Abhij\u00f1\u0101na\u015b\u0101kuntala\".\n\u00c9 la madre di Bharata, nel \"Mah\u0101bh\u0101rata\"."}
{"id": "2041846", "revid": "1632387", "url": "https://it.wikipedia.org/wiki?curid=2041846", "title": "State of the World Address", "text": "State of the World Address \u00e8 il terzo album in studio del gruppo musicale statunitense Biohazard, pubblicato nel 1994."}
{"id": "2041848", "revid": "256896", "url": "https://it.wikipedia.org/wiki?curid=2041848", "title": "Alloro poetico", "text": ""}
{"id": "2041859", "revid": "486946", "url": "https://it.wikipedia.org/wiki?curid=2041859", "title": "Roccia di Adamo", "text": ""}
{"id": "2041861", "revid": "287204", "url": "https://it.wikipedia.org/wiki?curid=2041861", "title": "Cyril Connolly", "text": "Compagno di scuola di George Orwell e Cecil Beaton alla St Cyprian's School, ebbe a scrivere: \u00ab\"Orwell mi diede prova che esisteva un'alternativa al carattere, l'Intelligenza. Beaton me ne mostr\u00f2 un'altra, la Sensibilit\u00e0\"\u00bb. Connolly vinse il Premio di Storia \"Harrow History Prize\", spingendo Orwell al secondo posto, e il Premio di Inglese, lasciando a Orwell solo quello dei Classici. Poi vinse una borsa di studio per andare a Eton un anno dopo lo stesso Orwell. Ebbe numerosi successi accademici, con vari premi, laureandosi al Balliol College di Oxford a pieni voti.\nCarriera letteraria.\nNel 1928 Connolly fu assunto dal giornale della sinistra \"New Statesman\" ove continu\u00f2 a lavorare per tutti gli anni trenta. Nel 1930, spos\u00f2 l'americana Jean Bakewell che \"si dimostr\u00f2 una delle forze pi\u00f9 liberatorie della sua vita... un'edonista senza complicazioni, indipendente, avventurosa, che celebrava l'attimo fuggente... una personalit\u00e0 attraente: calda, generosa, acuta e disponibile ...\" Bakewell gli forn\u00ec quel supporto economico che gli permise di godersi numerosi viaggi, specialmente lungo le coste mediterranee, l'ospitalit\u00e0, la cucina e le bevande. Sebbene avesse sopportato le \"scappatelle\" di Connolly per molti anni, alla fine lo lasci\u00f2 nel 1935, con suo grande dolore. Connolly scrisse solo un romanzo, \"The Rock Pool\" (1936), un'opera satirica che descriveva un gruppo di \"vitelloni\" a fine stagione sulla riviera francese, basata principalmente sulle sue esperienze nel sud della Francia.\nSegu\u00ec nel 1938 la sua opera pi\u00f9 nota, l'autobiografia che forma la seconda parte del libro \"Enemies of Promise (I nemici dei giovani talenti)\". In essa Connolly cerc\u00f2 di spiegare la sua incapacit\u00e0 a produrre quel capolavoro letterario che tutti si aspettavano producesse. Nel 1940 fond\u00f2 l'importante e influente rivista letteraria \"Horizon\" insieme a Peter Watson, finanziatore della stessa e direttore artistico \"de facto\". Connolly cur\u00f2 \"Horizon\" fino al 1950 (con Stephen Spender quale curatore associato e \"non citato\", fino al 1941). Fu inoltre curatore letterario per breve tempo (1942-3) dello \"The Observer\", fino ad un litigio con l'editore David Astor. Durante la seconda guerra mondiale scrisse, sotto lo pseudonimo di \"Palinurus\", \"The Unquiet Grave (La tomba inquieta),\" interessante raccolta di osservazioni e meditazioni. Dal 1952 fino alla morte, Connolly fu co-direttore delle recensioni letterarie (con Raymond Mortimer) presso il \"The Sunday Times UK\".\nConnolly fu insignito del titolo \"Commendatore dell'Ordine dell'Impero Britannico\" dalla Regina Elisabetta II d'Inghilterra e di varie altre onorificenze, tra le quali anche la L\u00e9gion d'honneur.\nValutazione.\nConnolly produsse le sue opere migliori come critico letterario. Come Edmund Wilson negli Stati Uniti, cos\u00ec anche Connolly in Gran Bretagna ebbe enorme influenza nell'ambiente letterario del periodo. Astuto e mordace commentatore, con grandi talenti espressivi, Connolly modell\u00f2 il pensiero e le attitudini di un'intera generazione.\nQuale editore di \"Horizon\", a volte eccessivamente entusiasta dei nuovi stili e delle correnti moderniste, Connolly forn\u00ec il trampolino di lancio ad una notevole serie di scrittori emergenti. Kenneth Tynan, nel marzo 1954 su \"Harper's Bazaar\", lod\u00f2 lo stile di Connolly come \"una delle pi\u00f9 brillanti possessioni letterarie inglesi\".\nRiferimenti nella cultura di massa.\nIl nome di Cyril Connolly appare in coda alla canzone di Monty Python, \"Eric the Half-a-Bee\", in un gioco di parole.\nNel premiato (e filmato) romanzo di Ian McEwan \"Espiazione\" (2001) la protagonista Briony Tallis, nascente autrice, presenta a Connolly il suo primo romanzo breve. Viene inclusa la sua lunga lettera di rifiuto (fittizia, ma costruita nel tipico stile di Connolly) dove cerca di attutire il colpo e offre suggerimenti per incoraggiare Tallis a continuare e migliorare. Tallis migliora e diventa una scrittrice di successo, rendendo chiaro l'importante contributo di Connolly alla sua formazione.\nIn aprile 2007 lo \"Oxford Dictionary of National Biography\" celebr\u00f2 il ventesimo anniversario dei cartoni animati \"The Simpsons\" nominando Cyril Connolly quale equivalente di Homer Simpson, giudicandolo \u00abun uomo che, come Homer, non scrisse mai un grande romanzo; il cui genio, come quello di Homer, risiede nel fallimento; un uomo noto per la sua \u2018avidit\u00e0, accidia, golosit\u00e0, inconsistenza e malinconia\u2019\u00bb.\nNel film biografico della BBC TV \"An Englishman Abroad\" (\"Un inglese all'estero\") (1983), la spia Guy Burgess chiede all'ospite attrice Coral Browne notizie e pettegolezzi dall'Inghilterra. Per due volte le chiede di Cyril Connolly e per due volte lei risponde che non sa chi sia."}
{"id": "2041865", "revid": "35813", "url": "https://it.wikipedia.org/wiki?curid=2041865", "title": "Uno Scandalo in Boemia", "text": ""}
{"id": "2041868", "revid": "1318658", "url": "https://it.wikipedia.org/wiki?curid=2041868", "title": "Mata Le\u00e3o", "text": "Mata Le\u00e3o \u00e8 il quarto album in studio del gruppo musicale statunitense Biohazard, pubblicato nel 1996. Il titolo \u00e8 composto di due parole portoghesi, una cui traduzione (anche se non molto corretta) pu\u00f2 essere \"chi uccide il leone\" (il termine \u00e8 usato per denominare un tipo di presa di soffocamento nel ju jitsu brasiliano)."}
{"id": "2041870", "revid": "1564499", "url": "https://it.wikipedia.org/wiki?curid=2041870", "title": "Herdoniae", "text": ""}
{"id": "2041871", "revid": "1305772", "url": "https://it.wikipedia.org/wiki?curid=2041871", "title": "Castlevania (videogioco 1999)", "text": "Castlevania, in Giappone \u00e8 un videogioco sviluppato e pubblicato da Konami per Nintendo 64 nel 1999: si tratta del primo titolo in tre dimensioni dell'omonima serie. Durante lo sviluppo era noto come Dracula 3D e Dracula 64, mentre tra i fan (e i media) il gioco viene chiamato \"Castlevania 64\" per differenziarlo da altri capitoli dotati del medesimo nome.\nTrama.\n1852: un giovane guerriero Reinhardt Schneider seguendo una lunga scia di sangue giunge in prossimit\u00e0 del castello di Dracula, deciso a voler fermare le gesta malvagie del Re dei vampiri, che ancora una volta straziano la terra dei mortali. Sebbene non porti il nome del casato Belmont, Reinhardt Schneider appartiene alla stessa linea di sangue di Simon, Christopher e Trevor, inoltre, ha ereditato la Vampire Killer, la sacra frusta ammazzavampiri del Clan Belmont. Qui il prode guerriero incontra Carrie Fernandez, una giovane bambina di 12 anni, orfana con un oscuro passato e dotata di misteriosi poteri magici, Carrie \u00e8 la discendente diretta di Sypha Belnades, la potente mistica che insieme a Trevor Belmont, Alucard e Grant Danasty combatterono le forze del male impedendo al Conte di conquistare l'Europa durante il 1476 in \"\". Ancora una volta il destino del mondo dipende da due coraggiosi eroi...\nModalit\u00e0 di gioco.\nRappresentando l'inizio di una nuova concezione videoludica della serie, che passa dalla grafica bidimensionale ad una tridimensionale, Konami ha deciso di aggiungere nuovi personaggi all'iconografia storica di Castlevania. Il protagonista maschile incarna la classica tradizione di gioco: frusta, pugnale, acqua santa e croci benedette restano gli \"utensili\" con cui dovr\u00e0 affrontare l'armata delle tenebre in vasti livelli esterni ed interni del gioco, mentre invece la piccola Carrie avr\u00e0 un arsenale magico di armi a distanza come proiettili di fuoco e globi di energia magica che renderanno molto pi\u00f9 agevole l'abbattimento delle creature. L'esplorazione del castello \u00e8 molto lineare, assume valenze platform impegnative con trabocchetti da evitare piattaforme mobili su cui salire e meccanismi da attivare. La struttura dei livelli, cos\u00ec come la posizione dei nemici nell'area di gioco, cambier\u00e0 a seconda di chi si decider\u00e0 di impersonificare se Carrie o Reinhart. Torna anche la caratteristica temporale gi\u00e0 presente in \"Simon's Quest\": con l'arrivo della notte i nemici si faranno molto pi\u00f9 coriacei e difficili da sconfiggere. Non mancano infine imponenti Boss di fine livello, ognuno dotato di una sua strategia per essere sconfitto.\nSviluppo.\nIl titolo mentre era in via di sviluppo a cura di Konami Computer Entertainment Kobe (KCEK), era stato originariamente reso noto come Dracula 3D. La stampa specializzata battezz\u00f2 questo gioco Dracula 64 dopo aver ricevuto alcune informazioni durante le fasi di sviluppo del gioco. Nel mese di ottobre 1998 durante il Tokyo Game Show sono stati mostrati vari livelli del gioco riscuotendo un discreto successo tra il pubblico. Pi\u00f9 tardi lo stesso mese, \u00e8 stato rivelata da KCEK l'intenzione di abbandonare il progetto di due dei quattro personaggi originariamente previsti nel gioco: Reinhart, Kola, Cornell e Carrie.\nNel gennaio 1999 viene resa nota la data di uscita giapponese del gioco, fissata per il 4 marzo 1999.\nIl concept art del gioco \u00e8 stato progettato da Yasuomi Umetsu. L'esterno della Villa si basa presumibilmente su una delle facciate del francese Ch\u00e2teau d'Azay-le-Rideau. Il castello di Dracula \u00e8 basato su Mont Saint-Michel. Diversi elementi del gioco sono stati progettati per alludere al passato della saga di Castlevania: il costume alternativo di Carrie \u00e8 un esplicito omaggio all'abito di Maria Renard in \"Akumaj\u014d Dracula X Chi no Rondo\". Il costume alternativo di Reinhardt invece \u00e8 un omaggio a Simon Belmont, protagonista del primo Castlevania.\nMusiche.\nL'ottima colonna sonora di questo capitolo di Castlevania \u00e8 stata composta da Masahiro Kimura, Motoaki Furukawa e Mariko Egawa. Nella schermata del titolo del gioco Tomokuni Katayama esegue con il violino un brano solista, \"Bloodlines\" presente in \"Chi no Rondo\". La colonna sonora del gioco \u00e8 stata pubblicata in Giappone il 26 marzo 1999 e successivamente in Europa sotto il nome di Castlevania: The Original Soundtrack. Nel gioco sono presenti inoltre piccoli campionamenti vocali soprattutto per il prologo e alcuni dei personaggi principali del gioco. Bianca Allen d\u00e0 la voce a Carrie e Andrew Hanikson per Reinhardt."}
{"id": "2041872", "revid": "287204", "url": "https://it.wikipedia.org/wiki?curid=2041872", "title": "Mata Leao", "text": ""}
{"id": "2041879", "revid": "232134", "url": "https://it.wikipedia.org/wiki?curid=2041879", "title": "Epitaph records", "text": ""}
{"id": "2041880", "revid": "1305772", "url": "https://it.wikipedia.org/wiki?curid=2041880", "title": "Windows 2.x", "text": "Windows 2.x era una serie di sistemi operativi, prodotti da Microsoft, dal 1987 al 1989."}
{"id": "2041883", "revid": "767487", "url": "https://it.wikipedia.org/wiki?curid=2041883", "title": "Vjerka Serdju\u010dka", "text": "Ha raggiunto la notoriet\u00e0 in Europa con il singolo \"Dancing Lasha Tumbai\", tratto dall'album \"Dancing Europe\", con cui \u00e8 arrivato in seconda posizione all'Eurovision Song Contest 2007.\nBiografia.\nNel 2016 \u00e8 stata ufficializzata la sua partecipazione tra i giudici della selezione nazionale ucraina per l'Eurovision Song Contest e del talent show X Factor Ucraina.\nDurante la serata finale dell'Eurovision Song Contest 2019, si sono esibiti quattro ex concorrenti delle passate edizioni dell'Eurovision Song Contest, tra cui Verka Serduchka, che partecip\u00f2 all\u2019edizione del 2007 che si svolse a Helsinki, classificandosi al secondo posto.\nIl 12 dicembre 2019 viene pubblicato per il download digitale e trasmesso in rotazione radiofonica il singolo \"Make It Rain Champagne\"."}
{"id": "2041886", "revid": "663330", "url": "https://it.wikipedia.org/wiki?curid=2041886", "title": "Karyn Kusama", "text": "Biografia.\nKaryn Kusama nasce il 21 marzo 1968 a Brooklyn (New York) da una famiglia di origini giapponesi; durante gli anni novanta svolge vari lavori per pagarsi gli studi alla New York University, dove poi ottiene la laurea. Ha esordito nel mondo dello spettacolo nel 2000, dirigendo e sceneggiando il film sportivo \"Girlfight\", con Michelle Rodriguez come protagonista. Questo \u00e8 anche l'unico film per cui ha concorso in vari festival cinematografici, quali il Sundance Film Festival, il Festival internazionale del film di Cannes, il Deauville American Film Festival, il Flanders International Film Festival e altre gare minori.\nPer l'interpretazione eccellente della Rodriguez, al Festival di Cannes le \u00e8 stato assegnato l'\"Award of the Youth\", al Deauville Film Festival il \"Grand Special Prize\" e al Sundance Film Festival il \"Grand Jury Prize\". Al Sundance le \u00e8 stato assegnato il Premio alla miglior regia, mentre ai Gotham Awards l'\"Open Palm Award\".\nCinque anni pi\u00f9 tardi ha collaborato con un'altra attrice di grosso calibro, Charlize Theron, nel film d'azione fantascientifco \"\u00c6on Flux - Il futuro ha inizio\".\nNel 2006 si \u00e8 sposata con lo sceneggiatore Phil Hay, amico e collega di Matt Manfredi dai tempi del college. La coppia ha avuto un figlio di nome Michio. Nel 2009 ha diretto la commedia nera \"Jennifer's Body\", con la partecipazione di Megan Fox e Adam Brody. Si dedica anche alla regia di serie televisive."}
{"id": "2041889", "revid": "287204", "url": "https://it.wikipedia.org/wiki?curid=2041889", "title": "No Holds Barred", "text": "No Holds Barred \u00e8 il primo album dal vivo del gruppo musicale statunitense Biohazard, pubblicato nel 1997."}
{"id": "2041890", "revid": "773636", "url": "https://it.wikipedia.org/wiki?curid=2041890", "title": "Cappella di Pian di Morrano", "text": "La cappella di Pian di Morrano \u00e8 un edificio religioso situato nel comune di Pitigliano, presso la fattoria di Pian di Morrano, che conferisce la denominazione alla suddetta localit\u00e0 situata all'estremit\u00e0 meridionale del territorio comunale, in corrispondenza del confine con il Lazio. La sua ubicazione \u00e8 al km 8 della strada provinciale 25.\nStoria.\nIl piccolo edificio religioso fu costruito come cappella gentilizia della fattoria di Pian di Morrano tra la fine del Seicento e gli inizi del Settecento, proprio nello stesso periodo in cui venne costruito lo storico complesso rurale.\nLa chiesa fu utilizzata come luogo di preghiera dai proprietari della fattoria e dai lavoratori che venivano impiegati nelle varie attivit\u00e0 agricole; vi si tenevano anche le funzioni religiose nei giorni festivi. L'edificio religioso \u00e8 rimasto un luogo di culto privato, pur continuando ad essere aperto in determinate occasioni.\nDurante il secolo scorso furono rivestite in intonaco gran parte delle pareti esterne della cappella, che originariamente dovevano presentarsi in conci di tufo.\nDescrizione.\nLa cappella di Pian di Morrano si presenta come un piccolo edificio ad aula unica con il tetto a capanna.\nLa facciata principale si caratterizza per la semplicit\u00e0 e la sobriet\u00e0 delle linee, con il portale d'ingresso che si apre al centro, delimitato da una serie di bugne sia lateralmente che superiormente. Al centro della parte sommitale della facciata si apre un piccolo rosone di forma circolare, che contribuisce ad illuminare in modo naturale il semplice interno della piccola chiesa. L'estremit\u00e0 centrale anteriore del tetto che copre anche la facciata costituisce la base del piccolo ma caratteristico campanile a vela completamente rivestito in conci di tufo ed ancora munito della campana, la cui cella \u00e8 delimitata da una piccola apertura ad arco tondo.\nSul lato sinistro la cappella \u00e8 addossata ad un altro fabbricato che presenta strutture murarie esterne rivestite in tufo, mentre le pareti esterne della chiesa risultano quasi ovunque intonacate."}
{"id": "2041899", "revid": "599013", "url": "https://it.wikipedia.org/wiki?curid=2041899", "title": "Eduardo Souto de Moura", "text": "Biografia.\nFiglio del medico Jos\u00e9 Alberto Souto de Moura e Maria Teresa Ramos Machado, suo fratello Jos\u00e9 Souto de Moura \u00e8 stato Procuratore Generale della Repubblica del Portogallo.\nMoura vive e lavora nella sua citt\u00e0 natale, dove ha progettato diverse opere di rinomanza internazionale. Ha studiato alla Scuola di Belle Arti dell'Universit\u00e0 di Porto, laureandosi nel 1980. Dal 1974 al 1979 ha lavorato con \u00c1lvaro Siza.\nDal 1981 al 1990, Souto de Moura \u00e8 stato assistente alla sua universit\u00e0, per poi diventare professore alla Facolt\u00e0 di Architettura dello stesso Ateneo. Ha inoltre insegnato architettura a Ginevra, Parigi-Belleville, alla Harvard University, Dublino, ETH Zurich, Losanna, all'Accademia di Architettura di Mendrisio e dal 2014 al Politecnico di Milano.\nTra i vari riconoscimenti internazionali, ha ricevuto nel 2001 la Medaglia d'Oro Heinrich Tessenow, nel 2011 il prestigioso Premio Pritzker e nel 2017 il Piranesi - Prix de Rome alla Carriera."}
{"id": "2041906", "revid": "131011", "url": "https://it.wikipedia.org/wiki?curid=2041906", "title": "Radio Deegay", "text": "Radio Deegay \u00e8 un'emittente radiofonica italiana che si rivolge principalmente alla Comunit\u00e0 LGBT.\nCanali.\nAttraverso il portale web, \u00e8 possibile accedere a due canali radio, DEEGAY RADIO e DEEGAY CLASSIC.\nLa storia.\nIl Progetto Deegay nasce nel 2001 a Roma su iniziativa di Roberto Brandolini e di collaboratori volontari.\nDal 2006 d\u00e0 l'inizio ufficiale alle trasmissioni regolari.\nDal 2007 trasmetteva tutte le sere in collegamento in diretta dal Gay village di Roma.\nNell'aprile 2008 Radio DeeGay in collaborazione con Radio Citt\u00e0 Futura ed ECO TV ha lanciato la trasmissione \"Futura, i Deegay della notte\" in diretta audio e video su WEB, FM e Satellite con la regia, riprese e montaggio di Viola Piccininni. Alla trasmissione hanno partecipato, tra gli altri, Vladimir Luxuria, Paola Concia e il ministro Mara Carfagna.\nDal 2008 al 2012 la radio seguiva in diretta, con una postazione mobile, tutti i Gay Pride Nazionali e della citt\u00e0 di Roma come WebRadio ufficiale delle manifestazioni.\nFino al mese di luglio 2012, Radio DeeGay produceva settimanalmente un importante numero di ore di produzione di programmi in diretta e registrati che trattavano delle problematiche della comunit\u00e0 LGBT italiana, in collaborazione con tutte le pi\u00f9 importanti associazioni italiane e agli esponenti pubblici e politici di riferimento.\nDal mese di luglio 2012 l'editore prende la decisione di trasformare completamente sia i canali radio che il portale web.\nRadio DeeGay perde quasi completamente la sua connotazione italiana per assumere una identit\u00e0 a livello internazionale. Ogni riferimento nella programmazione all'Italia viene limitata ai soli notiziari flash di 45\". La lingua ufficiale diventa l'inglese e la programmazione abbandona completamente ogni tipo di informazione legata al mondo gay e lesbico italiano. I due canali si trasformano completamente in canali musicali ben distinti come format e lo spazio dedicato a programmi e dirette viene completamente rimosso.\nPur essendo una scelta estremamente dura, viene subito premiata con un enorme innalzamento degli ascolti su entrambi i canali in particolare a livello internazionale. Ed attualmente la tendenza degli ascolti \u00e8 in costante crescita di mese in mese.\nQuesto a confermare come la comunit\u00e0 LGBT italiana non sia assolutamente matura per possedere e mantenere vivo un canale di informazione a lei dedicata e che la musica, accuratamente selezionata per i due canali, sia l'unico vero aggregatore di interesse nella comunit\u00e0.\nNello stesso periodo cambia completamente anche il portale: diventa DeeGay.fm e si trasforma da un vero e proprio giornale di informazione quotidianamente aggiornato di notizie e recensioni, ad un semplice sito monopagina dove la radio diventa il fulcro della sua esistenza in rete. Dal sito subito si ascoltano i due canali su qualsiasi piattaforma venga aperto (desktop e mobile).\nL'editore di DeeGay Radio, Roberto Brandolini, afferma che ritratter\u00e0 sul format della radio (che non ha mai avuto un successo cos\u00ec importante come quello attuale) solo quando in Italia ci saranno sia le condizioni che un reale interesse da parte della comunit\u00e0 e delle associazioni di supportare un organo di informazione radiofonico come il nostro.\nDal 1\u00ba luglio Deegay entra a far parte del gruppo LolliRadio."}
{"id": "2041912", "revid": "767487", "url": "https://it.wikipedia.org/wiki?curid=2041912", "title": "Amsterdamned", "text": "Amsterdamned \u00e8 un film thriller prodotto nei Paesi Bassi nel 1988 scritto, diretto e musicato da Dick Maas. Fu il terzo film di Dick Maas con protagonista Huub Stapel dopo \"L'ascensore\" e \"Arrivano i Flodder\".\nIl titolo del film \u00e8 evidentemente formato dalla crasi delle parole \"Amsterdam\" e \"damned\" (in inglese \"dannato/a\").\nTrama.\nAmsterdam. Un serial killer camuffato da sub si aggira per i canali della citt\u00e0. Dopo aver rubato un coltello da macellaio dalla cucina di un ristorante cinese, l'assassino sorprende la sua prima vittima: una prostituta che, dopo aver rifiutato le avances da un tassista ed essere stata buttata fuori dalla macchina, viene violentemente pugnalata e trascinata in acqua. Il cadavere verr\u00e0 ritrovato la mattina seguente appesa per i piedi ad un ponte da un gruppo di turisti in barca durante una visita turistica. Il detective Eric Visser, divorziato e con una figlia di 13 anni in custodia, viene incaricato per la cattura del killer e la risoluzione del caso. Intanto quella stessa notte, due ambientalisti stanno prendendo dei campioni d'acqua per un'indagine in corso nei pressi di un impianto chimico, quando all'improvviso il killer trascina in acqua uno dei due ambientalisti: l'altro tenta di levare l'ancora e si ritrova la testa mozzata dell'amico attaccata ad essa. Inorridito, l'uomo abbandona la barca e nuota fino a riva, dove cerca di attirare l'attenzione di un camion che trasporta materiali chimici all'impianto. Il camionista scorge l'uomo che chiede aiuto e scende dal mezzo per andare a vedere, ma proprio in quel momento l'assassino afferra l'uomo per la gamba e lo trascina in acqua prima che possa essere visto dall'autista del camion.\nLa mattina dopo Eric incontra John, un vecchio amico dell'accademia di polizia che adesso lavora per la polizia idraulica e che decider\u00e0 di aiutarlo nell'indagine. Uno degli uomini della polizia trova un batimetro, il che indirizza le indagini verso un sub. Visser si reca cos\u00ec in un club sportivo locale, dove incontra Laura - con la quale inizier\u00e0 presto una relazione - e il suo psichiatra ed ex subacqueo Martin Ruysdael. Il killer intanto continua la sua scia di sangue uccidendo dapprima una ragazza che raccoglieva offerte ad un ristorante trascinandola in acqua - e il cui cadavere verr\u00e0 ritrovato la mattina dopo da un vascello intento alla pulizia del canale - e successivamente un'altra ragazza che sta prendendo il sole in uno dei canali su un canotto galleggiante. Le indagini intanto portano all'individuazione di un sospetto, che viene inseguito ed arrestato. Visser per\u00f2 non \u00e8 convinto ed i fatti gli danno ragione, in quanto il killer torna a colpire facendo affondare una casa galleggiante, annegando l'anziano ubriaco che la abitava. Il giorno dopo John decide di andare sott'acqua ad indagare sul relitto. Entrato nel battello, in un primo momento si terrorizza dopo aver visto il cadavere dell'abitante, poi viene sorpreso dal killer, che lo uccide sgozzandolo. La polizia comincia un inseguimento lungo i canali ma il killer riesce ancora una volta a darsi alla fuga. Viene segnalata dunque l'intrusione in un capannone sull'Amstel. Visser si reca sul posto dove effettivamente trova l'assassino. Comincia un lungo inseguimento in motoscafo lungo i canali, che si conclude con il motoscafo del killer che si schianta contro una barca che esplode. L'assassino per\u00f2 riesce a scamparla e fugge in un condotto fognario. Visser si aggira nelle fogne per inseguirlo, ma quando prende gli scalini per ritornare in superficie viene sorpreso dal sub che gli spara alla spalla con un fucile subacqueo. Quando il killer sta per tendergli il colpo di grazia, Eric afferra la pistola e gli spara alla maschera poco prima di svenire e perdere i sensi. Viene dunque ricoverato in ospedale.\nLaura intanto si reca all'appuntamento settimanale con il suo psichiatra Martin e viene fatta accomodare dalla donna delle pulizie. Rimasta sola in casa, sente un rumore proveniente dal seminterrato (che da sul canale) e quando va a controllare trova la muta da sub ancora bagnata e la maschera rotta dal proiettile sparato da Visser. Laura si fa dunque l'idea che sia Martin l'assassino e cerca di contattare Eric per telefono, ma il poliziotto sta dormendo e l'infermiera si limita a mandare il messaggio. In quel momento per\u00f2 Martin rientra in casa e Laura interrompe frettolosamente la comunicazione per andarsi a nascondere. Dopo essersi risvegliato Eric riceve il messaggio mandato da Laura e ricordandosi dell'appuntamento settimanale dallo psichiatra capisce che era a casa del dottore e corre subito da lei accompagnato dal collega poliziotto Potter. Laura tenta la via di fuga dal seminterrato ma inavvertitamente fa cadere un barattolo gi\u00f9 per le scale attirando l'attenzione di Martin, che, sentito il rumore dalla sua stanza, corre nello scantinato con una pistola. Una volta giunto in seminterrato, viene sorpreso da Laura, che lo colpisce ripetutamente con un remo fino a farlo svenire. Laura si accascia dunque a terra convinta di aver messo fuori gioco il presunto assassino, ma d'un tratto il vero serial killer emerge dall'acqua e afferra la donna per le gambe cercando di trascinarla con s\u00e9. Tempestivo l'arrivo di Eric, che spara al sub liberando la ragazza. Dopo essersi ripreso, Martin confessa infine che il killer \u00e8 in realt\u00e0 un suo vecchio amico d'infanzia che di professione aveva fatto il sub per recuperi navali: tre anni prima era rimasto vittima di un incidente durante il recupero in mare di alcuni fusti persi da una nave, allorch\u00e9 uno di questi, contenente esafluoruro di uranio, si apr\u00ec sott'acqua sfigurandogli il volto. Una volta giunto alla sua dimora, il killer, ferito, si toglie la maschera e anticipa la polizia suicidandosi con un colpo di fucile in bocca.\nInfine, Eric riprende la sua felice relazione con Laura mentre navigano su di un pedal\u00f2 per i canali della citt\u00e0, ma non prima di aver fatto uno scherzo alla donna."}
{"id": "2041919", "revid": "1776051", "url": "https://it.wikipedia.org/wiki?curid=2041919", "title": "New World Disorder", "text": "New World Disorder \u00e8 il quinto album in studio del gruppo musicale statunitense Biohazard, pubblicato nel 1999. Nel disco sono presenti in qualit\u00e0 di ospiti Sticky Fingaz, Christian Olde Wolbers e Igor Cavalera."}
{"id": "2041921", "revid": "232134", "url": "https://it.wikipedia.org/wiki?curid=2041921", "title": "I wanna be sedated", "text": ""}
{"id": "2041922", "revid": "773636", "url": "https://it.wikipedia.org/wiki?curid=2041922", "title": "Chiesa di San Paolo della Croce (Casone)", "text": "La chiesa di San Paolo della Croce \u00e8 un edificio religioso situato al Casone, frazione del comune di Pitigliano, in provincia di Grosseto.\nUbicazione.\nLa chiesa si trova al centro del paese, posto all'estremit\u00e0 orientale del territorio comunale, non lontano dal confine regionale con il Lazio. La sua ubicazione \u00e8 lungo la Strada statale 74 Maremmana.\nStoria.\nLa chiesa, seppur di origini precedenti, \u00e8 stata quasi interamente ricostruita agli inizi del XX secolo, quando fu notevolmente ampliata rispetto alle originarie dimensioni, oltre ad essere profondamente modificata nelle linee architettoniche e negli elementi stilistici.\nI lavori effettuati agli inizi del secolo scorso portarono anche alla costruzione del campanile e della sagrestia, fino ad allora assente, viste le originarie caratteristiche di cappella rurale che avevano contraddistinto l'edificio religioso fino a quel periodo.\nDescrizione.\nLa chiesa di San Paolo della Croce al Casone si presenta ad aula unica, con strutture murarie esterne interamente rivestite in conci di tufo.\nAl centro della facciata principale si apre il portale d'ingresso architravato, sopra il quale \u00e8 racchiusa una piccola lunetta dal soprastante arco a sesto acuto in stile neogotico.\nLo stile neomedievale, frutto dei lavori di ricostruzione di inizio Novecento, \u00e8 ben ravvisabile anche nella monofora che si apre lungo il fianco laterale sinistro, ove per\u00f2 l'arco tondo si caratterizza per i propri elementi stilistici neoromanici.\nL'originaria area absidale si \u00e8 venuta a trovare addossata ad altri fabbricati, in uno dei quali trova ubicazione la sagrestia.\nIl campanile si eleva di lato alla parte posteriore del fianco sinistro della chiesa. La torre campanaria presenta una sezione quadrata ed \u00e8 spartita in quattro piccoli ordini, con strutture murarie interamente rivestite in laterizio. La parte alta presenta quattro aperture a monofora con arco tondo, che racchiudono la cella campanaria, sopra la quale due timpani triangolari danno appoggio al tetto di copertura: i due timpani sono disposti secondo il medesimo orientamento della chiesa."}
{"id": "2041923", "revid": "830939", "url": "https://it.wikipedia.org/wiki?curid=2041923", "title": "Stuart Conquest", "text": "Ha vinto il campionato mondiale giovanile nel 1981, nella categoria under 16; nel 2008 ha vinto il campionato britannico. Ha rappresentato l'Inghilterra alle Olimpiadi degli scacchi."}
{"id": "2041924", "revid": "228587", "url": "https://it.wikipedia.org/wiki?curid=2041924", "title": "Chiesa di San Paolo della Croce", "text": ""}
{"id": "2041926", "revid": "486946", "url": "https://it.wikipedia.org/wiki?curid=2041926", "title": "Le Foyer (temp)", "text": ""}
{"id": "2041938", "revid": "232134", "url": "https://it.wikipedia.org/wiki?curid=2041938", "title": "Original prankster", "text": ""}
{"id": "2041954", "revid": "661526", "url": "https://it.wikipedia.org/wiki?curid=2041954", "title": "Huw Lloyd-Langton", "text": "\u00c8 famoso per la sua collaborazione con la space rock band Hawkwind.\n\u00c8 morto nel 2012 all'et\u00e0 di 61 anni dopo una lunga battaglia contro il cancro.\nBiografia.\nDopo aver realizzato il primo album degli Hawkwind, nel 1971 lascia il gruppo. Nel 1974 \u00e8 con i Widowmaker (gruppo che non deve essere confuso con l'omonimo heavy metal degli anni 1990) con i quali registra due album, prima di tornare negli Hawkwind, dal 1979 al 1988. Intanto, nel 1982 fonda il Lloyd Langton Group."}
{"id": "2041957", "revid": "767487", "url": "https://it.wikipedia.org/wiki?curid=2041957", "title": "Dik Mik", "text": "\u00c8 famoso per la sua collaborazione con la space rock band Hawkwind, avvenuta fino al 1973."}
{"id": "2041958", "revid": "287204", "url": "https://it.wikipedia.org/wiki?curid=2041958", "title": "Victoria (Texas)", "text": "Victoria \u00e8 un comune (\"city\") degli Stati Uniti d'America e capoluogo della contea di Victoria nello Stato del Texas. La popolazione era di persone al censimento del 2010. Le tre contee che compongono l'area metropolitana di Victoria hanno una popolazione di persone al censimento del 2000.\nVictoria si trova 30 miglia dalla costa del golfo del Messico. La citt\u00e0 \u00e8 un centro regionale per una superficie di sette contee nota come \"Golden Crescent\", che rappresenta un bacino economico per oltre persone. Victoria \u00e8 nota come \"The Crossroads\" (\"Il crocevia\") perch\u00e9 si trova al centro di quattro importanti citt\u00e0: Corpus Christi, Houston, San Antonio, e Austin.\n\u00c8 sede dell'omonima diocesi cattolica.\nGeografia fisica.\nSecondo lo United States Census Bureau, la citt\u00e0 ha una superficie totale di 92,28 km\u00b2, dei quali 91,89\u00a0km\u00b2 di territorio e 0,38\u00a0km\u00b2 di acque interne (0,42% del totale).\nStoria.\nLa citt\u00e0 venne fondata quando il Texas era una parte del Messico e prende questo nome in onore del primo presidente messicano, Guadalupe Victoria (1786 \u2013 1843). L'8 aprile 1824 Mart\u00edn de Le\u00f3n chiese il permesso alla delegazione provinciale di San Fernando de B\u00e9xar per insediare quarantuno famiglie nel corso inferiore del fiume Guadalupe, e fond\u00f2 la colonia di Nuestra Se\u00f1ora Guadalupe de Jes\u00fas Victoria. Nel 1829 ottenne un secondo permesso per portare 150 famiglie oltre quel sito, che si trova 48 km dal golfo del Messico.\nSua moglie Patricia contribu\u00ec con $9.800 e mucche, cavalli, e muli, per un valore di $300, dall'eredit\u00e0 dal padre. La colonia di De Le\u00f3n era l'unica nel Texas ad essere predominantemente messicana, e come un uomo d'affari e cittadino messicano ha ricevuto la preferenza legale nelle numerose dispute di confine con gli statunitensi che circondavano Guadalupe Victoria.\nVictoria era la sede della Foster Air Force Base fino alla sua chiusura nel 1958.\nTra marzo e novembre del 1840 era la capitale della temporanea Repubblica del Rio Grande, in sostituzione di Laredo (da gennaio a marzo del 1840).\nSociet\u00e0.\nEvoluzione demografica.\nSecondo il censimento del 2010, vi risiedevano persone.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 76,2% di bianchi, il 7,75% di afroamericani, lo 0,64% di nativi americani, l'1,36% di asiatici, lo 0,02% di oceanici, l'11,33% di altre razze, e il 2,69% di due o pi\u00f9 etnie. Ispanici o latinos di qualunque razza erano il 48,28% della popolazione."}
{"id": "2041976", "revid": "767487", "url": "https://it.wikipedia.org/wiki?curid=2041976", "title": "Simon King", "text": "\u00c8 famoso per la sua collaborazione con la space rock band Hawkwind.\nComincia la carriera con gli \"Opal Butterfly\" per poi passare agli Hawkwind nel 1972. Rimane nella band fino al 1979. Intanto nel 1973 partecipa alla realizzazione del primo album di Brian Eno."}
{"id": "2041977", "revid": "36426", "url": "https://it.wikipedia.org/wiki?curid=2041977", "title": "Chiesa di San Francesco (Pitigliano)", "text": "La chiesa di San Francesco \u00e8 un edificio religioso situato a Pitigliano. La sua ubicazione \u00e8 fuori delle mura, sul \"Poggio Strozzoni\", alcune centinaia di metri a nord del centro storico. La chiesa \u00e8 parte integrante del vicino convento di San Francesco e, nell'insieme, il complesso risulta ben visibile al km 1 della strada provinciale pitiglianese, che costituisce il prolungamento di viale San Francesco.\nStoria.\nLa chiesa fu costruita a partire dal 1512 su progetto di Antonio da Sangallo il Giovane, che ricevette l'incarico direttamente da Ludovico Orsini, che all'epoca era a capo della Contea di Pitigliano. Oltre alla chiesa, veniva costruito anche il vicino convento francescano, per dare una nuova e definitiva sede ai frati dell'ordine, dopo che avevano lasciato l'originaria struttura conventuale situata nell'area di Palazzo Orsini per permettere i lavori di ampliamento del complesso monumentale fortificato: la sede presso il santuario della Madonna delle Grazie non era infatti sufficientemente ampia per rispondere alle esigenze dei frati.\nUltimati i lavori, l'edificio religioso rimase a disposizione dell'ordine per lunghissimo tempo, venendovi celebrate varie funzioni religiose.\nNonostante il pregio architettonico e il prestigio assunto dalla chiesa, nel 1911 si verific\u00f2 un incendio, di cui non furono accertate con precisione le cause, che comport\u00f2 gravissimi ed ingenti danni all'intera chiesa, che da allora venne praticamente abbandonata.\nNegli anni settanta ci fu un parziale restauro per la messa in sicurezza dell'edificio.\nDescrizione.\nLa chiesa di San Francesco si presenta sotto forma di imponenti ruderi a seguito del terribile incendio che la semidistrusse nel 1911. Nonostante i gravissimi danni subiti ed il conseguente abbandono, risulta ancora ben leggibile la struttura architettonica, all'interno della quale si sono mantenuti anche alcuni pregevoli elementi decorativi, seppur bisognosi di restauro.\nLe pareti esterne risultano rivestite in pietra e tufo, mentre quelle interne sono prevalentemente intonacate. L'interno della chiesa, a navata unica, \u00e8 suddiviso in varie cappelle laterali di forma poligonale, riconoscibili anche guardando le strutture murarie del complesso dall'esterno. Risultano discretamente conservati gli altari e gli elementi decorativi che li caratterizzano, dove appare evidente lo stile tipico manierista.\nAlcuni timpani, che decorano l'area retrostante degli altari, includono al loro interno stemmi degli Orsini, oltre che dei loro predecessori Aldobrandeschi."}
{"id": "2041978", "revid": "279556", "url": "https://it.wikipedia.org/wiki?curid=2041978", "title": "Ricordati che devi morire", "text": ""}
{"id": "2041981", "revid": "767487", "url": "https://it.wikipedia.org/wiki?curid=2041981", "title": "Simon House", "text": ""}
{"id": "2041983", "revid": "729019", "url": "https://it.wikipedia.org/wiki?curid=2041983", "title": "Operazione Kazan'", "text": "L'operazione Kazan' \u00e8 stata un'offensiva dell'Armata Rossa contro la Legione cecoslovacca e l'armata popolare del Komu\u010d durante la guerra civile russa tra il 5 ed il 10 settembre 1918.\nNel mese di agosto 1918, la Legione cecoslovacca occup\u00f2 Kazan' . Le forze bolsceviche furono sconfitte e disperse fuori da Kazan'. I \"Bianchi\" uccisero il resto del bolscevichi in citt\u00e0.\nAll'inizio dell'operazione, l'Armata Rossa era composta come segue: a ovest di Kazan: 5\u00aa Armata del Fronte orientale sotto il comando di P\u00ebtr Slaven, Flotta del Volga sotto F\u00ebdor Raskol'nikov; a est di Kazan': ad Arsk il gruppo della 2\u00aa Armata sotto Woldemar Azin. Ad essa si opponevano la legione cecoslovacca e l'armata popolare del Komu\u010d sotto A.P. Stepanov.\nIl 7 settembre, il fianco destro del gruppo della 5\u00aa Armata con il sostegno della flotta raggiunse la riva del Volga e circond\u00f2 Kazan' sotto il comando di Oslan Hill. Il gruppo al fianco sinistro raggiunse la foce del fiume Kazanka. Quello stesso giorno il gruppo di Arsk prese Kinderle e Klyki, villaggi a est di Kazan'. Il 9 settembre, marinai e fanti da sbarco sotto il comando di Nikolaj Markin formarono una \"testa di ponte\" su una spiaggia ad ovest di Kazan. In quel giorno l'ala sinistra e il gruppo di Arsk posero Kazan' in stato di assedio. Il 10 settembre, dopo una vera e propria tempesta di fuoco da tre direzioni, Kazan' venne finalmente presa sotto il controllo bolscevico.\nLa maggior parte dei bianchi erano fuggiti su barche a vela lungo il Volga.\nPrima della controffensiva cecoslovacca, i bolscevichi cercarono di trafugare le riserve auree, tenute nella Banca di Kazan', ma a causa della velocit\u00e0 dell'offensiva dei cecoslovacchi non ebbero il tempo per farlo. Tuttavia, i Bianchi al loro ritorno trovarono le riserve auree scomparse. Il percorso dell'oro \u00e8 una questione su cui si \u00e8 molto ricercato e speculato."}
{"id": "2041985", "revid": "1745361", "url": "https://it.wikipedia.org/wiki?curid=2041985", "title": "Dercino", "text": "Nella mitologia greca, Dercino ma anche Bergione o Bercino secondo le varie traduzione arrivate a noi, era il nome del fratello di Alebione, figlio del dio dei mari Poseidone, oggetto di un racconto che lo vede coinvolto con Eracle, nel tempo del mito viveva nella Liguria.\nIl mito.\nDercino viveva come pastore con suo fratello in una citt\u00e0 della Liguria quando Eracle pass\u00f2 innanzi a lui con le mitiche greggi di Gerione (il pascolo era per una delle sue dodici fatiche, con il quale attravers\u00f2 l'Europa ) non resistette alla tentazione e lo attacc\u00f2 insieme al parente, finendo con l'essere ucciso."}
{"id": "2041987", "revid": "204012", "url": "https://it.wikipedia.org/wiki?curid=2041987", "title": "Bergione", "text": ""}
{"id": "2042006", "revid": "767487", "url": "https://it.wikipedia.org/wiki?curid=2042006", "title": "Janet. (VHS)", "text": "janet. \u00e8 una raccolta di videoclip della cantante statunitense Janet Jackson estratti dal suo album \"janet.\" (1993) e pubblicata in VHS il 15 novembre 1994.\nDescrizione.\nIn seguito al successo dell'album \"janet.\" del '93 fu pubblicata, un anno dopo, una raccolta dei videoclip estratti dal disco.\nL'antologia, oltre ai cinque video associati ai singoli, contiene quattro remix delle versioni standard.\nLa raccolta usc\u00ec in VHS e in seguito non fu mai riversata su DVD. La copertina riporta l'immagine apparsa su un numero della rivista musicale \"Rolling Stone\", nella quale la cantante era ritratta seminuda, con il seno coperto da due mani maschili provenienti da dietro la schiena, quelle dell'ex marito Ren\u00e9 Elizondo Jr.\nOmissioni.\nI videoclip dei singoli \"Whoops Now\" e \"What'll I Do\" non compaiono perch\u00e9 furono realizzati tra gennaio e febbraio 1995, circa due mesi dopo l'uscita della compilation, mentre \"Because of Love\", che era gi\u00e0 stato pubblicato come singolo e come clip nel gennaio 1994, non fu inserito deliberatamente."}
{"id": "2042009", "revid": "486946", "url": "https://it.wikipedia.org/wiki?curid=2042009", "title": "Losin' It", "text": ""}
{"id": "2042010", "revid": "656701", "url": "https://it.wikipedia.org/wiki?curid=2042010", "title": "Centosedici", "text": ""}
{"id": "2042013", "revid": "1972453", "url": "https://it.wikipedia.org/wiki?curid=2042013", "title": "Biblioteca del Seminario Arcivescovile di Lucca", "text": "La Biblioteca e archivio del Seminario arcivescovile di Lucca ha origini in parte diverse da quelle del Seminario. Mentre l'Archivio inizi\u00f2 a formarsi dalla creazione del Seminario nel 1572, per il primo nucleo della biblioteca bisogna attendere il 1645, anno di morte del canonico e patrizio lucchese Sigismondo Puccini, che vi lasci\u00f2 in dono i propri libri. Seguirono nel 1647 e nel 1715 altri lasciti di biblioteche private, rispettivamente quella dell'umanista lucchese Giuseppe Laurenzi e del rettore del Seminario Iacopo Rossi."}
{"id": "2042014", "revid": "131358", "url": "https://it.wikipedia.org/wiki?curid=2042014", "title": "Foglia morta", "text": ""}
{"id": "2042015", "revid": "767487", "url": "https://it.wikipedia.org/wiki?curid=2042015", "title": "Tubercolo", "text": "Il tubercolo \u00e8 una piccola sporgenza anomala che si evidenzia nell'osso, o un piccolo nodulo presente normalmente nell'individuo. \nTipologia.\nSono state individuati e studiati numerosi tipologie di tubercoli:"}
{"id": "2042017", "revid": "656701", "url": "https://it.wikipedia.org/wiki?curid=2042017", "title": "Centodiciassette", "text": ""}
{"id": "2042018", "revid": "74801", "url": "https://it.wikipedia.org/wiki?curid=2042018", "title": "Robert Calvert", "text": "\u00c8 famoso per aver fatto parte del gruppo di Rock progressivo Hawkwind.\nBiografia.\nSi trasferisce fin da piccolo in Inghilterra e inizia l'attivit\u00e0 di poeta nel 1967. Inizia nel 1972 la collaborazione con gli Hawkwind. Dopo aver lasciato il gruppo si dedica alla carriera solista. Muore nel 1988."}
{"id": "2042020", "revid": "22475", "url": "https://it.wikipedia.org/wiki?curid=2042020", "title": "117 (numero)", "text": "Centodiciassette (117) \u00e8 il numero naturale dopo il 116 e prima del 118."}
{"id": "2042022", "revid": "36426", "url": "https://it.wikipedia.org/wiki?curid=2042022", "title": "Convento di San Francesco (Pitigliano)", "text": "Il convento di San Francesco \u00e8 un edificio situato a Pitigliano. La sua ubicazione \u00e8 fuori delle mura, sul \"Poggio Strozzoni\", alcune centinaia di metri a nord del centro storico, in posizione prossima alla chiesa di San Francesco, che costituiva l'edificio religioso del complesso conventuale. Il convento si trova al km 1 della strada provinciale pitiglianese, che costituisce il prolungamento di viale San Francesco.\nStoria.\nIl convento fu costruito agli inizi del Cinquecento su progetto di Antonio da Sangallo il Giovane, che proprio negli stessi anni elabor\u00f2 anche il progetto della chiesa di San Francesco. All'architetto fiorentino fu affidato l'incarico di direttore dei lavori da Ludovico Orsini, che in quegli anni era a capo della Contea di Pitigliano.\nLa realizzazione di questo nuovo convento fu voluta dal conte per trovare una sistemazione pi\u00f9 soddisfacente per i frati francescani, dopo che si erano stanziati presso il pi\u00f9 piccolo santuario della Madonna delle Grazie, a seguito del trasferimento dalla loro originaria sede nell'area di palazzo Orsini, che fu lasciata per consentire l'ampliamento e la fortificazione della residenza degli Orsini.\nLa struttura conventuale, che fu risparmiata dall'incendio che nel 1911, interess\u00f2 la vicina chiesa, rimase inattiva per un lunghissimo periodo di tempo, venendo in seguito abbandonata e trasformata in un complesso abitativo rurale.\nDescrizione.\nIl convento di San Francesco era ubicato all'interno di un complesso rurale, in cui si possono leggere vari elementi riconducibili alle originarie funzioni religiose.\nIl fabbricato si presenta imponente, disposto su due livelli, con alcuni elementi stilistici tipici dell'architettura cinquecentesca, tra i quali spicca su tutti il caratteristico chiostro di forma quadrangolare, delimitato lateralmente da una serie di colonne munite di capitello sommitale, su cui trova appoggio una serie continua di archi semicircolari, che si caratterizzano per l'armonia delle proporzioni. La serie di arcate poggianti su colonne danno appoggio su due lati alle pareti del fabbricato che si vanno ad addossare al chiostro.\nLe celle dei frati si trovavano sui due livelli attualmente adibiti ad abitazione privata e completamente modificati nell'originaria struttura che caratterizzava il convento."}
{"id": "2042030", "revid": "15756", "url": "https://it.wikipedia.org/wiki?curid=2042030", "title": "Operazione Varsity", "text": "L'operazione Varsity fu un'operazione congiunta britannico-statunitense di truppe aviotrasportate che avvenne nel marzo 1945, attorno al termine della seconda guerra mondiale. Venne pianificata per aiutare il 21\u00ba gruppo d'armate britannico nella messa in sicurezza di un presidio attraverso il fiume Reno nella Germania occidentale tramite lo sbarco di due divisioni aviotrasportate nella riva orientale del fiume nei pressi delle citt\u00e0 di Hamminkeln e Wesel. L'operazione prese il via nella mattina del 24 marzo 1945 come parte dell'operazione Plunder, intrapresa dal 21\u00ba gruppo d'armate al comando del \"Field Marshal\" Bernard Montgomery per attraversare il fiume e da l\u00ec entrare nella Germania settentrionale. L'operazione comprese due divisioni aviotrasportate che facevano parte del XVIII Corpo aviotrasportato statunitense: la 6\u00aa Divisione Aviotrasportata britannica e la 17\u00aa Divisione aviotrasportata statunitense.\nL'operazione prevedeva che le due divisioni venissero lanciate con i paracadute e gli alianti dietro le linee tedesche nei pressi di Wesel, con l'obiettivo primario di prendere il controllo del territorio e di distruggere le difese nemiche per aiutare l'avanzata delle forze terrestri alleate. La 6\u00aa divisione aveva il compito di catturare le citt\u00e0 di Schnappenberg e Hamminkeln, oltre a ripulire parte della foresta di Diersfordter Wald dalle forze nemiche e mettere in sicurezza tre ponti sul fiume Ijssel. La 17\u00aa divisione aveva invece l'obiettivo di catturare la citt\u00e0 di Diersfordt, ed occuparsi del resto della foresta. Le due divisioni avrebbero quindi mantenuto il controllo del territorio catturato fino all'arrivo delle unit\u00e0 del 21\u00ba gruppo d'armate, con le quali si sarebbero unite nell'avanzata nella Germania settentrionale.\nFurono compiuti diversi errori durante l'operazione, in particolare quando i paracadutisti del 513\u00ba reggimento fanteria paracadutisti, della 17\u00aa divisione, sbagliarono il punto di atterraggio, giungendo su una zona degli inglesi, a causa di un errore dei piloti. Tuttavia, l'operazione fu in generale un successo: entrambe le divisioni catturarono diversi ponti sul Reno e misero in sicurezza diverse citt\u00e0 che avrebbero potuto essere impiegate dal nemico per ritardare l'avanzata delle forze terrestri britanniche. Le due divisioni subirono pi\u00f9 di 2\u00a0000 perdite, ma catturarono circa 3\u00a0000 soldati tedeschi. Questa fu l'ultima operazione aviotrasportata in grande scala della guerra e la pi\u00f9 grande nella storia dopo Market Garden.\nPrologo.\nNel marzo 1945, le armate Alleate erano avanzate in Germania e avevano raggiunto il fiume Reno. Esso rappresentava un formidabile ostacolo naturale all'avanzata alleata, ma se superato avrebbe permesso di accedere al bassopiano Germanico ed infine avanzare su Berlino e nelle altre maggiori citt\u00e0 della regione settentrionale. Seguendo la strategia dell'\"avvicinamento a fronte esteso\", voluto dal generale d'armata Dwight D. Eisenhower, il comandante supremo delle forze di spedizione alleate, venne deciso di tentare l'attraversamento del Reno in varie aree. Il maresciallo Bernard Montgomery, al comando del 21\u00ba gruppo d'armate britannico, ide\u00f2 un piano per permettere l'attraversamento delle forze al suo comando, chiamato operazione Plunder, che venne successivamente autorizzata da Eisenhower. L'operazione prevedeva l'impiego della 2\u00aa armata britannica, al comando del generale Sir Miles Dempsey e della 9\u00aa armata statunitense, al comando del generale William Simpson per compiere un attraversamento del fiume nei pressi di Rees, di Wesel e in una zona a sud del canale Lippe.\nPer assicurare la riuscita dell'operazione, Montgomery insistette nell'inserimento di una componente aviotrasportata nell'operazione per supportare gli assalti con mezzi anfibi. Questa parte dell'operazione venne chiamata \"operazione Varsity\". Inizialmente vennero scelte tre divisioni aviotrasportate: la 6\u00aa Divisione Aviotrasportata britannica, la 13\u00aa Divisione aviotrasportata statunitense e la 17\u00aa Divisione aviotrasportata statunitense, assegnate al XVIII Corpo aviotrasportato statunitense. La 6\u00aa divisione britannica era composta da veterani della guerra, che avevano partecipato all'operazione Overlord e all'assalto in Normandia. Tuttavia, la 17\u00aa divisione venne attivata solo nell'aprile 1943, e giunse nel Regno Unito nell'agosto 1944, troppo tardi per partecipare all'operazione Overlord. La divisione inoltre non aveva partecipato all'operazione Market Garden, e l'unica azione in cui era stata impiegata era nella Battaglia del Belgio; quindi era una formazione con poca esperienza che non aveva preso parte a lanci in combattimento. La 13\u00aa divisione era stata attivata nell'agosto 1943 ed era stata inviata in Francia nel 1945, ma non era stata impiegata in azione, anche se uno dei suoi reggimenti, il 517\u00ba reggimento fanteria paracadutisti aveva partecipato ad operazioni in Italia, nel sud della Francia e nelle Ardenne.\nPreparazione degli Alleati.\nL'operazione Varsity era stata pianificata con queste tre divisioni, che avrebbero dovuto essere lanciate oltre le linee tedesche per supportare il 21\u00ba gruppo d'armate mentre compiva l'assalto con i mezzi anfibi per superare il Reno. Tuttavia, durante le prime fasi di pianificazione, divenne chiaro che la 13\u00aa divisione non sarebbe stata in grado di partecipare all'operazione, poich\u00e9 erano a disposizione aerei da trasporto solo per due divisioni. I piani vennero quindi modificati per impiegare le due divisioni restanti, la 6\u00aa britannica e la 17\u00aa statunitense. Esse avevano il compito di atterrare nei pressi di Wesel e attaccare le difese nemiche per aiutare l'avanzamento della seconda armata attraverso Wesel.\nPer raggiungere lo scopo, entrambe le divisioni sarebbero state lanciate nei pressi della citt\u00e0 di Hamminkeln, con vari obiettivi. Essi comprendevano l'occupazione della foresta di \"Diersfordter Wald\", che sovrastava il fiume e nella quale passava una strada che collegava assieme diverse citt\u00e0, la cattura di diversi ponti sopra un corso d'acqua pi\u00f9 piccolo, il fiume Ijssel. Infine la cattura della citt\u00e0 di Hamminkeln. Quando avrebbero raggiunto questi obiettivi, le truppe avrebbero dovuto consolidare le loro posizioni e attendere l'arrivo delle forze di terra, difendendo il territorio conquistato contro le forze tedesche nella zona.\nL'operazione \u00e8 stata la pi\u00f9 grande operazione aviotrasportata condotta durante il conflitto, dopo Market Garden che vide l'impiego di 3 divisioni aviotrasportate pi\u00f9 la brigata paracadutisti polacca ed elementi delle Forze speciali (SAS e Jadbourgh); inoltre, era controcorrente rispetto alle precedenti strategie, che prevedevano lo sbarco delle truppe aviotrasportate dopo gli sbarchi con i mezzi anfibi, per minimizzare i rischi dopo le esperienze nell'operazione Market Garden. A differenza di quest'ultima, i paracadutisti sarebbero stati lanciati a una distanza relativamente breve oltre le linee nemiche, assicurando in questo modo che le forze terrestri avrebbero potuto raggiungere in breve tempo. In questo modo si riduceva il rischio di ripetere il disastro che accadde alla 1\u00aa Divisione aviotrasportata britannica, che venne isolata e annientata dalla fanteria e dai blindati tedeschi ad Arnhem. Il comandante della 1\u00aa armata aviotrasportata alleata, il generale Lewis Brereton stabil\u00ec inoltre che le due divisioni sarebbero state paracadutate simultaneamente in un singolo \"salto\", invece di essere lanciate con un intervallo di diverse ore. Esso infatti fu un problema durante l'operazione Market Garden. I lanci di rifornimenti per le truppe sarebbero stati disponibili nel minor tempo possibile, per assicurare un equipaggiamento sufficiente mentre le truppe erano impegnate in combattimento.\nPreparazione dell'Asse.\nIn quel periodo del conflitto, il numero di divisioni tedesche nel Fronte Occidentale era in rapida diminuzione, sia in numero che in qualit\u00e0. Nella notte del 23 marzo, Montgomery aveva a disposizione l'equivalente di oltre 30 divisioni, mentre la Germania poteva contare su circa 10 divisioni, indebolite dai combattimenti continui. La migliore formazione tedesca che avrebbe affrontato le truppe alleate era la 1\u00aa armata paracadutisti, anch'essa tuttavia indebolita dalle perdite subite nei combattimenti precedenti, in particolare a febbraio nella foresta di Reichswald. La prima armata paracadutisti era presente con tre formazioni nei pressi del fiume: il 2\u00ba corpo paracadutisti a nord, l'86\u00ba corpo al centro e il 63\u00b0 a sud. La 2\u00aa e l'86\u00aa divisione erano situate in un'area che confinava con entrambe le zone di atterraggio delle divisioni alleate. Per questo motivo, avrebbero affrontato l'assalto dal cielo. Entrambe, dopo esserci ritirate sul Reno, erano a corto di effettivi, con non pi\u00f9 di 4\u00a0000 unit\u00e0 ciascuna, e la 84\u00aa divisione fanteria era supportata solo da una cinquantina di pezzi di artiglieria media.\nLa 7\u00aa divisione che formava la prima armata paracadutisti era a corto di uomini e munizioni, e anche se le fattorie e i villaggi erano preparati per la difesa, erano a disposizione solo poche riserve. I difensori quindi non potevano concentrare le forze contro la testa di ponte alleata quando sarebbe iniziato l'assalto. Le riserve erano costituite da 150 veicoli corazzati al comando della 1\u00aa armata, e la maggioranza di esse apparteneva al XLVII Corpo Panzer. L'intelligence alleata riteneva che delle due divisioni che formavano il XLVII Corpo Panzer, la 116\u00aa divisione Panzer possedeva circa 70 carri armati e la 15\u00aa divisione Panzergrenadier aveva a disposizione 15 carri armati e tra i 20 e i 30 cannoni d'assalto. L'intelligence inoltre indicava che era possibile la presenza di un battaglione anticarro nell'area. I tedeschi possedevano un grande numero di armi antiaeree: il 17 marzo l'intelligence stimava che le forze nemiche erano in possesso di 153 cannoni leggeri e 103 cannoni pesanti antiaeree, mentre una settimana dopo le stime vennero modificate in 712 cannoni leggeri e 114 cannoni pesanti. La situazione dei difensori tedeschi e la loro abilit\u00e0 di contrastare un assalto venne limitata da un attacco aereo a larga scala una settimana prima dell'inizio dell'operazione. L'attacco aereo impieg\u00f2 pi\u00f9 di 10\u00a0000 velivoli e si concentr\u00f2 principalmente sui campi di volo della Luftwaffe e sul sistema di trasporti.\nI soldati tedeschi erano anche ostacolati dalla carenza di informazioni affidabili di intelligence, come il punto dove sarebbe stato lanciato l'attacco. Anche se le forze tedesche lungo il Reno erano state allertate di un possibile attacco dal cielo, la certezza giunse solo quando i \"Royal Engineers\" (genieri) britannici installarono generatori di fumo nei pressi di Emmerich e crearono una cortina fumogena di .\nBattaglia.\nL'operazione Plunder inizi\u00f2 alle 21:00 del 23 marzo e per le prime ore della mattina successiva le unit\u00e0 terrestri avevano messo in sicurezza diversi attraversamenti nella riva orientale del Reno. Nelle prime ore del 24 marzo, gli aerei che trasportavano le due divisioni costituenti l'operazione Varsity iniziarono a decollare dalle basi aeree in Inghilterra e in Francia. Dopo un rendezvous sopra Bruxelles, virarono verso nordest per raggiungere le zone di lancio nei pressi del Reno. Il lancio venne effettuato tramite 541 aerei da trasporto contenenti truppe paracadutiste e 1\u00a0350 alianti. La 17\u00aa divisione era composta da 9\u00a0387 soldati, trasportati da 836 C-47, 72 C-46 e 900 alianti Waco CG-4A. La 6\u00aa divisione contava 7\u00a0220 unit\u00e0, trasportate tramite 42 C-54, 752 C-47 e 420 alianti.\nQuesta armata immensa si distendeva nel cielo per pi\u00f9 di e il passaggio sui punti di atterraggio richiese 2 ore e 37 minuti. La sua protezione era affidata a 2\u00a0153 aerei da combattimento della 9\u00aa forza aerea statunitense e dalla Royal Air Force. Alle 10:00 del 24 marzo, le truppe statunitensi e britanniche iniziarono ad atterrare sul suolo tedesco, circa 13 ore dopo l'inizio dell'assalto terrestre alleati.\n6\u00aa Divisione aviotrasportata britannica.\nLa prima unit\u00e0 aviotrasportata britannica ad atterrare fu la 13\u00aa brigata paracadutisti comandata dal brigadiere James Hill. La formazione giunse circa 9 minuti prima del previsto, ma sbarc\u00f2 correttamente nella zona di atterraggio A, affrontando una resistenza costituita da armi antiaeree da 20\u00a0mm e da piccole armi da fuoco. La brigata sub\u00ec diverse perdite nell'ingaggio delle forze tedesche nella foresta di Diersfordter Wald, ma alle 11:00 la zona di atterraggio era quasi completamente messa in sicurezza. La citt\u00e0 di Schnappenberg venne catturata dal 9\u00ba battaglione assieme al 1\u00ba battaglione paracadutisti canadese, che aveva perso il suo ufficiale in comando pochi istanti dopo l'atterraggio. Nonostante le perdite, la brigata liber\u00f2 la zona dalle forze ostili e alle 13:45 Hill comunic\u00f2 che erano stati raggiunti tutti gli obiettivi.\nLa successiva unit\u00e0 aviotrasportata britannica ad atterrare fu la 5\u00aa brigata paracadutisti, comandata dal brigadiere Nigel Poett.. Essa atterr\u00f2 nel punto di atterraggio B, anche non precisamente a causa della scarsa visibilit\u00e0 presente nell'area, che rese inoltre difficile alle unit\u00e0 il raduno. Il punto di atterraggio venne colpito da fuoco pesante da truppe tedesche che presidiavano la zona, costituito anche da fuoco d'artiglieria e di mortai. Il 7\u00ba battaglione tuttavia riusc\u00ec a mettere in sicurezza il punto di atterraggio dalle truppe tedesche, che spesso erano posizionate in fattorie e case. Il 12\u00ba e il 13\u00ba battaglione raggiunsero il resto degli obiettivi. La brigata ricevette ordini di spostarsi ad est e liberare l'area nei pressi di Schnappenberg, contrastando le forze nemiche che si erano radunate ad ovest di un casale scelto come quartier generale della 6\u00aa divisione. Alle 15:30 Poett comunic\u00f2 che la brigata aveva raggiunto tutti gli obiettivi e si era ricongiunta con le altre unit\u00e0 aviotrasportate.\nLa terza unit\u00e0 che formava la 6\u00aa divisione era la 6\u00aa brigata, al comando del brigadiere R. H. Bellamy.. Essa aveva il compito di atterrare in piccoli gruppi, costituiti da singole compagnie e catturare vari obiettivi, tra cui la citt\u00e0 di Hamminkeln. Gli alianti usati per il trasporto della brigata atterrarono nei punti P, O, U ed R sotto un consistente fuoco antiaereo nemico. L'atterraggio venne reso ancora pi\u00f9 difficile dal fumo e dalla foschia. Molti piloti di alianti non furono in grado di identificare le zone di atterraggio e persero la direzione, giungendo in zone sbagliate o schiantandosi. Tuttavia, la maggior parte degli alianti riuscirono a giungere nel punto previsto, permettendo ai battaglioni della brigata di catturare tre ponti intatti sul fiume Ijssel e occupare la citt\u00e0 di Hamminkeln con l'aiuto del 513\u00ba reggimento fanteria paracadutista, che era stato per errore lanciato nei pressi della citt\u00e0. La brigata mise in sicurezza tutti gli obiettivi previsti poco dopo la cattura di Hamminkeln.\n17\u00aa Divisione aviotrasportata statunitense.\nIl 507\u00ba reggimento fanteria paracadutisti, al comando del colonnello Edson Raff, era la formazione di testa della divisione e fu quindi la prima ad atterrare. L'intero reggimento avrebbe dovuto giungere nella zona W, una radura a nord di Wesel; tuttavia, un'eccessiva foschia confuse i piloti dell'aereo da trasporto e il reggimento si lanci\u00f2 in due gruppi separati. Il colonnello Raff e circa 690 paracadutisti atterrarono a nordovest della zona prevista nei pressi della citt\u00e0 di Diersfordt, mentre il resto del reggimento giunse correttamente nella zona W. Il colonnello raggrupp\u00f2 i suoi uomini e li guid\u00f2 nella zona W, ingaggiando una batteria di artiglieria nemica durante il percorso, uccidendo o catturando i soldati nemici prima di riunirsi con il resto del reggimento. Per le 14:00, il 507\u00b0 aveva messo in sicurezza tutti gli obiettivi e aveva liberato la zona attorno a Diersfordt, dopo aver ingaggiato numerose truppe nemiche e distrutto un carro armato. Per le azioni durante i primi atterraggi il reggimento venne insignita della Medal of Honor, in particolare il soldato George J. Peters ricevette l'onorificenza postuma dopo aver attaccato ed eliminato un nido di mitragliatrici con fucile e granate, permettendo ai suoi compagni di recuperare l'equipaggiamento e catturare il primo obiettivo.\nLa seconda unit\u00e0 statunitense a giungere sul posto dopo il 507\u00b0 fu il 513\u00ba reggimento fanteria paracadutisti, al comando del colonnello James Coutts. In rotta verso la zona di lancio, gli aerei da trasporto ebbero la sfortuna di passare sopra una fascia di armi antiaeree tedesche e persero 22 aerei C-46 da trasporto. Come successe al 507\u00b0, anche i piloti degli aerei che trasportavano il 513\u00b0, furono indotti all'errore a causa della foschia presente a terra, e fecero lanciare le truppe su un punto di atterraggio errato. Infatti mancarono la loro zona di atterraggio (con il codice \"DZ\u00a0X\" - \"DZ\" \u00e8 l'acronimo per \"Drop Zone\", in inglese \"Zona di Lancio\"), e giunsero nella zona di lancio che era stata assegnata alla 6\u00aa brigata britannica. I paracadutisti riuscirono a radunarsi e aiutarono i britannici, che erano giunti tramite alianti contemporaneamente, ad eliminare diverse batterie di artiglierie tedesche che coprivano l'area. Una volta liberata la zona, le truppe anglo-statunitensi attaccarono Hamminkeln e la resero sicura. Per le 14:00, il colonnello Coutts comunic\u00f2 ai quartier generali della divisione che il 513\u00b0 aveva raggiunto tutti gli obiettivi, distruggendo anche due carri armati e annientando due interi reggimenti di artiglieria durante l'attacco.\nDurante il tentativo di mettere in sicurezza gli obiettivi, il soldato di prima classe Stuart S. Stryker guid\u00f2 una carica contro un nido di mitragliatrici tedesco, in modo da creare un diversivo e permettere agli altri compagni di catturare la posizione dove era presente la mitragliatrice. Stryker venne insignito, in modo postumo, della Medal of Honor. Questa decorazione venne conferita anche a tutta la divisione.\nLa terza componente della 17\u00aa divisione era il 194\u00ba reggimento fanteria, al comando del colonnello James Pierce. Il reggimento atterr\u00f2 con precisione nella zona S, ma gli alianti e gli aerei utilizzati subirono forti perdite a causa delle armi antiaeree: vennero persi 12 aerei C-47 e altri 140 furono danneggiati. Il reggimento giunse nel mezzo di un gruppo di batterie di artiglieria che stavano colpendo le forze terrestri alleate, e per questo molti alianti vennero attaccati da pezzi d'artiglieria che avevano i cannoni abbassati per colpire direttamente. Queste postazioni furono neutralizzate dalle truppe e il reggimento riusc\u00ec in breve tempo a completare gli obiettivi. Venne riferita la distruzione di 42 pezzi d'artiglieria, 10 carri armati, 2 semoventi antiaereo e 5 cannoni semoventi.\nEpilogo.\nVarsity fu un'operazione aviotrasportata di grande scala di successo. Tutti gli obiettivi delle truppe vennero raggiunti, generalmente entro poche ore dall'inizio dell'operazione. I ponti sul fiume Ijssel vennero catturati, anche se uno di essi dovette essere successivamente distrutto per evitare il contrattacco tedesco. La foresta di Diersfordter venne ripulita dalle truppe tedesche e le strade che la attraversavano, con le quali la Germania avrebbe potuto inviare rinforzi, vennero messe in sicurezza.\nInfine la citt\u00e0 di Hamminkeln che dominava la regione e utilizzata per avanzare venne occupata dalle truppe. Nella notte del 24 marzo, la 15\u00aa divisione si un\u00ec con gli elementi della 6\u00aa e a mezzanotte venne compiuto il primo attraversamento del Reno. Per il 27 erano stati installati 12 ponti per i veicoli corazzati pesanti e 14 divisioni alleate erano penetrate per . Secondo il generale maggiore Fiebig, ufficiale al comando di una delle formazioni difensive tedesche (la 84\u00aa divisione), le forze della Germania vennero colte di sorpresa dalla velocit\u00e0 con la quale le due divisioni aviotrasportate erano sbarcate. La loro apparizione improvvisa ebbe un \"effetto devastante\" sui soldati posti a difesa della zona, che erano in superiorit\u00e0 numerica. Durante il suo interrogatorio, Fiebig rivel\u00f2 che la sua divisione era fortemente indebolita e contava circa 4\u00a0000 soldati. La 17\u00aa divisione venne decorata con la sua quarta Medal of Honor nei giorni successivi all'operazione, quando il sergente Clinton M. Hedrick del 184\u00ba reggimento fanteria ricevette l'onorificenza postuma dopo aver contribuito alla presa del castello di Lembeck, che era stato trasformato in una postazione fortificata tedesca.\nPerdite.\nLe perdite subite da entrambe le formazioni aviotrasportate furono piuttosto pesanti, anche se minori del previsto. Nella notte del 24 marzo, la 6\u00aa divisione contava 1\u00a0400 morti, feriti o dispersi in azione su un totale di 7\u00a0200 unit\u00e0 sbarcate. La divisione afferm\u00f2 di aver catturato circa 1\u00a0500 prigionieri di guerra. La 17\u00aa divisione sub\u00ec un tasso di perdite simile, riferendo circa 1\u00a0300 morti su 9\u00a0650 soldati totali. Essa comunic\u00f2 di aver catturato circa 2\u00a0000 prigionieri. I prigionieri tedeschi furono in totale circa 3\u00a0500. Tra il 24 e il 29 marzo, la 17\u00aa divisione sub\u00ec 1\u00a0346 perdite. Anche le forze aeree subirono diversi danni: vennero persi circa 56 aerei: 21 aerei su 144 che trasportavano la 17\u00aa divisione vennero abbattuti e 59 furono danneggiati dal fuoco antiaereo, mentre 16 bombardieri dall'8\u00aa \"Air Force\" (l'equivalente di una squadra aerea) statunitense vennero abbattuti mentre sganciavano i rifornimenti.\nElogi all'operazione.\nOsservatori e storici contemporanei generalmente concordano nel riconoscere il successo dell'operazione. Eisenhower la defin\u00ec come \"l'operazione aviotrasportata di maggior successo fino a quel momento\", e un osservatore scrisse che essa aveva mostrato \"il pi\u00f9 alto grado di sviluppo delle unit\u00e0 aviotrasportate e del trasporto di truppe\". Nel riassunto ufficiale dell'operazione, il maggiore generale Ridgway scrisse che non ci furono problemi, e che le due divisioni impiegate distrussero difese nemiche che avrebbero altrimenti richiesto giorni di combattimento, assicurando che l'operazione aveva avuto esito positivo.\nVari storici contemporanei elogiarono le operazioni e i miglioramenti compiuti. G. G. Norton osserv\u00f2 che furono colti gli insegnamenti che erano stati appresi nelle operazioni precedenti, e anche Brian Jewell fu concorde, affermando che la lezione dell'operazione Market Garden era servita, poich\u00e9 le forze aviotrasportate erano state concentrate e lanciate velocemente, fornendo ai difensori poco tempo per organizzarsi. Norton inoltre fece notare che erano stati fatti miglioramenti per il supporto delle truppe, poich\u00e9 erano stati impiegati un grande numero di pezzi d'artiglieria per coprire gli atterraggi e aumentando la capacit\u00e0 di fuoco e la flessibilit\u00e0. Egli sottoline\u00f2 lo sviluppo di una nuova tecnica che permise ad intere brigate di atterrare in gruppi tattici, in modo da migliorare la flessibilit\u00e0.\nL'atterraggio delle forze dopo l'avvio dell'attacco di quelle terrestri sul Reno permise di garantire che le truppe aviotrasportate non avrebbero dovuto combattere a lungo prima di essere recuperate. Questa strategia costitu\u00ec un grande miglioramento rispetto all'operazione Market Garden.\nCritiche all'operazione.\nNonostante i riconoscimenti e gli elogi ufficiali sull'esito dell'operazione, vennero avanzate diverse critiche all'operazione. Molti storici militari criticarono l'effettiva necessit\u00e0 dell'operazione: in particolare Barry Gregory afferm\u00f2 che \u00abl'operazione 'Varsity' non fu assolutamente necessaria\u00a0...\u00bb, e James A. Huston fece notare che \u00ab...\u00a0\u00e8 possibile che, se le stesse risorse fossero state impiegate a terra, l'avanzata a est sarebbe stata ancora pi\u00f9 veloce\u00bb.\nCarenza di velivoli.\nLa mancanza di un numero sufficiente di aerei da trasporto perseguit\u00f2 ogni operazione condotta dagli alleati. Nella pianificazione originaria doveva prendere parte all'operazione anche la 13\u00aa divisione, tuttavia la carenza di velivoli caus\u00f2 la sua esclusione dal piano. Quindi gli alleati dovettero rinunciare a circa un terzo delle truppe pianificate, indebolendo la potenza di fuoco delle formazioni utilizzate. Le truppe restanti furono in grado di sovrastare la resistenza, ma la presenza della 13\u00aa divisione poteva essere cruciale se le forze tedesche fossero state in numero maggiore.\nAlcuni storici commentarono questo problema, che non fu il solo riguardante il trasporto dei soldati. Molti trasporti erano infatti instabili e poco affidabili. Peter Harclerode rimarc\u00f2 che il C-46, che era stato impiegato da poco, aveva le ali mal posizionate; se veniva colpito, avrebbe potuto perdere carburante con il pericolo di incendio. Il progetto del C-46 ebbe conseguenze disastrose: dei 72 esemplari che trasportarono il 513\u00ba reggimento, 57 vennero colpiti e 19 si incendiarono.\nAlto tasso di perdite.\nUn'altra debolezza di Varsity, rilevata dagli storici, fu l'alto tasso di perdite tra i soldati, causata dall'avvio dell'operazione alla piena luce del giorno. Gli atterraggi furono effettuati di giorno per ridurre la dispersione delle truppe e aumentare le possibilit\u00e0 di successo. Tuttavia gli alianti, senza la copertura della notte, furono particolarmente vulnerabili al fuoco delle armi antiaeree. Il costo pagato dai benefici della scelta di un lancio diurno \u00e8 particolarmente sottolineato dai resoconti ufficiali della divisione britannica, dove si afferma che dei 416 alianti impiegati, solo 88 rimasero illesi dal fuoco nemico, e tra il 20 e il 30% dei piloti di alianti vennero uccisi. Altri storici affermarono che l'uso degli alianti durante il giorno fu una vera e propria calamit\u00e0, poich\u00e9 nel 194\u00ba reggimento fanteria due terzi di essi furono colpiti dal nemico e subirono gravi perdite. Il conto delle perdite venne aggravato dalla discesa lenta che \u00e8 caratteristica di questi mezzi: il periodo impiegato da un aliante era infatti dalle 3 alle 4 volte pi\u00f9 lungo rispetto ad un atterraggio con un paracadute .\nIl tenente colonnello Otway, che scrisse la storia ufficiale delle forze britanniche durante la seconda guerra mondiale, afferm\u00f2 che l'operazione Varsity port\u00f2 alla luce le vulnerabilit\u00e0 delle truppe trasportate dagli alianti. Mentre esse potevano arrivare in sub-unit\u00e0 complete e in grado di spostarsi pi\u00f9 velocemente rispetto a quelle paracadutate, gli alianti costituivano dei bersagli facili per le armi antiaeree e per le armi di piccolo calibro dopo l'atterraggio. Otway concluse che nelle operazioni future le truppe paracadutate avrebbero dovuto mettere in sicurezza le zone di atterraggio prima dell'arrivo degli alianti. Nonostante la luce del giorno miglior\u00f2 l'accuratezza delle zone di atterraggio dei soldati, il numero di perdite risult\u00f2 molto pi\u00f9 alto. L'operazione venne ostacolata anche dagli errori dei piloti, considerando che non era una missione notturna, anche se essi fornirono un servizio migliore rispetto alle operazioni in Sicilia e in Normandia."}
{"id": "2042032", "revid": "767487", "url": "https://it.wikipedia.org/wiki?curid=2042032", "title": "Sense of wonder", "text": "Sense of wonder (lett. senso del meraviglioso) \u00e8 un'espressione inglese usata per indicare la tipica sensazione di meraviglia volutamente ricercata nelle opere di narrativa fantascientifica, specialmente in relazione all'\"Et\u00e0 d'oro della fantascienza\" degli anni quaranta e cinquanta del Novecento. \nIl \"sense of wonder\" \u00e8 una reazione emotiva che ha il lettore quando si confronta, cerca di capire o viene messo di fronte ad un concetto assolutamente nuovo e non esistente necessario per recepire delle nuove informazioni. Pu\u00f2 essere associato all'azione di cambio di paradigma, atto tipico della fantascienza per cui si accetta una tecnologia futuribile e le sue basi per poter proseguire la comprensione dell'opera o di parte di essa.\nIl \"sense of wonder\" non richiede la completa comprensione della situazione che lo causa.\nL'espressione viene spesso usata in correlazione con la \"sospensione della realt\u00e0\" o la pi\u00f9 letteraria \"volontaria sospensione dell'incredulit\u00e0\" di cui parlava il poeta Coleridge.\nEsempio.\nUn esempio ne \u00e8 Superman che ferma un treno.\nIl sense of wonder \u00e8 ci\u00f2 che prova il lettore nel confrontarsi col fatto che il protagonista abbia la forza di effettuare l'azione. Non \u00e8 necessario che il lettore comprenda il meccanismo dell'azione stessa, l'effetto voluto \u00e8 lo stupore e la meraviglia che questo accada.\nLa \"sospensione della realt\u00e0\" \u00e8 l'atto con cui il lettore ignora le leggi fisiche sull'inerzia che vengono violate. Probabilmente, senza il \"sense of wonder\", il lettore non potrebbe passare alla sospensione della realt\u00e0."}
{"id": "2042034", "revid": "1272592", "url": "https://it.wikipedia.org/wiki?curid=2042034", "title": "Vanni", "text": ""}
{"id": "2042035", "revid": "767487", "url": "https://it.wikipedia.org/wiki?curid=2042035", "title": "Vizio di famiglia", "text": "Vizio di famiglia (\"It Runs in the Family\") \u00e8 un film del 2003 diretto da Fred Schepisi.\nLa pellicola coinvolge tre generazioni della famiglia Douglas, ovvero Kirk Douglas, suo figlio Michael Douglas e il figlio di quest'ultimo Cameron Douglas.\nTrama.\nLa storia ruota attorno a tre generazioni di una famiglia newyorkese di successo, ciascuno con una serie di problemi in cui vengono evidenziati i delicati rapporti tra padre e figlio.\nIl patriarca Mitchell Gromberg affronta i suoi problemi di salute, dopo essere stato colpito da un ictus, il figlio Alex \u00e8 un avvocato che lavora nella societ\u00e0 fondata dal padre che cerca di affrontare nel migliore dei modi i suoi numerosi ruoli, marito, figlio e padre.\nIl figlio maggiore di Alex, Asher, prende poco sul serio gli studi e sembra non trovare una sua strada, l'unico della famiglia a dimostrare una certa maturit\u00e0 \u00e8 Eli, il figlio minore di Alex, che nonostante la sua intelligenza vive con difficolt\u00e0 il passaggio dall'infanzia all'adolescenza.\nProduzione.\nKirk Douglas, come il suo personaggio nel film, fu realmente colpito da un ictus nel 1996. Come produttore del film, Michael Douglas ha espressamente voluto che la madre Diana Dill facesse parte del cast; inoltre per il ruolo di sua moglie nel film scelse Bernadette Peters, nonostante la scelta iniziale del regista fosse Sigourney Weaver."}
{"id": "2042036", "revid": "119779166", "url": "https://it.wikipedia.org/wiki?curid=2042036", "title": "Suddivisioni del Messico", "text": "Gli Stati Uniti Messicani sono una repubblica federale costituita da 31 Stati (\"Estados\") e Citt\u00e0 del Messico.\nI 31 Stati e Citt\u00e0 del Messico formano le \"entit\u00e0 federative\".\nLa successiva divisione amministrativa \u00e8 costituita dai comuni.\nStati.\nOgni Stato \u00e8 libero e sovrano e indipendente dagli altri, ha un proprio congresso e una propria costituzione (ad eccezione del Distrito Federal), che non deve contrastare con la costituzione federale, anche se quest'ultima abbraccia temi di competenza nazionale. Gli Stati non possono realizzare alleanze tra di essi n\u00e9 con nazioni indipendenti se non con il consenso di tutta la Federazione, salvo quegli accordi di difesa e protezione che gli Stati di frontiera stipulino in caso di una invasione.\nComuni.\nGli Stati sono suddivisi in comuni (\"municipios\"). Ogni comune gode di autonomia per eleggere il proprio consiglio comunale, che, nella maggior parte dei casi, \u00e8 responsabile dei servizi pubblici necessari alla popolazione. Questo concetto di comune, nato con la Rivoluzione messicana, \u00e8 noto come \"municipio libre\".\nA capo del consiglio \u00e8 il sindaco (\"presidente municipal\"), eletto ogni tre anni (salvo Coahuila, dove viene eletto ogni quattro anni) e senza possibilit\u00e0 di rielezione immediata.\nComplessivamente in Messico vi sono 2.440 comuni (al 2012); lo Stato con maggior numero di comuni \u00e8 Oaxaca con 570 comuni, quello con il minor numero \u00e8 Baja California, con solo 5.\nDistrito Federal.\nCitt\u00e0 del Messico ha uno statuto speciale. Secondo quanto stabilito dall'art.44 della costituzione federale Citt\u00e0 del Messico \u00e8 il Distrito Federal, sede dei poteri dell'Unione e capitale degli Stati uniti Messicani. Cio\u00e8 Citt\u00e0 del Messico coesiste con il Distrito Federal. Se i poteri dell'Unione si trasferissero in un'altra citt\u00e0, si trasformer\u00e0 in uno Stato (\"Estado del Valle de Mexico\"), con i confini che il Parlamento Federale individuer\u00e0.\nNel 1824 Citt\u00e0 del Messico si separ\u00f2 dall'Estado de Mexico, di cui era capitale, per diventare la capitale della Federazione. In quanto tale, non appartiene a nessuno Stato in particolare ma a tutti ugualmente (alla Federazione). Pertanto, era il Presidente che, a nome di tutta la Federazione, nominava il reggente o il capo del governo. Ci\u00f2 nonostante, nel 1997 il Distrito Federal ha ricevuto autonomia e i suoi abitanti possono eleggere il capo di governo, i presidenti delle delegazioni e i rappresentanti del corpo legislativo monocamerale, l'Assemblea Legislativa. Non ha una costituzione ma uno statuto di governo. Conserva molte prerogative come capitale della Federazione che la distingue dagli Stati.\nDivisione politica del Distrito Federal.\nAmministrativamente, il Distrito Federal si divide in 16 delegazioni. Anche se non sono completamente equivalenti al concetto di comune libero, le delegazioni hanno ricevuto una autonomia significativa e dal 2000 i capi di governo delle delegazioni sono eletti con il sistema uninominale maggioritario (precedentemente erano designati direttamente dal capo di governo del Distrito Federal).\nAutonomia dei popoli indigeni.\nL'articolo 2 della Costituzione messicana riconosce la composizione multiculturale della nazione, costituita dai popoli indigeni ai quali riconosce la libera determinazione e autonomia. Tra gli altri, viene riconosciuto:\nAgli Stati e ai comuni \u00e8 richiesto di favorire e promuovere lo sviluppo economico e sociale delle comunit\u00e0 indigene e di favorire la educazione bilingue e interculturale. Secondo la Legge dei Diritti Linguistici (\"Ley de los Derechos Ling\u00fc\u00edsticos\"), lo Stato federale riconosce le 62 lingue indigene che si parlano in Messico come \"lingue nazionali\", con la stessa importanza dello spagnolo nei territori dove si parlano, tanto che possono essere emessi documenti ufficiali in tali lingue."}
{"id": "2042043", "revid": "729019", "url": "https://it.wikipedia.org/wiki?curid=2042043", "title": "Jeremy Moore", "text": "Con il grado di Maggior generale, ebbe il comando delle forze di terra britanniche durante la guerra delle Falkland nella primavera 1982 e ricevette la resa delle forze argentine sulle isole.\nFu cavaliere dell'Ordine del bagno e dell'Ordine dell'Impero Britannico e venne insignito della Military Cross.\nBiografia.\nProveniente da una famiglia di militari, dopo aver tentato la carriera nella Fleet Air Arm entr\u00f2 nei Royal Marines nel 1947, dove pass\u00f2 i successivi 36 anni della sua vita militare. \nGuadagn\u00f2 la prima Military Cross in Malaysia nel novembre 1950, combattendo contro i guerriglieri comunisti. Direttore della Scuola di Musica dei Royal Marines, istruttore presso la scuola sottufficiali, aiutante presso il 45\u00b0 Commando dal 1957 al 1959 in operazioni di controguerriglia in Cipro ed all'accademia militare di Sandhurst fino al 1962.\nSi distinse in varie operazioni nel sud-est asiatico, in particolare nel recupero di ostaggi nella citt\u00e0 di Limbang (Borneo) che gli frutt\u00f2 una barra sulla Military Cross, e successivamente presso la scuola di guerra australiana. Altre operazioni in zona di guerra pi\u00f9 o meno dichiarata con la 17\u00aa divisione Gurkha nel Borneo e con il 42\u00b0 Commando dei Royal Marines in Irlanda del Nord; quest'ultima gli frutt\u00f2 l'Ordine del Bagno nel 1973.\nPoco prima dell'invasione argentina Moore, che era il comandante delle unit\u00e0 di commando dei Royal Marines, si trov\u00f2 temporaneamente a ricoprire la carica di comandante generale del corpo in quanto il generale Pringle, comandante effettivo era stato ferito da una bomba dell'IRA. Pur essendo prossimo alla pensione, assunse il comando delle forze di sbarco ed esegu\u00ec il piano alla cui redazione aveva collaborato prima della sua partenza, rilevando il brigadier generale Julian Thompson sulle isole. Moore mise in atto il piano di attacco, compresa la variante che obblig\u00f2 le forze inglesi a traversare a piedi le isole, anche a causa della mancanza di elicotteri da trasporto, che erano andati persi con l'affondamento dell'Atlantic Conveyor, fino alla resa del generale Menendez e delle forze occupanti."}
{"id": "2042046", "revid": "110157", "url": "https://it.wikipedia.org/wiki?curid=2042046", "title": "Stai seria con la faccia, ma per\u00f2...", "text": "Stai seria con la faccia, ma per\u00f2... \u00e8 la rimasterizzazione a 24 bit di un'antologia di brani di Paolo Conte che vanno dal 1974 al 1989.\nTutte le musiche e i testi sono di Paolo Conte.\nIl CD contiene l'inedito \"Sant'America\" (1989) che \u00e8 interpretato da Savino Schiavo."}
{"id": "2042047", "revid": "1971044", "url": "https://it.wikipedia.org/wiki?curid=2042047", "title": "Persone giustiziate per eresia", "text": "Questa lista contiene le persone condannate all'ultimo supplizio per \"eresia\".\nNon vengono elencate quelle persone condannate alla prigione, temporanea o perpetua, quelle condannate al remo, a mutilazioni, alla sola confisca dei beni, a pene varie penitenziali.\nPersone condannate dalla Chiesa cattolica.\nTale lista ha valore puramente indicativo, poich\u00e9 considera in maniera generica la Chiesa cattolica come soggetto unico, senza distinguere i suoi diversi livelli e l'intreccio in ciascun caso con i rappresentanti del potere politico. La determinazione del reato di eresia era di competenza esclusiva della Chiesa cattolica che agiva attraverso i propri tribunali. L'Inquisizione comminava la morte, affidando l'esecuzione della pena all'autorit\u00e0 civile, il cosiddetto braccio secolare, avendo la costituzione 18 del Concilio Lateranense IV, la \"De iudicio sanguinis et duelli clericis interdicto\", fatto divieto agli ecclesiastici di \u00ab spargere il sangue \u00bb."}
{"id": "2042051", "revid": "124245389", "url": "https://it.wikipedia.org/wiki?curid=2042051", "title": "Adriano Prosperi", "text": "Biografia.\nCarriera accademica.\nSi \u00e8 formato presso l'Universit\u00e0 di Pisa e la Scuola Normale Superiore, dove \u00e8 stato allievo di Armando Saitta e Delio Cantimori. Ha insegnato Storia moderna presso l'Universit\u00e0 della Calabria, l'Universit\u00e0 di Bologna, l'Universit\u00e0 di Pisa e la Scuola Normale Superiore. \u00c8 membro dell'Accademia Nazionale dei Lincei. I suoi principali interessi di studio hanno riguardato la storia dell'Inquisizione romana, la storia dei movimenti ereticali nell'Italia del Cinquecento, la storia delle culture e delle mentalit\u00e0 tra Medioevo ed et\u00e0 moderna.\nLa sua opera pi\u00f9 nota \u00e8 stata \"Tribunali della coscienza. Inquisitori, confessori, missionari\", in cui Prosperi ha presentato un'interpretazione dei modi e delle forme con cui l'egemonia cattolica si sarebbe definitivamente affermata in Italia a cavallo tra XVI e XVII sec., interpretazione che ha suscitato un ampio dibattito storiografico sul peso dell'Inquisizione nella storia italiana.\nAttivit\u00e0 pubblicistica.\nHa scritto per le pagine culturali del \"Corriere della Sera\" e de \"Il Sole 24 Ore\", occupandosi per lo pi\u00f9 di recensioni di libri. In seguito ha collaborato con \"La Repubblica\", estendendo il suo campo di intervento a temi di rilevanza politica e sociale. Ha curato la rubrica \"il taccuino\" sul settimanale \"Left\".\nHa partecipato ad alcune puntate della trasmissione \"L'Infedele\", condotta da Gad Lerner su LA7. I suoi interventi pubblici, tra 2008 e 2012, sono stati caratterizzati da una forte polemica anti-berlusconiana e contro il negazionismo della \"Shoah\" e l'antisemitismo.\nDibattiti storiografici e controversie.\nIl dibattito storiografico su Delio Cantimori.\nProsperi ha partecipato al dibattito storiografico su Delio Cantimori in difesa del maestro.\nIl dibattito storiografico sul peso dell'Inquisizione nella storia italiana.\n\"Tribunali della coscienza. Inquisitori, confessori, missionari\" (1996, 20092) \u00e8 un libro di storia moderna che indaga i rapporti tra Chiesa e societ\u00e0, non solo nell'esercizio del potere materiale dello Stato Pontificio in piena epoca di Controriforma, ma in misura maggiore sul formarsi della coscienza stessa cattolica attraverso tre istituzioni (che corrispondono alle tre parti del libro stesso): l'Inquisizione (con lo sviluppo del Sant'Uffizio e dei suoi manuali), la confessione (come controllo dei singoli e del territorio per la lotta all'eresia, nell'evoluzione tra Riforma di Lutero e Concilio di Trento) e, infine, la predicazione dei missionari. La parte centrale del libro include capitoli sulla superstizione, gli esorcisti, la magia, la santit\u00e0 vera e falsa. \nLa pubblicazione del saggio suscit\u00f2 apprezzamenti (come la recensione di Carlo Ginzburg in \"La Repubblica\"), e anche critiche, alimentando un intenso dibattito storiografico sul ruolo dell'Inquisizione e della Chiesa cattolica nella storia italiana. Giovanni Romeo nel 1999 pubblic\u00f2 una recensione sulla rivista \"Quaderni storici\", sottolineando a suo giudizio le carenze empiriche e documentarie delle teorie di Prosperi (\"mi sarei aspettato una diversa articolazione interna del nucleo centrale della ricerca [...] sarebbe stato molto pi\u00f9 opportuno \u2014 anzich\u00e9 presentare singole tematiche di rilievo inquisitoriale \u2014 approfondire, anche in un'area circoscritta e per un periodo limitato, l'andamento complessivo dei controlli di coscienza operati ordinariamente dalle autorit\u00e0 ecclesiastiche, nelle sollecitazioni romane e nelle diverse applicazioni locali\").\nJean-Pierre Dedieu e Ren\u00e9 Millar Carvacho in un articolo pubblicato nel 2002 sulla rivista \"Annales. Histoire, Sciences sociales\", giudicano che l'opera \u00abaffascinante\u00bb di Prosperi \u00e8 divenuta \"un punto di riferimento della scuola italiana di studi sull'Inquisizione - e costituisce - il tentativo pi\u00f9 spinto e pi\u00f9 compiuto mai intrapreso per integrare il fenomeno inquisitoriale in una storia globale\".\nNel libro \"Vittore Soranzo vescovo ed eretico. Riforma della Chiesa e Inquisizione nell'Italia del Cinquecento\", pubblicato da Laterza nel 2006, Massimo Firpo sostiene che nel saggio \u00e8 stato attribuito un carattere troppo decisivo all'affermazione dei tribunali inquisitoriali, sopravvalutandone il peso nella storia italiana: \"Il fascino del potere che emana da quei tribunali, la constatazione della loro pervasiva capacit\u00e0 di ritrovare \"in ogni crisi storica del paese Italia antiche e nuove ragioni di egemonia\", di adattarsi al mutare delle cose e dei tempi e di trovare sempre nuovi spazi di azione, hanno indotto Prosperi a ritenere fuori dubbio il fatto che \"la Chiesa abbia vinto [...]. Il sottrarsi a quel fascino, tuttavia [...] costituisce il presupposto indispensabile per capire il prezzo di quella vittoria e recuperare anche nel presente le tradizioni intellettuali e civili che nel passato cercarono di contrastare quell'egemonia e le sue categorie fondanti, talora all'interno stesso dell'istituzione ecclesiastica, per indicare la strada verso acquisizioni irrinunciabili della nostra civilt\u00e0, quali la libert\u00e0 del sapere, il primato della coscienza, la separazione tra Chiesa e Stato, il diritto al dissenso, la creazione di uno spazio pubblico di discussione e confronto\".\nIl giornalista Antonio Carioti recensendo Firpo si limitava a riportare le sue frasi contro le interpretazioni dei cattolici Hubert Jedin, Giuseppe Alberigo e Paolo Prodi, e dei laici Prosperi e Asor Rosa. Prosperi dal canto suo, recensendo il volume di Firpo sul \"Sole 24 Ore\" del 3 dicembre 2006, valut\u00f2 l'interpretazione di Firpo come una riproposizione del vetusto paradigma della \"mancata Riforma\" in Italia, e aggiunse: \"Si capir\u00e0 dunque lo stupore provato dallo scrivente quando si \u00e8 trovato indicato come succube di una fascinazione dell'Inquisizione che non crede di avere mai avvertito. La verifica \u00e8 facile: il libro a cui Firpo si riferisce \u2014 \"Tribunali della coscienza\" (Einaudi 1996) \u2014 cerca di analizzare e di capire le ragioni che permisero alla Chiesa cattolica del Cinquecento di vincere ma anche di convincere e di radicarsi stabilmente nella societ\u00e0 italiana; un esito che la sola forza di un tribunale e di una polizia non poteva ottenere. Dunque se qualcuno ha subito la fascinazione dell'Inquisizione, quello non sono io\".\nLa vicenda del \"corvo\" della Normale in occasione della rielezione di Settis.\nNel maggio 2007, durante il dibattito sulla rielezione di Salvatore Settis a direttore della Normale di Pisa per un terzo mandato, una lettera a firma di Prosperi raggiunse la redazione del quotidiano \"La Nazione\", che la pubblic\u00f2. La lettera polemizzava contro un presunto volantino, circolante alla Normale, in cui lo storico era accusato di opporsi alla conferma di Settis perch\u00e9 quest'ultimo non aveva favorito la chiamata a professore associato presso la prestigiosa universit\u00e0 pisana della figlia Valentina Prosperi (allieva di Gian Biagio Conte, anch'egli tra gli oppositori di Settis), chiamata come professore associato presso l'Universit\u00e0 di Sassari.\nLa direzione della Scuola Normale, in un comunicato, e Prosperi stesso, attraverso una lettera-smentita, denunciarono che si trattava di un falso, e che il volantino a cui faceva riferimento non esiste. La vicenda fin\u00ec sulla prima pagina del \"Corriere della Sera\".\nLa polemica sulla Biblioteca Universitaria di Pisa.\nIl 29 maggio 2012 il sindaco di Pisa, Marco Filippeschi, ha deliberato con una ordinanza la chiusura del Palazzo della Sapienza, sede storica dell'Universit\u00e0 di Pisa e della Biblioteca Universitaria, per le necessarie opere di messa in sicurezza dell'immobile. Prosperi si \u00e8 messo alla testa di una contestazione contro lo spostamento della Biblioteca dalla sua sede storica, polemizzando contro la decisione, temporanea ma ipotizzata anche in via permanente, di spostare il patrimonio librario presso un convento dei cappuccini situato nei pressi del centro di Pisa (San Giusto), da lui considerata \"di per s\u00e9 insoddisfacente da tutti i punti di vista\", segnando \"la rinuncia e il fallimento delle istituzioni accademiche, del governo cittadino e regionale e dei ministeri nazionali\".\nLa decisa presa di posizione di Prosperi ha suscitato una risposta di disappunto da parte del sindaco Filippeschi. MiBAC, Comune e Rettorato hanno confermato i loro piani che non escludono l'eventualit\u00e0 di ricollocare permanentemente la Biblioteca in sede pi\u00f9 idonea e funzionale rispetto all'antico palazzo. Prosperi ha reagito lanciando un nuovo appello simile al precedente.\nAltro.\nNel 2016 ha espresso posizioni vicine al movimento No Cav schierandosi a favore della tutela delle Alpi Apuane."}
{"id": "2042058", "revid": "729019", "url": "https://it.wikipedia.org/wiki?curid=2042058", "title": "Isole Chuuk", "text": "Le Isole Chuuk (anche Truk) sono un atollo, gruppo di isole appartenenti allo Stato federale di Chuuk, uno degli Stati Federati di Micronesia nelle Isole Caroline.\nSono composte dalle isole Faichuk e Nomoneas, situate all'interno della laguna Chuuk e dall'atollo Neoch."}
{"id": "2042065", "revid": "767487", "url": "https://it.wikipedia.org/wiki?curid=2042065", "title": "I nostri mariti", "text": "I nostri mariti \u00e8 un film del 1966, diviso in tre episodi indipendenti: il primo, \"Il marito di Roberta\", diretto da Luigi Filippo D'Amico; il secondo, \"Il marito di Olga\", diretto da Luigi Zampa; il terzo, \"Il marito di Attilia ovvero nei secoli fedeli\", diretto da Dino Risi.\nTrama.\nIl marito di Roberta - ovvero Un matrimonio difficile.\nOrvieto. Giovanni Lo Verso si innamora di Roberta durante una rappresentazione teatrale in cui lei recita vestita da soldato: Giovanni la conquista e un anno dopo si sposano. Il tempo passa ma i due non hanno alcun rapporto sessuale: Roberta scopre infatti di sentirsi uomo e decide di operarsi per diventare un soldato vero. Tuttavia, Giovanni rimane invaghito anche dal militare e, dopo aver tentato di baciarlo, rischia di subire il linciaggio della folla.\nIl marito di Olga - ovvero Il complesso di Angelotto.\nOttavio Pelagatta, impiegato presso la curia di Bergamo, sposa Olga quando scopre che questa erediter\u00e0 una fortuna dalla zia ottantenne. Alla morte della zia scoprono per\u00f2 che erediteranno solo quando avranno un figlio. Ottavio, sotto pressione, non riesce pi\u00f9 ad avere rapporti con sua moglie, pertanto Olga sar\u00e0 costretta a corteggiare il ragionier Manzi affinch\u00e9 questi la metta incinta.\nIl marito di Attilia - ovvero Nei secoli fedeli.\nRoma. Il marito di Attilia \u00e8 latitante in quanto ricercato dai carabinieri per furto e aggressione. Quando per\u00f2 l'appuntato veneto rubacuori Umberto Codegato, sotto le mentite spoglie di muratore, corteggia Attilia come previsto da un astuto piano dei carabinieri, il marito cade nel tranello ed esce allo scoperto per punire la moglie presunta adultera e il suo presunto amante: il delinquente finisce in galera, mentre Attilia avr\u00e0 modo di consolarsi proprio con Umberto.\nAltre informazioni.\nIl secondo e il terzo episodio del film sono interamente in bianco e nero. Il primo, invece, pur cominciando in bianco e nero, \u00e8 quasi interamente a colori."}
{"id": "2042067", "revid": "729019", "url": "https://it.wikipedia.org/wiki?curid=2042067", "title": "Isole Mortlocks", "text": "Le Isole Mortlocks, sono un gruppo di isole appartenenti allo Stato federale di Chuuk, uno degli Stati Federati di Micronesia nelle Isole Caroline.\nSono composte dalle isole Satowan, Lekinioch, Ettal e Namoluk."}
{"id": "2042073", "revid": "55935", "url": "https://it.wikipedia.org/wiki?curid=2042073", "title": "Principe di Canosa", "text": ""}
{"id": "2042075", "revid": "1305772", "url": "https://it.wikipedia.org/wiki?curid=2042075", "title": "Passaic", "text": ""}
{"id": "2042078", "revid": "729019", "url": "https://it.wikipedia.org/wiki?curid=2042078", "title": "Isole Pattiw", "text": "Le Isole Pattiw, sono un gruppo di isole appartenenti allo Stato federale di Chuuk, uno degli Stati Federati di Micronesia nelle Isole Caroline.\nSono composte dagli atolli Pollap, Polowat, Houk, Tamatam, Ruo, Fananu."}
