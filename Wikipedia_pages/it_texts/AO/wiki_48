{"id": "2079735", "revid": "2730", "url": "https://it.wikipedia.org/wiki?curid=2079735", "title": "Augusto", "text": "Nel 27 a.C. egli rimise le cariche nelle mani del senato; in cambio ebbe un imperio proconsolare che lo rese capo dell'esercito e il Senato romano, dietro suggerimento di Lucio Munazio Planco, gli confer\u00ec il titolo onorifico di \"Augustus\" il 16 gennaio 27 a.C., cio\u00e8 \"degno di venerazione e di onore\", e il suo nome ufficiale fu da quel momento \"Imperator Caesar Divi filius Augustus\" (nelle epigrafi).\nAugusto volle trasmettere l'immagine di s\u00e9 come principe pacifico e quella di Roma come trionfatrice universale attraverso un uso accorto delle immagini, l'abbellimento della citt\u00e0 di Roma, la tutela degli intellettuali che celebravano il principato, la riqualificazione del senato e dell'ordine degli equites. La storiografia contemporanea si \u00e8 occupata dell'eredit\u00e0 storica di Augusto, soprattutto dopo le distorsioni operate durante il ventennio fascista in cui la propaganda di regime celebrava Augusto per l'opera pacificatrice e la creazione di uno stato universale che preludeva alla fondazione dell'Impero italiano.\nLo stesso Augusto ha voluto lasciare di s\u00e9 un'immagine eroica nelle \"Res gestae\", consapevolmente sostenne Virgilio in questa celebrazione nell\"'Eneide\": durante la sua vita Augusto aveva evitato di attribuirsi appellativi divini, ma subito dopo la sua morte fu subito considerato figlio di Dio. Gi\u00e0 dopo alcuni decenni dalla sua morte per\u00f2 alcuni storici come Seneca il Vecchio, Lucio Anneo Seneca, Sallustio, Svetonio e Appiano hanno tramandato la violenza delle proscrizioni, la conquista astuta del potere e la politica autocratica di Augusto. \nDal punto di vista amministrativo, le riforme di Augusto furono importanti e durature. Attribu\u00ec le province non pacificate a legati imperiali scelti da lui stesso, lasciando le altre a proconsoli di rango senatorio; tutti per\u00f2 rispondevano all'imperatore. Augusto tenne per s\u00e9 l'Egitto, sotto il governo di un suo prefetto. Riform\u00f2 il sistema fiscale e monetario. Riorganizz\u00f2 l'amministrazione della citt\u00e0 di Roma attribuendo ad alti funzionari statali la cura dell'urbanistica, la responsabilit\u00e0 dell'approvvigionamento alimentare e la gestione delle acque.\nDescrizione.\nNel 23 a.C. gli fu riconosciuta la \"tribunicia potestas\" (che mantenne poi a vita) e l\"Imperium proconsulare\" a vita; mentre nel 12 a.C. divenne Pontefice massimo con la morte di Marco Emilio Lepido. Rest\u00f2 al potere sino alla morte e il suo principato fu il pi\u00f9 lungo della Roma imperiale (44 anni dal 30 a.C., 41 anni dal 27 a.C., 37 anni dal 23 a.C.).\nL'et\u00e0 di Augusto ha rappresentato un momento di svolta nella storia di Roma e il definitivo passaggio dal periodo repubblicano al principato. La rivoluzione dal vecchio al nuovo sistema politico contrassegn\u00f2 anche la sfera economica, militare, amministrativa, giuridica e culturale.\nAugusto, negli oltre quarant'anni di principato, introdusse riforme d'importanza cruciale per i successivi tre secoli:\nFonti e storiografia.\nLe principali fonti per la vita e il ruolo di Augusto e degli altri membri della famiglia imperiale sono rappresentate dalle biografie di Svetonio (\"Vite dei dodici Cesari\"), oltre a Appiano di Alessandria (\"Historia Romana\"), Aurelio Vittore (\"De Caesaribus\"), Cassio Dione (\"Historia Romana\"), Tacito (\"Annales\"), Velleio Patercolo (\"Historiae Romanae\") e lo stesso Augusto (\"Res gestae divi Augusti\").\nNome.\nNel corso della sua vita, Augusto ebbe modo di cambiare pi\u00f9 volte il suo nome. Si riportano di seguito i nomi utilizzati nelle varie fasi della sua vita:\nBiografia.\nOrigini della sua famiglia.\nEra figlio di Gaio Ottavio, uomo d'affari che aveva ottenuto, primo della \"gens Octavia\" (ricca famiglia di \"Velitrae\"), cariche pubbliche e un posto in Senato (era quindi un \"homo novus\"). La madre, Azia maggiore, proveniva invece da una famiglia da parecchie generazioni di rango senatorio e dagli illustri natali: era infatti imparentata sia con Cesare sia con Gneo Pompeo Magno. Azia era pi\u00f9 precisamente la figlia della sorella di Cesare, Giulia minore, e di Marco Azio Balbo; Ottaviano, pertanto, era pronipote di Cesare.\nGiovinezza (63-44 a.C.).\nNacque a Roma nove giorni prima delle \"Calende\" di ottobre prima dell'alba, in quella parte del Palatino denominata \"ad Capita Bubula\" (\u00abteste di bue\u00bb), dove dopo la sua morte venne costruito un santuario a lui dedicato. Svetonio aggiunge che inizialmente abit\u00f2 nei pressi del Foro Romano, sopra le \"scale degli orefici\", nella casa che era stata dell'oratore Gaio Licinio Calvo, nei pressi del colle Velia. In seguito si trasfer\u00ec sul Palatino, in una casa ugualmente modesta che era appartenuta al consolare e oratore Quinto Ortensio Ortalo, di non grande ampiezza e priva di lusso, visto che le colonne dei suoi portici piuttosto basse, erano di pietra del monte Albano, mentre nelle stanze non c'era n\u00e9 marmo, n\u00e9 mosaici. Dorm\u00ec nella stessa camera per pi\u00f9 di quarant'anni, anche d'inverno, sebbene considerasse poco adatto alla sua salute il clima invernale di Roma.\nIl suo nome alla nascita era Gaio Ottavio, cui fu aggiunto Turino quando era fanciullo (\"Gaius Octavius Thurinus\"), soprannome in ricordo di suo padre Ottavio, vittorioso contro gli schiavi fuggitivi nella regione di Thurii.\nCirca a quattro anni perse il padre (nel 59 a.C.). A dodici anni circa pronunci\u00f2 l'orazione funebre (\"laudatio funebris\") per sua nonna Giulia (nel 51 a.C.). Svetonio racconta di un episodio avvenuto in questo periodo secondo il quale, Cicerone, mentre accompagnava Gaio Giulio Cesare in Campidoglio, raccont\u00f2 agli amici di aver fatto un sogno la notte precedente. Nel sogno aveva visto un fanciullo dai nobili lineamenti, che scendeva dal cielo appeso a una catena d'oro e si fermava davanti alle porte del Campidoglio, dove Giove gli consegnava una frusta. Quando Cicerone vide Ottaviano, che lo zio Cesare aveva fatto venire a un sacrificio, disse che era proprio lui il ragazzo apparsogli in sogno.\nQuattro anni dopo all'et\u00e0 di sedici anni indoss\u00f2 la toga virile e ottenne alcune ricompense militari in Africa, in occasione del trionfo del prozio Gaio Giulio Cesare, senza nemmeno aver partecipato alla guerra per la giovane et\u00e0. Quando poi lo zio part\u00ec per la Spagna per combattere contro i figli di Pompeo, lo segu\u00ec, sebbene ancora convalescente da una grave malattia. Raggiunse Cesare con una scorta ridotta, dopo aver percorso strade infestate da nemici e dopo un naufragio. Si fece subito apprezzare dallo zio per il coraggio dimostrato. Dopo aver portato a termine anche la guerra in Spagna, Cesare, che progettava una campagna militare prima contro i Daci e poi contro i Parti, lo invi\u00f2 ad Apollonia, dove pot\u00e9 dedicarsi allo studio.\nSvetonio racconta che durante il soggiorno ad Apollonia, Ottaviano era salito insieme al fedele amico, Marco Vipsanio Agrippa, all'osservatorio dell'astrologo Teogene. Fu Agrippa a consultarlo per primo, ricevendo splendide previsioni sulla sua vita futura, quasi incredibili. Ottaviano, temendo di essere considerato di origini oscure, prefer\u00ec inizialmente non fornire i dati relativi alla propria nascita, ma dopo numerose preghiere, vi acconsent\u00ec. Teogene allora si alz\u00f2 dal suo seggio e lo ador\u00f2. Per questo motivo Ottaviano ebbe cos\u00ec tanta fiducia nel suo destino che fece pubblicare il suo oroscopo e coniare una moneta d'argento con il segno del capricorno, suo ascendente: in epoca imperiale si dava pi\u00f9 importanza a quest'ultimo piuttosto che al segno di nascita (bilancia per Augusto).\nNel 44 a.C., in occasione della morte di Cesare, seppe di essere stato adottato per testamento dal prozio come figlio ed erede e, secondo la consuetudine, assunse il \"nomen\" gentilizio (\"Iulius\") e il \"cognomen\" (\"Caesar\") del padre adottivo, omettendo per\u00f2 di aggiungere come tradizione un secondo cognome derivato della \"gens\" di provenienza aggettivata in -\"anus\", divenendo cos\u00ec Gaio Giulio Cesare (\"Gaius Iulius Caesar\"). Il nome Ottaviano venne generalmente diffuso dalla propaganda degli avversari politici, ma non risulta nei documenti ufficiali. Si narra che poco prima di venire assassinato, Cesare lo avesse nominato \"magister equitum\" in seconda, accanto a Marco Emilio Lepido, in vista della grande spedizione d'Oriente che stava preparando contro i Parti, inviandolo appena diciottenne ad Apollonia a verificare i preparativi per la futura guerra. \u00c8 qui che Ottaviano fu informato dell'uccisione del prozio (15 marzo 44 a.C.), pur restando indeciso sul da farsi, se chiamare in aiuto le legioni orientali o lasciar perdere, prefer\u00ec desistere da un'impresa tanto temeraria e tornare a Roma a reclamare i suoi diritti di figlio adottivo e di erede di Cesare. Ancora Svetonio racconta di un episodio curioso:\nGiunto nella capitale rivendic\u00f2 la sua eredit\u00e0, nonostante le esitazioni di sua madre e l'opposizione del patrigno Lucio Marcio Filippo, ex console che aveva sposato la madre Azia dopo la morte del padre (59 a.C.)\nAscesa al potere (44-23 a.C.).\nCome erede principale di Cesare, Ottaviano aveva diritto a tre quarti delle sue ricchezze. Informato dell'uccisione del prozio, decise di tornare a Roma per reclamare i suoi diritti di figlio adottivo. Assieme a lui erano stati nominati eredi Lucio Pinario e Quinto Pedio, a cui spettava il restante quarto del patrimonio di Cesare; solo Ottaviano, per\u00f2, pot\u00e9 prendere, in quanto unico figlio adottivo, il nome del defunto, divenendo cos\u00ec Gaio Giulio Cesare Ottaviano. Cesare lasciava, inoltre, agli abitanti di Roma trecento sesterzi ciascuno, oltre ai suoi giardini lungo le rive del Tevere (\"Horti Caesaris\").\nSvetonio sintetizz\u00f2 il periodo che segu\u00ec delle guerre civili come segue:\nErede di Cesare.\nSbarcato a Brindisi, dove ricevette il benvenuto dalle legioni di Cesare l\u00ec acquartierate in attesa della spedizione in Oriente, Ottaviano si impossess\u00f2 dei circa 700 milioni di sesterzi di denaro pubblico destinati alla guerra contro i Parti, che utilizz\u00f2 per acquisire ulteriore favore tra i soldati e tra i veterani di Cesare stanziati in Campania.\nOttaviano giunse a Roma il 21 maggio, dopo che i cesaricidi avevano gi\u00e0 da pi\u00f9 di un mese lasciato la citt\u00e0, grazie a un'amnistia concessa dal console superstite, Marco Antonio. Il giovane si affrett\u00f2 a rivendicare il nome adottivo di \"Gaio Giulio Cesare\", dichiarando pubblicamente di accettare l'eredit\u00e0 del padre e chiedendo pertanto di entrare in possesso dei beni familiari. Antonio, che in qualit\u00e0 di console e capo della fazione cesariana deteneva in quel momento il controllo del patrimonio, procrastin\u00f2 per\u00f2 il versamento adducendo la necessit\u00e0 di attendere che una \"lex curiata\" del Senato ratificasse il testamento del defunto.\nOttaviano decise allora, impegnando i propri beni, di anticipare al popolo le somme che Cesare aveva lasciato nel suo testamento e di eseguire i giochi per la vittoria di Farsalo. Ottenne cos\u00ec che molti dei cesariani si schierassero dalla sua parte contro Antonio, suo diretto avversario nella successione politica a Cesare.\nIl Senato, e in particolare Marco Tullio Cicerone, che lo vedeva in quel momento come un principiante inesperto data la sua giovane et\u00e0 (e cos\u00ec Antonio che lo riteneva un ragazzo \"di tutto debitore al nome\" del padre), pronto a essere manovrato dall'aristocrazia senatoria, e che apprezzava l'indebolimento della posizione di Antonio, approv\u00f2 la ratifica del testamento, riconoscendo a Ottaviano lo \"status\" di erede legittimo di Giulio Cesare. Con il patrimonio di Cesare ora a sua disposizione, Ottaviano pot\u00e9 quindi reclutare in giugno un esercito privato di circa 3.000 veterani, garantendo a ciascuno di loro un salario di 500 denari, mentre Marco Antonio, ottenuta con legge speciale (\"lex de permutatione provinciarum\") l'assegnazione - al termine del suo anno consolare - della Gallia cisalpina gi\u00e0 affidata al propretore Decimo Bruto, si accingeva a portare guerra ai cesaricidi per recuperare il favore della fazione cesariana. In quest'occasione Cicerone scriveva ad Attico manifestando certezza sulla fedelt\u00e0 di Ottaviano alla causa repubblicana, sicuro della possibilit\u00e0 di sfruttare le potenzialit\u00e0 di quel giovane rampollo per eliminare Antonio, uscito indenne (con grave dispiacere dell'oratore) dalle \"Idi\". Tacito commenter\u00e0 che in quell'occasione l'erede di Cesare simul\u00f2 soltanto la fedelt\u00e0 al partito neo-pompeiano comandato in quel momento da Cicerone, con l'idea - come si vedr\u00e0 in seguito - di trarre profitto dalla situazione.\nFrattanto Ottaviano, poich\u00e9 i magistrati incaricati non osavano celebrare i \"Ludi\" per la vittoria del prozio Cesare, si occup\u00f2 personalmente di organizzarli (dal 5 al 19 settembre 44 a.C.). In seguito, per riuscire a portare a termine altri suoi progetti, sebbene fosse patrizio ma non ancora senatore, si present\u00f2 come candidato per sostituire un tribuno della plebe, che era appena deceduto. La sua candidatura incontr\u00f2 l'opposizione del console Marco Antonio, sul cui appoggio il giovane Ottaviano contava, ma che evidentemente aspirava a ottenere una grossa ricompensa. Questa prima incomprensione con Antonio lo indusse a passare dalla parte degli ottimati.\nPrimo conflitto con Antonio (43 a.C.).\nQuando nel mese di ottobre, l'appoggio del Senato a Ottaviano si fece pi\u00f9 pressante, con Cicerone che tuonava con le sue \"Filippiche\" contro Antonio, questi decise di riprendere il controllo della situazione richiamando in Italia le legioni stanziate in Macedonia. Di fronte a quella minaccia, Ottaviano in novembre richiam\u00f2 allora i veterani di Cesare a lui fedeli, ottenendo ben presto anche la diserzione di due delle legioni macedoni di Antonio, la \"IV\" e la \"Martia\", appena sbarcate.\nFallito, per l'opposizione del Senato (Cicerone \u00e8 infatti sicuro della fedelt\u00e0 del giovane), il tentativo di far dichiarare Ottaviano \"hostis publicus\" per aver reclutato un esercito senza averne l'autorit\u00e0 (in realt\u00e0 sar\u00e0 Antonio a essere indicato come nemico dello Stato avendo preso d'assedio illegalmente un legittimo propretore), il console decise allora di accelerare i tempi dell'occupazione della Cisalpina, in modo da garantirsi una posizione di forza per l'anno successivo. Ricevuto il rifiuto da parte di Decimo Bruto alla cessione della Cisalpina, Antonio, grazie al consenso del Senato, pot\u00e9 marciare su Modena, dove strinse d'assedio Bruto.\nIntanto Ottaviano, su consiglio di alcuni ottimati, prov\u00f2 ad assoldare alcuni sicari perch\u00e9 uccidessero Antonio, ma scoperto il suo tentativo, credendosi a sua volta in pericolo, arruol\u00f2 una buona parte dei veterani di Cesare, facendo loro grandi largizioni per ottenerne il loro aiuto. Il 1\u00ba gennaio 43 a.C., giorno dell'insediamento dei nuovi consoli Pansa e Irzio, il Senato decret\u00f2 l'abrogazione della legge che assegnava ad Antonio la Gallia Cisalpina e ordin\u00f2 a questi di cessare immediatamente gli attacchi a Decimo Bruto. Ottenutone un netto rifiuto, i consoli vennero incaricati di marciare contro Antonio assieme a Ottaviano, cui venne conferito eccezionalmente l\"imperium\" di pretore s\u00ec da legalizzare la condizione del suo esercito privato.\nIl 14 aprile e il 21 aprile Antonio venne sconfitto nella battaglia di Forum Gallorum e nella battaglia di Modena, nelle quali, per\u00f2, rimasero uccisi i due consoli Irzio e Pansa, Ottaviano prese parte personalmente ai combattimenti del 21 aprile all'interno del campo di Antonio e alla fine rimase unico comandante delle legioni repubblicane.\nSvetonio aggiunge che corse voce allora che fosse stato Ottaviano a far uccidere Aulo Irzio e Gaio Vibio Pansa, poich\u00e9, una volta messo in fuga Antonio e tolti di mezzo entrambi i consoli, potesse rimanere unico padrone degli eserciti vincitori. Tanto \u00e8 vero che da Cicerone apprendiamo che, al termine della battaglia di \"Forum Gallorum\", Pansa si ritir\u00f2 al campo ferito, ma ancora in vita. Una lettera a Cicerone scritta da Servio Sulpicio Galba, testimone oculare della battaglia, tace su eventuali ferite a danno del console. Nel resoconto appianeo l'altro console, Irzio, risulta invece morire durante l'assalto al campo di Antonio, ma questa notizia \u00e8 sospetta in quanto \u00e8 quasi certo che Appiano abbia attinto all'autobiografia perduta di Augusto.\nA ogni modo la morte di Pansa sembr\u00f2 talmente sospetta che Glicone, il suo medico, fu messo in prigione con l'accusa di aver lavato la ferita con il veleno. Aquilio Nigro sostenne, infine, che nella confusione della battaglia l'altro console, Irzio, fu ucciso dallo stesso Augusto. E quando venne a sapere che Antonio, dopo la sconfitta, era stato accolto da Marco Emilio Lepido e che anche altri comandanti, insieme ai loro eserciti, si stavano avvicinando al partito a lui avverso, abbandon\u00f2 la causa degli ottimati. La tesi del complotto di Ottaviano sembra essere sostenuta anche da Tacito, che scrive:\nTornato a Roma con l'esercito, infatti, malgrado la giovane et\u00e0 (aveva soli vent'anni), Ottaviano si fece eleggere console \"suffectus\" assieme a Quinto Pedio, ottenendo compensi per i suoi legionari e facendo approvare dal Senato la \"lex Pedia\" contro i cesaricidi. In tal modo i consoli poterono rifiutarsi di portare ulteriore soccorso a Decimo Bruto, che, in fuga, venne infine ucciso nella Cisalpina da un capo gallo fedele ad Antonio. Svetonio racconta che:\nIl secondo triumvirato (43-33 a.C.).\nDalla sua nuova posizione di forza, divenuto legalmente a capo dello Stato romano, Ottaviano prese contatti con il principale sostenitore di Antonio, il pontefice massimo Marco Emilio Lepido, gi\u00e0 \"magister equitum\" di Cesare, con l'intenzione di ricomporre i dissidi interni alla fazione cesariana. Con gli auspici di Lepido, ottenne dunque che fosse organizzato un incontro a tre con Antonio nei pressi di \"Bononia\". Da quel colloquio privato nacque un accordo a tre, tra lui, Antonio e Lepido della durata di cinque anni. Si trattava del secondo triumvirato, riconosciuto legalmente dal Senato il 27 novembre di quello stesso anno con la \"Lex Titia\", in cui veniva creata la speciale magistratura dei \"Triumviri rei publicae constituendae consulari potestate\", ovvero \"triumviri per la costituzione dello stato con potere consolare\".\nIl patto prevedeva la divisione dei territori romani: a Ottaviano toccarono Siria, Sardegna e \"Africa proconsolaris\". I triunviri redassero delle liste di proscrizione, sull'esempio di Silla, contro gli oppositori di Cesare, che portarono alla confisca dei beni e all'uccisione di un gran numero di senatori e cavalieri, tra cui lo stesso Cicerone che pag\u00f2 le \"Filippiche\" rivolte contro Antonio. A Roma e in Italia si scaten\u00f2 quindi una caccia all'uomo senza eguali e in molti casi pi\u00f9 feroce e indiscriminata di quella operata dopo la vittoria di Silla su Gaio Mario. Molte furono le vittime illustri: ben 300 senatori caddero sotto i colpi degli assassini e 2000 cavalieri ne seguirono la sorte. Si prepar\u00f2 nel contempo la guerra contro Bruto e Cassio e i cesaricidi.\nTra questi fu anche Cicerone, al quale Antonio non aveva perdonato le orazioni contro di lui, raccolte nelle Filippiche. Ottaviano, pur essendo stato protetto e incoraggiato dal grande intellettuale latino, non fece nulla per salvargli la vita. Altra barbarie decisa dai triumviri fu l'uso di appendere ai rostri del foro le teste dei nemici uccisi e di dare una ricompensa proporzionale a chi le portava: 25.000 denari agli uomini liberi, 10.000 agli schiavi con l'aggiunta della manomissione e della cittadinanza. \nLa battaglia di Filippi (42 a.C.).\nNell'ottobre del 42 a.C. Antonio e Ottaviano, lasciato Lepido al governo della capitale, si scontrarono con i cesaricidi Marco Giunio Bruto e Gaio Cassio Longino e li sconfissero in due scontri a Filippi, nella Macedonia orientale. I due anticesariani trovarono la morte suicidandosi. La battaglia fu vinta soprattutto per merito di Antonio e la parte di Ottaviano non fu certo gloriosa visto che Plinio il Vecchio, nella sua \"Naturalis historia\", afferma che \"\"alla battaglia di Filippi [Ottaviano] cadde malato, fugg\u00ec e si nascose per tre giorni in una palude\" o come riferisce Svetonio \"il suo campo venne preso dal nemico e riusc\u00ec a scappare a stento, rifugiandosi dalla parte dove si trovava l'esercito di Antonio\"\". La versione ufficiale fu che Ottaviano era stato esortato a fuggire in un sogno avuto dal suo medico.\nOttaviano, Antonio e Lepido trovandosi padroni, ora, dei territori orientali procedettero a una nuova spartizione delle province: a Lepido furono lasciate la Numidia e l\"Africa proconsolaris\", ad Antonio, la Gallia, la Transpadania e l'Oriente romano, a Ottaviano spettarono l'Italia, la Sicilia, l'Iberia, e la Sardegna e Corsica.\nPrimi contrasti (41-39 a.C.).\nSuccessivamente nacquero i primi contrasti: Lucio Antonio, fratello di Antonio, nel 41 a.C. si ribell\u00f2 a Ottaviano poich\u00e9 pretendeva che anche ai veterani del fratello fossero distribuite terre in Italia (oltre ai 170.000 veterani di Ottaviano), ma fu sconfitto a Perugia nel 40 a.C.. Svetonio racconta che durante l'assedio di Perugia, mentre stava facendo un sacrificio non molto distante dalle mura cittadine, Ottaviano per poco non fu ucciso da un gruppo di gladiatori che avevano compiuto una sortita dalla citt\u00e0. Non si pu\u00f2 provare che Antonio fosse a conoscenza delle azioni del fratello ma, dopo la sconfitta di quest'ultimo, tanto Antonio come Ottaviano decisero di non dare troppo peso all'accaduto (Lucio Antonio fu risparmiato e perfino inviato in Spagna come governatore). Contemporaneamente a questi fatti, il legato di Antonio in Gallia, un certo Quinto Fufio Caleno, mor\u00ec e le sue legioni passarono dalla parte di Ottaviano, che pot\u00e9 appropriarsi di nuove province del rivale. Svetonio aggiunge:\nOttaviano a questo punto spos\u00f2 Scribonia, parente di Sesto Pompeo: da questa donna, Ottaviano ebbe la sua unica figlia, Giulia. In realt\u00e0, per\u00f2, n\u00e9 l'intesa, n\u00e9 il matrimonio durarono a lungo. Nell'estate del 40 a.C. Ottaviano e Antonio vennero ad aperte ostilit\u00e0: Antonio cerc\u00f2 di sbarcare a Brindisi con l'aiuto di Sesto Pompeo, ma la citt\u00e0 gli chiuse le porte. I soldati di ambedue le fazioni si rifiutarono di combattere e i triumviri, pertanto, misero da parte le discordie. Con il trattato di Brindisi (settembre del 40 a.C.) si venne a una nuova divisione delle province: ad Antonio rest\u00f2 l'Oriente romano da Scutari, compresa la Macedonia e l'Acaia; a Ottaviano l'Occidente compreso l'Illirico; a Lepido, ormai fuori dai giochi di potere, l'Africa e la Numidia; a Sesto Pompeo fu confermata la Sicilia per metterlo a tacere, affinch\u00e9 non arrecasse problemi in Occidente. Il patto fu sancito con il matrimonio tra Antonio, la cui moglie Fulvia era morta da poco, e la sorella di Ottaviano, Ottavia minore. Dopo la pace di Brindisi, Ottaviano ruppe inoltre l'alleanza con Sesto Pompeo, ripudi\u00f2 Scribonia, e spos\u00f2 Livia Drusilla, madre di Tiberio e in attesa di un secondo figlio.\nNel 39 a.C., a Miseno, Ottaviano attribu\u00ec a Sesto Pompeo le province di Sardegna e Corsica, fondando dunque la citt\u00e0 di \"Turris Libisonis\", porto granario di Roma e promettendogli l'Acaia, ottenendo in cambio la ripresa dei rifornimenti a Roma (Pompeo con la sua flotta bloccava le navi provenienti dal Mediterraneo). Sesto Pompeo, per\u00f2, stava diventando un alleato scomodo e Ottaviano decise di disfarsene di l\u00ec a poco. Si arriv\u00f2 cos\u00ec a una prima serie di scontri non particolarmente felici per Ottaviano: la flotta preparata per invadere la Sicilia fu infatti distrutta sia da Sesto sia da un violento fortunale.\nRinnovo e fine del triumvirato (38-33 a.C.).\nNel 38 a.C. Ottaviano si risolse a incontrarsi a \"Brundisium\" con Antonio e Lepido per rinnovare il patto di alleanza per altri cinque anni. Nel 36 a.C., per\u00f2, grazie all'amico e generale Marco Vipsanio Agrippa, Ottaviano riusc\u00ec a porre fine alla guerra con Sesto Pompeo. Quest'ultimo, grazie anche ad alcuni rinforzi inviati da Antonio, fu infatti sconfitto definitivamente presso Nauloco.\nAncora Svetonio racconta di altri episodi curiosi di questa guerra contro Pompeo, che vide Ottaviano:\nLa Sicilia cadde e Sesto Pompeo fugg\u00ec in Oriente, dove poco dopo fu assassinato dai sicari di Antonio.\nA quel punto, per\u00f2, Ottaviano dovette far fronte alle ambizioni di Lepido, il quale riteneva che la Sicilia dovesse toccare a lui e, rompendo il patto di alleanza, mosse per impossessarsene con venti legioni. Sconfitto per\u00f2 rapidamente, dopo che i suoi soldati lo abbandonarono passando dalla parte di Ottaviano, Lepido fu infine confinato al Circeo, pur conservando la carica pubblica di \"pontifex maximus\".\nDopo l'eliminazione graduale di tutti i contendenti nell'arco di sei anni, da Bruto e Cassio, a Sesto Pompeo e Lepido, la situazione rimase nelle sole mani di Ottaviano, in Occidente, e Antonio, in Oriente, portando un inevitabile aumento dei contrasti tra i due triumviri, ciascuno troppo ingombrante per l'altro, tanto pi\u00f9 che i successi ottenuti nelle campagne militari di Ottaviano in Illirico (35-33 a.C.) e contro Lepido non erano stati compensati da Antonio in Oriente contro i Parti, limitandosi alla sola acquisizione in dote dell'Armenia. Ottenne un nuovo consolato, il secondo, nove anni dopo il primo (nel 33 a.C.) e un terzo, un anno dopo il secondo (nel 31 a.C.). Alla sua scadenza, nel 33 a.C., il triumvirato non venne rinnovato (dur\u00f2 infatti 10 anni). Ottaviano e Antonio inoltre non erano pi\u00f9 legati da vincoli di sangue, visto che il primo aveva divorziato da Scribonia (parente di Antonio) nel 39 a.C. e il secondo aveva ripudiato Ottavia (sorella di Ottaviano) per congiungersi con Cleopatra.\nGuerra con Antonio e la vittoria di Azio (33-31 a.C.).\nIl conflitto era ora inevitabile. Mancava solo il \"casus belli\", che Ottaviano trov\u00f2 nel testamento di Antonio, in cui risultavano le sue decisioni di lasciare i territori orientali di Roma a Cleopatra VII d'Egitto e ai suoi figli, compreso Cesarione, figlio di Gaio Giulio Cesare. Svetonio ricorda infatti che nel 32 a.C.:\nAncora Svetonio aggiunge che Antonio scriveva ad Augusto in modo confidenziale, quando non era ancora scoppiata la guerra civile tra loro:\nIn seguito quando fece dichiarare nemico pubblico Antonio, gli rimand\u00f2 i suoi parenti e i suoi amici, tra cui i consoli Gaio Sosio e Domizio Enobarbo. Poi il Senato di Roma dichiar\u00f2 guerra a Cleopatra, ultima regina tolemaica di Egitto, sul finire del 32 a.C. Antonio e Cleopatra furono sconfitti nella battaglia di Azio, del 2 settembre 31 a.C. e si suicidarono entrambi, l'anno successivo in Egitto.\nDa Ottaviano ad Augusto (30-23 a.C.).\nDopo Azio, Ottaviano non solo ordin\u00f2 di uccidere il figlio di Cleopatra, Cesarione (la cui paternit\u00e0 veniva attribuita dalla regina a Cesare), ma decise di annettere l'Egitto (30 a.C.), compiendo l'unificazione dell'intero bacino del Mediterraneo sotto Roma, e facendo di questa nuova acquisizione la prima provincia imperiale, governata da un proprio rappresentante, il prefetto d'Alessandria ed Egitto. L\"imperium\" di Ottaviano su questa provincia venne probabilmente sancito da una legge comiziale gi\u00e0 nel 29 a.C., due anni prima della messa in opera del nuovo assetto provinciale. Svetonio racconta che in questa circostanza, quando si trovava ancora ad Alessandria, Ottaviano:\nPer la storiografia moderna pi\u00f9 datata, la nuova forma di governo provinciale riservata all'Egitto ebbe origine dal tentativo di compensare la popolazione indigena della perdita del loro monarca-dio (il faraone), con la nuova figura del \"Princeps\"; in realt\u00e0, la scelta di Ottaviano di porre a capo della nuova provincia un prefetto plenipotenziario (figura che derivava direttamente dal prefetto della citt\u00e0 tardo-repubblicana), il cosiddetto \"praefectus Alexandreae et Aegypti\", titolo ufficiale attribuito al neo-governatore collegato alla soppressione della Bul\u00e8 di Alessandria, fu dettata dal contesto in cui avvenne la conquista del paese: la guerra civile, ragioni di ordine strategico-militare nella lotta fra le due \"factiones\" tardo-repubblicane pro-occidente o pro-oriente, l'importanza del grano egiziano per l'annona di Roma e, non da ultimo, il tesoro tolemaico. L'aver, infatti, potuto mettere le mani sulle risorse finanziarie dei Tolomei consent\u00ec a Ottaviano di pagare molti debiti di guerra, nonch\u00e9 decine di migliaia di soldati che in tanti anni di campagne lo avevano servito, disponendone l'insediamento in numerose colonie, sparse in tutto il mondo romano. Svetonio aggiunge che Ottaviano:\nOttaviano era divenuto, di fatto, il padrone assoluto dello Stato romano, anche se formalmente Roma era ancora una repubblica e Ottaviano stesso non era ancora stato investito di alcun potere ufficiale, dato che la sua \"potestas\" di triumviro non era stata pi\u00f9 rinnovata: nelle \"Res Gestae\" riconosce di aver governato in questi anni in virt\u00f9 del \"potitus rerum omnium per consensum universorum\" (\"consenso generale\"), avendo per questo motivo ricevuto una sorta di perpetua \"tribunicia potestas\" (certamente un fatto extra-costituzionale).\nFinch\u00e9 questo consenso continu\u00f2 a comprendere l'appoggio leale degli eserciti, Ottaviano pot\u00e9 governare al sicuro, e la sua vittoria costitu\u00ec, di fatto, la vittoria dell'Italia sul vicino Oriente; la garanzia che mai il dominio romano avrebbe potuto trovare altrove il suo equilibrio e il suo centro al di fuori di Roma.\nIl Senato gli confer\u00ec progressivamente onori e privilegi, ma il problema che Ottaviano doveva risolvere consisteva nella trasformazione della sostanza dei rapporti istituzionali, lasciando intatta la forma repubblicana. I fondamenti del reale potere vennero individuati nell\"imperium\" e nella \"tribunicia potestas\": il primo, proprio dei consoli, conferiva a chi ne era titolare il potere esecutivo, legislativo e militare, mentre la seconda, propria dei tribuni della plebe, offriva la facolt\u00e0 di opporsi alle decisioni del senato, controllandone la politica grazie al diritto di veto. Ottaviano cerc\u00f2 di ottenere tali poteri evitando di alterare le istituzioni repubblicane e dunque senza farsi eleggere a vita console e tribuno della plebe ed evitando inoltre la soluzione cesariana (Giulio Cesare era stato eletto, prima annualmente e poi a vita \"dictator\"). La carica di dittatore gli fu infatti offerta, ma egli prudentemente la rifiut\u00f2:\nEgli consider\u00f2 il titolo di \"dominus\" (\u00absignore\u00bb) come un grave insulto e sempre lo respinse con vergogna.\nSvetonio racconta che un giorno, durante una rappresentazione teatrale alla quale assisteva, un mimo esclam\u00f2: \"O dominum aequum et bonum!\" (\u00abO signore giusto e buono!\u00bb). Tutti gli spettatori approvarono esultanti, quasi che l'espressione fosse rivolta ad Augusto, ma egli, non solo pose fine a queste adulazioni con un gesto e lo sguardo, il giorno seguente, emise anche un severo proclama che ne vietasse ulteriori piaggerie. Egli, infine, non permise che lo chiamassero \"dominus\" n\u00e9 i figli o i nipoti, che fosse per gioco o in tono serio. Ancora Svetonio racconta che Ottaviano:\nNel 27 a.C., Ottaviano restitu\u00ec formalmente nelle mani del Senato e del popolo romano i poteri straordinari assunti per la guerra contro Cleopatra, ricevendo in cambio: il titolo di console da rinnovare annualmente, una \"potestas\" con maggiore \"auctoritas\" rispetto agli altri magistrati (consoli e proconsoli), poich\u00e9 aveva diritto di veto in tutto l'Impero, a sua volta non assoggettato ad alcun veto da parte di qualunque altro magistrato; l\"imperium proconsolare\" decennale, rinnovatogli poi nel 19 a.C., sulle cosiddette province \"imperiali\" (compreso il controllo dei tributi delle stesse), vale a dire le province dove fosse necessario un comando militare, ponendolo di fatto a capo dell'esercito; il titolo di Augusto (su proposta di Lucio Munazio Planco), cio\u00e8 \"degno di venerazione e di onore\", che sanc\u00ec la sua posizione sacra che si fondava sul \"consensus universorum\" di Senato e popolo romano; l'utilizzo del titolo di \"Princeps\" (\"primo cittadino\"); il diritto di condurre trattative con chiunque volesse, compreso il diritto di dichiarare guerra o stipulare trattati di pace con qualunque popolo straniero.\nQuesti poteri decretarono che le province fossero divise in senatorie, rette da magistrati eletti dal senato, e imperiali, rette da magistrati sottoposti al diretto controllo di Augusto; faceva eccezione l'Egitto, retto da un prefetto di rango equestre, munito di un \"imperium\" delegato da Augusto \"ad similitudinem proconsulis\". L\"imperium\" gli consent\u00ec di assumere direttamente il comando delle legioni stanziate nelle province \"non pacatae\" e di avere cos\u00ec costantemente a disposizione una forza militare a garanzia del suo potere, nel nesso inscindibile tra esercito e proprio comandante che era stato creato dalla riforma di Gaio Mario, ormai vecchia pi\u00f9 di un secolo. L\"imperium\" gli garantiva, inoltre, la gestione diretta dell'amministrazione e la facolt\u00e0 di emanare \"decreta\", decisioni di carattere giurisdizionale, ed \"edicta\", decisioni di carattere legislativo.\nSotto il controllo del senato restarono le truppe di stanza nelle province senatoriali, le quali furono rette da un proconsole o propretore. Il senato stesso avrebbe potuto in qualunque momento emanare un \"senatus consultum\" limitando o revocando i poteri conferiti.\nNel 23 a.C. fu conferita ad Augusto, la \"tribunicia potestas\" a vita (che secondo alcuni gli era stata attribuita gi\u00e0 dal 28 a.C.), la quale divenne la vera base costituzionale del potere imperiale: comportava infatti l'inviolabilit\u00e0 della persona e il diritto di intervenire in tutti i rami della pubblica amministrazione, e questo senza i vincoli repubblicani della collegialit\u00e0 della carica e della sua durata annuale. Particolarmente significativo fu il diritto di veto, che garant\u00ec ad Augusto la facolt\u00e0 di bloccare qualunque iniziativa legislativa che considerasse pericolosa per la propria autorit\u00e0. Nello stesso anno l\"imperium\" di cui gi\u00e0 godeva divenne \"imperium proconsulare maius et infinitum\", in modo da comprendere anche le province senatorie: tutte le forze armate dello Stato romano dipendevano ora da lui.\nE ancora gli furono conferite nuove onorificenze negli anni a venire. Nel 13 a.C., quando il Pontefice massimo Lepido mor\u00ec, Ottaviano ne prese il titolo divenendo il capo religioso dello Stato.\nNell'8 a.C. fu emanata la \"Lex Iulia maiestatis\", con cui per la prima volta venne punita l'offesa alla \"maest\u00e0\" dell'imperatore, in seguito foriera di conseguenze negative per tutto il periodo successivo. E per finire, nel 2 a.C., anno dell'inaugurazione del tempio di Marte Ultore e del Foro di Augusto, gli fu conferito il titolo onorifico di \"Padre della patria\" (\"Pater Patriae\").\nIl principato (23 a.C. - 14).\nL'ambizione di Augusto era quella di essere fondatore di un \"optimus status\", facendo rivivere le pi\u00f9 antiche tradizioni romane e nel contempo tenendo conto delle problematiche dei tempi. Il mantenimento formale delle forme repubblicane, nelle quali si inseriva il nuovo concetto della personale \"auctoritas\" del \"princeps\" (primo fra pari), permise di risolvere i conflitti per il potere vissuti nell'ultimo secolo della Repubblica. Egli non schiacci\u00f2 affatto l'antica aristocrazia, ma le affianc\u00f2, in una pi\u00f9 vasta cerchia del privilegio, il ceto degli uomini d'affari e dei funzionari, organizzati nell'ordine equestre, i cui membri furono spesso utilizzati dall'imperatore per controllare l'attivit\u00e0 degli organi repubblicani e per il governo delle province imperiali.\nOttaviano, una volta ricevuti i necessari poteri da parte di Senato e Popolo romano, cominci\u00f2 ad assumere misure atte a dare all'Italia e alle Province il sospirato benessere dopo oltre un decennio di guerre civili: riordin\u00f2 il \"cursus honorum\" delle magistrature repubblicane, ne cre\u00f2 di nuove (come la figura del \"curator\" o quella del \"praefectus Urbis\"), ripristin\u00f2 la carica magistratuale del censore, aument\u00f2 il numero dei pretori e promosse leggi che frenavano il diffondersi del celibato e incoraggiavano la natalit\u00e0, emanando la \"lex Iulia de Maritandis Ordinibus\" del 18 a.C. e la \"lex Papia Poppaea\" del 9 (a completamento della prima legge).\nLa pax Augusta.\nCon l'avvento del principato di Augusto inizi\u00f2 un lungo periodo di pace interna. Restavano da pacificare la Spagna e alcune zone della Gallia e l'imperatore port\u00f2 a termine il compito con decisione, guidando alcune campagne personalmente e affidandone altre ad Agrippa. Da quel momento gli eserciti furono impegnati solo nell'allargare i confini dell'Impero. Per decreto del senato, nel 17 a.C. si celebr\u00f2 l'inizio di una nuova epoca, un nuovo \"saeculum\" di pace e si riprese la tradizione dei \"ludi saeculares\", che durante la repubblica si erano tenuti ogni cent'anni, Per celebrare questo grande momento, nel 9 a.C. fu costruito nel Campo Marzio un grande altare alla Pace di Augusto, l\"Ara Pacis Augustae\".\nPolitica interna.\nPolitica sociale e di moralizzazione.\nI molti abusi che esistevano ancora dopo la fine della guerra civile, particolarmente pericolosi per l'ordine pubblico, vennero in gran parte ridimensionati dalla nuova politica autoritaria del \"princeps\". Augusto represse il brigantaggio mettendo posti di guardia nelle localit\u00e0 pi\u00f9 opportune, spesso facendo ispezionare luoghi dove si credeva vi fossero in corso sequestri, disciolse poi tutte le associazioni (\"collegia\"), con l'eccezione di quelli pi\u00f9 antichi.\nConsiderando importante conservare la purezza della razza romana, evitando potesse mescolarsi con sangue straniero e servile, fu molto restio nel concedere la cittadinanza romana, ponendo anche precise regole riguardo all'affrancamento. E cos\u00ec degli schiavi, una volta tenuti lontani dalla libert\u00e0 parziale o totale, stabil\u00ec il loro numero, la condizione e la divisione in differenti categorie, in modo da stabilire chi potesse essere affrancato.\nRiorganizz\u00f2 e ripul\u00ec l'ordine senatorio di quegli elementi giudicati \"deformi et incondita turba\". Ne ridusse poi il numero alla cifra di un tempo, pari a 600, e gli restitu\u00ec la sua antica dignit\u00e0 attraverso due selezioni: la prima era generata dai senatori stessi, in quanto ognuno sceglieva un collega; la seconda era operata dallo stesso \"princeps\" e dal fedele Marco Vipsanio Agrippa. Elev\u00f2 poi il censo senatoriale, portandolo da ottocentomila a un milione e duecentomila sesterzi, e diede la differenza ai senatori che non ne avevano abbastanza.\nFece bruciare le liste dei vecchi debitori dell'erario, spesso utilizzate per accuse calunniose; a Roma lasci\u00f2 ai proprietari del momento quei terreni che, in modo discutibile, la \"Res publica\" aveva ritenuto fossero suoi; fece distruggere i nomi di coloro che venivano costantemente accusati in modo sadico, senza che nessuno si lamentasse di loro, salvo i propri nemici; dispose inoltre che, qualora qualcuno avesse voluto nuovamente perseguitare costoro, avrebbe corso il rischio di essere a sua volta accusato e di subire la stessa pena.\nPolitica religiosa.\nRiguardo invece alla politica religiosa, sappiamo che dopo il lungo periodo delle guerre civili, la crisi della religione romana, incominciata nella tarda et\u00e0 repubblicana, venne fermata in parte dagli interventi di Augusto, il quale\nEbbe il massimo rispetto per i culti religiosi stranieri, ma solo per quelli di antica tradizione. Disprezz\u00f2 invece gli altri. Egli ricevette infatti l'iniziazione ad Atene. Quando visit\u00f2 l'Egitto, evit\u00f2 di andare a vedere il bue Api, e si compliment\u00f2 con il nipote Gaio Cesare, il quale passando per la Giudea non si era recato a Gerusalemme per farvi dei sacrifici.\nAmministrazione della giustizia.\nAnche la giustizia e il diritto romano vennero riformati. Augusto, infatti, per ottenere che nessun delitto risultasse impunito o archiviato a causa di continui ritardi, dispose che per gli atti forensi fossero previsti pi\u00f9 di trenta giorni. Alle tre decurie di giudici ne aggiunse una quarta, seppure di censo inferiore, chiamata \u00abdei ducenari\u00bb, con il compito di giudicare riguardo a importi inferiori. I processi in appello a Roma, vennero affidati a un pretore urbano, quelli in provincia a consoli anziani, preposti dall'imperatore a questo genere di funzione.\nLo stesso Augusto giudicava con assiduit\u00e0 e, qualche volta, anche di notte. Emise sentenze con il massimo scrupolo, ma anche con estrema indulgenza. Svetonio racconta che quando testimoniava in tribunale, permetteva che lo interrogassero e lo contraddicessero con la pi\u00f9 grande disponibilit\u00e0 e pazienza.\nIl \"princeps\" ritocc\u00f2 alcune leggi, altre le rifece completamente, come la legge sugli adulteri (tra il 18 e 16 a.C.),), il broglio e il matrimonio tra gli ordini sociali. In quest'ultimo caso egli aveva ritenuto necessario assumere precisi provvedimenti per frenare il diffondersi del celibato e incoraggiare la natalit\u00e0.\nAmministrazione dell'Italia e di Roma.\nAugusto divise l'Italia in undici regioni arricchendola di nuovi centri. Svetonio e le \"Res gestae divi Augusti\" parlano della fondazione di ben 28 colonie. Riconobbe, in un certo qual modo, l'importanza di queste colonie, attribuendo diritti uguali a quelli di Roma, permettendo ai decurioni delle colonie di votare, ciascuno nella propria citt\u00e0, per l'elezione dei magistrati di Roma, facendo pervenire il loro voto nell\"Urbe\", il giorno delle elezioni.\nRispetto alle province fu soprattutto l'Italia ad essere privilegiata da Augusto, che vi costru\u00ec una fitta rete stradale e abbell\u00ec le citt\u00e0 dotandole di numerose strutture pubbliche (fori, templi, anfiteatri, teatri, terme...) e di uffici di raccolta tributari.\nL'economia italica era florida: agricoltura, artigianato e industria ebbero una notevole crescita, che permise l'esportazione dei beni verso le province. L'incremento demografico fu rilevato da Augusto tramite tre censimenti\nFece, infatti, di Roma una monumentale citt\u00e0 di marmo e istitu\u00ec due \"curatores aedium sacrarum et operum locorumque publicorum\" per preservare i templi e gli edifici pubblici; aument\u00f2 l'approvvigionamento idrico con la costruzione di due nuovi acquedotti e creando un corpo di tre \"curatores aquarum\" per l'approvvigionamento idrico; la divise in 14 \"regiones\" per meglio amministrarla oltre a istituire cinque \"curatores riparum et alvei Tiberis\", per proteggere Roma da eventuali inondazioni; cur\u00f2 personalmente gli approvvigionamenti di cibo necessari alla popolazione della capitale, con la creazione del \"praefectus annonae\" e di due \"praefecti frumenti dandi\" (di rango senatorio) per somministrare i sussidi; increment\u00f2, infine, il livello di sicurezza cittadina ponendo a salvaguardia dell'Urbe tre nuove prefetture: la \"praefectura vigilum\" per far fronte agli incendi di Roma; la \"praefectura Urbi\" al fine di mantenere l'ordine pubblico; la Guardia pretoriana, quale guardia personale del \"princeps\".\nOpere pubbliche.\nSotto il suo governo vennero spese ingenti somme di denaro per fornire Roma di riserve di grano, acqua e di corpi di polizia, e per l'erezione o il restauro di pubblici edifici.\nNumerosi furono, infatti, gli edifici, le opere pubbliche e i monumenti celebrativi costruiti o restaurati durante il suo principato:\nBasterebbe ricordare, a titolo d'esempio:\nAmministrazione provinciale.\nNel 27 a.C., riorganizz\u00f2 le province da un punto di vista fiscale e amministrativo, delegando l'amministrazione delle province nel seguente modo:\nCre\u00f2, inoltre, nuovi e numerosi municipi e colonie, al fine di portare avanti l'opera di romanizzazione nelle province. Cre\u00f2 inoltre il cosiddetto \"cursus publicus\", vale a dire il servizio imperiale di posta che assicurava gli scambi all'interno dell'Impero romano.\nAmministrazione finanziaria.\nAugusto riorganizz\u00f2 l'amministrazione finanziaria dello Stato romano. Attribu\u00ec infatti un salario e una gratifica di congedo a tutti i soldati dell'esercito imperiale (sia ai legionari che agli ausiliari); assegn\u00f2 un salario (\"salaria\") per il servizio pubblico per tutti i rappresentanti del senato, per poi estenderlo gradualmente anche alle magistrature ordinarie. La magistratura di tipo repubblicano fu retribuita con indennizzi e cibaria, piuttosto che con salaria. Costitu\u00ec inoltre il \"fiscus\" (ovvero la cassa delle entrate dell'imperatore), accanto al vecchio \"aerarium\", che rimase la cassa principale (affidata dal 23 a.C. a due pretori, non pi\u00f9 a due questori), ma Augusto fu autorizzato ad attingere da esso le somme necessarie per tutte le funzioni amministrative e militari. L'imperatore, di fatto, poteva dirigere la politica economica di tutto l'impero e assicurarsi che le risorse fossero equamente distribuite in modo che le popolazioni sottomesse potessero considerare il governo di Roma una benedizione, non una condanna. Cre\u00f2 infine un \"aerarium militare\" per i compensi da dare ai veterani.\nPromosse, quindi, la rinascita economica, del commercio e dell'industria attraverso l'unificazione dell'area mediterranea, debellando completamente la pirateria e migliorando la sicurezza lungo le frontiere e internamente alle Province. Cre\u00f2 una fitta rete stradale con un ottimo livello di manutenzione (affidandole alla cura dei suoi generali, che dovettero farle ripavimentare con l'argento dei loro bottini), istituendo numerosi \"curatores viarum\" per la manutenzione delle strade in Italia e nelle Province; nuovi porti commerciali e nuove attrezzature portuali come moli, banchine, fari; finanzi\u00f2 l'escavazione di canali e nuove esplorazioni (a volte anche militari oltrech\u00e9 commerciali) in terre lontane come l'Etiopia, la penisola arabica (fino all'attuale Yemen), le terre dei Garamanti, dei Germani del fiume Elba e l'India. In questa maniera restaur\u00f2 la \"pax romana\" in tutto l'impero.\nInoltre, nel 23-15 a.C., riordin\u00f2 il sistema monetario, fissando i cambi tra la moneta aurea (1/40 di libbra) equivalente a 25 denari d'argento e a 100 sesterzi di rame, che rest\u00f2 praticamente immutato per due secoli.\nE infine, sappiamo che concesse numerosi \"congiaria\", vale a dire distribuzioni di grano gratuite alla popolazione di Roma, o prestiti a tassi agevolati, come ci tramanda Svetonio:\nCaratteristiche demografiche, economiche e sociali dell'Impero romano sotto Augusto.\nAl tempo di Augusto l'Impero romano dominava su una popolazione di circa 55 milioni di persone (di cui 8-10 in Italia) su una superficie di circa 3,3 milioni di chilometri quadrati. Rispetto ai tempi moderni, la densit\u00e0 era piuttosto bassa: 17 abitanti per chilometro quadrato, i tassi di mortalit\u00e0 e natalit\u00e0 molto elevati e la vita media non superava i 20 anni. Solo un decimo della sua popolazione viveva nelle sue citt\u00e0, pi\u00f9 in particolare: 3 milioni circa abitavano nelle quattro citt\u00e0 pi\u00f9 grandi (Roma, Cartagine, Antiochia e Alessandria), di questi almeno un milione abitava nell'Urbe. Secondo calcoli approssimativi il prodotto interno lordo di quell'Impero era a quell'epoca attorno ai 20 miliardi di sesterzi e caratterizzato da vertiginose concentrazioni di ricchezze. Il reddito annuale dell'imperatore era attorno ai 15 milioni di sesterzi, quello dei 600 senatori ammontava a circa 100 milioni (0,5% del Pil), il 3% dei percettori di redditi godeva del 25% delle ricchezze prodotte. L'Italia, centro dell'Impero augusteo, godeva di una posizione privilegiata: grazie alle nuove conquiste di Augusto poteva disporre di nuovi grandi mercati di approvvigionamento (grano, in primo luogo, proveniente dalla Sicilia, dall'Africa, dall'Egitto) e di nuovi mercati di sbocco per le proprie esportazioni di vino e olio; le terre confiscate alle popolazioni sottomesse erano immense e dalle province arrivavano tributi in moneta e in natura (bottini di guerra, milioni di schiavi, tonnellate d'oro).\nNuovi impulsi culturali del circolo letterario di Mecenate.\nAllo sforzo politico di Augusto si affianc\u00f2 l'elaborazione in tutti i campi di una nuova cultura, di impronta classicistica, che fondesse gli elementi tradizionali in nuove forme consone ai tempi. Poeti e letterati contribuirono nell'essere i portavoce del programma civico e politico del \"princeps\"; successivamente subentr\u00f2 una fase dove le energie spirituali andarono spegnendosi e dove prevalse una letteratura accademica, intesa come mero esercizio retorico, priva di quei contenuti morali e civili necessari.\nAugusto si avvalse dell'aiuto dei letterati dell'epoca per rielaborare il mito delle origini di Roma, andando a prefigurare una nuova et\u00e0 dell'oro che trov\u00f2 come principali interpreti, autori come Virgilio, Orazio, Livio, Ovidio, Properzio e Vario Rufo, facenti parte del cosiddetto \"circolo letterario di Mecenate\". A quest'ambiente letterario appartenne anche Gaio Cornelio Gallo, che fu sia poeta sia uomo politico: come tale divenne il primo Prefetto di Alessandria e d'Egitto.\nA fianco, vi era poi un altro circolo, quello \"di Messalla\", che ruotava attorno alla figura aristocratica di Marco Valerio Messalla Corvino, e che raccoglieva poeti di ispirazione bucolica ed elegiaca, in antitesi con gli interessi civili dei poeti di Mecenate. Di questo secondo circolo facevano parte Tibullo, Ligdamo e la poetessa Sulpicia; egli era legato anche da amicizia con Orazio e Ovidio. Messalla a suo tempo era stato un valoroso generale e collaboratore di Ottaviano, che si ritir\u00f2 a vita privata dopo il 27 a.C.. Questo circolo, in antitesi con quello di Mecenate, rinunci\u00f2 all'impegno morale e civico, a favore di un'ispirazione idilliaca, agreste ed elegiaca.\nL'et\u00e0 di Augusto \u00e8 considerata uno fra i pi\u00f9 importanti e fiorenti periodi della storia della letteratura mondiale per numero di ingegni letterari, dove i principi programmatici e politici di Augusto erano appoggiati dalle stesse aspirazioni degli uomini di cultura del tempo. Del resto la politica a favore del primato dell'Italia sulle province, la rivalutazione delle antiche tradizioni, accanto a temi come la santit\u00e0 della famiglia, dei costumi, il ritorno alla terra e la missione pacificatrice e aggregante di Roma nei confronti degli altri popoli conquistati, furono temi cari anche ai letterati di quell'epoca.\nI tempi erano ormai maturi perch\u00e9 la letteratura latina sfidasse quella greca, che allora veniva considerata insuperabile. Nella generazione successiva, sotto il principato di Augusto, fiorirono i maggiori poeti di Roma: Orazio, che primeggi\u00f2 nella satira e nella lirica, emulava i lirici come Pindaro e Alceo, Virgilio, che si distinse nel genere bucolico, nella poesia didascalica e nell'epica, rivaleggiava con Teocrito, Esiodo e addirittura Omero; e poi ancora Ovidio, maestro del metro elegiaco, e Tito Livio nella storiografia.\nLo stesso Augusto fu un letterato dalle molteplici capacit\u00e0: scrisse in prosa e in versi, dalle tragedie agli epigrammi fino alle opere storiche. Coltiv\u00f2 l'eloquenza fin dalla prima giovinezza, con grande passione e impegno.\nRiorganizzazione dell'esercito.\nAugusto riorganizz\u00f2 l'esercito legionario e ausiliario, distribuendolo nella province. Introdusse un esercito permanente di volontari, disposti a servire inizialmente per sedici anni, e poi per vent'anni dal 6, unicamente dipendente da lui; istitu\u00ec un \"cursus honorum\" anche per coloro che aspiravano a ricoprire i pi\u00f9 alti incarichi nella gerarchia dell'esercito, con l'introduzione di generali professionisti, non pi\u00f9 comandanti inesperti mandati allo sbaraglio nelle province di confine; cre\u00f2 l\"aerarium militare\".\nDelle legioni sopravvissute alla guerra civile, 28 rimasero dopo Azio, e 25 dopo la disfatta di Teutoburgo; vennero istituite le ali di cavalleria e le coorti di fanteria (o misti) di \"auxilia\" provinciali, traendoli da volontari non-cittadini, desiderosi di diventare cittadini romani al termine della ferma militare (della durata di 20-25 anni). In totale erano circa uomini, di cui servivano nelle legioni. Furono formate anche le coorti pretoriane e urbane (di Roma, Cartagine, Lione e d'Italia) e dei Vigili di Roma; la flotta imperiale divisa in squadre a Ravenna, Miseno (in precedenza posta a \"Portus Iulius\" presso Pozzuoli) e Forum Iulii, e quelle provinciali di Siria e Egitto, e le flottiglie fluviali su Reno, Danubio e Sava.\nPolitica estera.\nQuasi a dispetto dell'indole apparentemente pacifica di Augusto, il suo principato fu pi\u00f9 travagliato da guerre di quanto non lo siano stati quelli della maggior parte dei suoi successori. Solo Traiano e Marco Aurelio si trovarono a lottare contemporaneamente su pi\u00f9 fronti, al pari di Augusto.\nSotto Augusto, infatti, furono coinvolte quasi tutte le frontiere, dall'oceano settentrionale fino alle rive del Ponto, dalle montagne della Cantabria fino al deserto dell'Etiopia, in un piano strategico preordinato che prevedeva il completamento delle conquiste lungo l'intero bacino del Mediterraneo e in Europa, con lo spostamento dei confini pi\u00f9 a nord lungo il Danubio e pi\u00f9 ad est lungo l'Elba (in sostituzione del Reno).\nLe campagne di Augusto furono effettuate con il fine di consolidare le conquiste disorganiche dell'et\u00e0 repubblicana, le quali rendevano indispensabili numerose annessioni di nuovi territori. Mentre l'Oriente pot\u00e9 rimanere pi\u00f9 o meno come Antonio e Pompeo lo avevano lasciato, in Europa fra il Reno e il Mar Nero fu necessaria una nuova riorganizzazione territoriale in modo da garantire una stabilit\u00e0 interna e, contemporaneamente, frontiere pi\u00f9 difendibili.\nGli storici contemporanei si sono spesso trovati d'accordo nel negare le qualit\u00e0 militari di Augusto, insistendo sul fatto che raramente egli and\u00f2 personalmente sui campi di battaglia. Aurelio Vittore, ricordando una tradizione antica, diede di questo principe un ritratto pi\u00f9 lusinghiero. Egli si dimostr\u00f2, invece un abilissimo uomo politico e geniale stratega, forse l'esatto contrario di ci\u00f2 che fu Annibale: validissimo generale e tattico, ma con una dubbia visione politico-strategica del suo tempo, accecata dall'odio per i Romani.\nPrima di tutto, Augusto in persona si dedic\u00f2, con l'aiuto di Agrippa, a portare a compimento una volta per tutte la sottomissione di quelle \"aree interne\" all'impero non ancora conquistate completamente, a partire dalla parte nord-ovest della penisola iberica, che ormai creava problemi da decenni e che fu condotta sotto il dominio romano, dopo una serie di pesanti campagne militari in Cantabria durate 10 anni (dal 29 al 19 a.C.). In seguito venne conquistato l'interno arco alpino, per dare maggior sicurezza interna ai valichi e alle relazioni fra Gallia e Italia. Le azioni nell'area furono numerose e spesso combinate su pi\u00f9 fronti. I figliastri di Augusto, Druso e Tiberio, nel 15 a.C., sottomisero la Rezia, Vindelicia e \"Vallis Poenina\", con un'operazione \"a tenaglia\", il primo proveniente dal Brennero e il secondo dalla Gallia.\nMa fu la frontiera dell'Europa continentale che preoccup\u00f2 Augusto pi\u00f9 di ogni altro settore strategico. Essa comprendeva due settori principali: quello danubiano e quello renano. Dal 29 al 19 a.C. si procedette ad azioni combinate insieme ai re \"clienti\" traci, contro le popolazioni pannoniche, mesie, sarmatiche, getiche e bastarne fino ai confini macedoni. Il primo ad intraprendere campagne nell'area balcanica fu il proconsole di Macedonia, Marco Licinio Crasso, in quale batt\u00e9 ripetutamente le popolazioni di Mesi, Triballi, Geti e Daci (nel 29 e 28 a.C.). A partire poi dal 14 al 9 a.C. i legati di Dalmazia e Macedonia, sotto l'alto comando prima di Agrippa e poi di Tiberio, domarono Scordisci (sottomessi da Tiberio nel 12 a.C.), Dalmati e Pannoni e respinsero le scorrerie di Bastarni, Sarmati e Daci d'oltre Danubio, mentre Pannonia e Dalmazia furono finalmente condotte sotto il dominio romano. Fu solo in seguito alla soppressione della rivolta durata per ben tre anni nell'area dell'Illirico romano (dal 6 al 9), che Tiberio pot\u00e9 fissare definitivamente il confine al fiume Drava.\nLe popolazioni germaniche avevano pi\u00f9 volte tentato di passare il Reno: nel 38 a.C. (anno in cui gli alleati germani, Ubi, furono trasferiti in territorio romano) e nel 29 a.C. i Suebi, mentre nel 17 a.C. i Sigambri, insieme a Usipeti e Tencteri (\"clades lolliana\"). Augusto ritenne fosse giunto il momento di annettere la Germania, come aveva fatto suo padre Gaio Giulio Cesare con la Gallia. Desiderava portare i confini dell'Impero romano pi\u00f9 ad est, dal fiume Reno al fiume Elba. Il motivo era di ordine prettamente strategico, pi\u00f9 che di natura economico-commerciale. Si trattava infatti di territori acquitrinosi e ricoperti da interminabili foreste ma il fiume Elba avrebbe ridotto notevolmente i confini esterni dell'impero.\nTocc\u00f2 al figliastro di Augusto, Druso maggiore, il gravoso compito di operare in Germania. Le campagne che si susseguirono furono numerose, discontinue, e durarono per circa un ventennio dal 12 a.C. al 6 portando alla costituzione della nuova provincia di Germania con l'insediamento di numerose installazioni militari a sua difesa. Tutti i territori conquistati in questo ventennio furono per\u00f2 definitivamente compromessi quando nel 7 Augusto invi\u00f2 in Germania Publio Quintilio Varo, sprovvisto di doti diplomatiche e militari, oltrech\u00e9 ignaro delle genti e dei luoghi. Nel 9 un esercito di uomini composto da tre legioni venne massacrato nella selva di Teutoburgo, portando alla definitiva perdita di tutta la zona tra il Reno e l'Elba.\nLa presenza di Augusto in Oriente subito dopo la battaglia di Azio, nel 30-29 a.C. e dal 22 al 19 a.C., oltre a quella di Agrippa fra il 23-21 a.C. e ancora tra il 16-13 a.C., dimostrava l'importanza di questo settore strategico. Fu necessario raggiungere un \"modus vivendi\" con la Partia, l'unica potenza in grado di creare problemi a Roma in Asia Minore. Per questi motivi la politica di Augusto si differenzi\u00f2 in base a due aree strategiche dell'Oriente antico.\nAd occidente dell'Eufrate, dove Augusto prov\u00f2 ad inglobare alcuni stati vassalli, trasformandoli in province, come la Galizia di Aminta nel 25 a.C., o la Giudea di Erode Archelao nel 6; rafforz\u00f2 vecchie alleanze con re locali, divenuti \"re clienti di Roma\", come accadde ad Archelao, re di Cappadocia, ad Asandro re del Bosforo Cimmerio, e a Polemone I re del Ponto, o ai sovrani di Emesa e Iturea.\nAd oriente dell'Eufrate, in Armenia, Partia e Media, Augusto ebbe come obbiettivo quello di ottenere la maggiore ingerenza politica senza intervenire con dispendiose azioni militari. Ottaviano mir\u00f2 infatti a risolvere il conflitto con i Parti in modo diplomatico, con la restituzione nel 20 a.C., da parte del re parto Fraate IV, delle insegne perdute da Crasso nella battaglia di Carre del 53 a.C. Augusto avrebbe potuto rivolgersi contro la Partia per vendicare le sconfitte subite da Crasso e da Antonio, al contrario ritenne invece possibile una coesistenza pacifica dei due imperi, con l'Eufrate come confine per le reciproche aree di influenza. Di fatto entrambi gli imperi avevano pi\u00f9 da perdere da una sconfitta, di quanto potessero realisticamente sperare di guadagnare da una vittoria. Infatti, durante tutto il suo lungo principato, Augusto concentr\u00f2 i suoi principali sforzi militari in Europa. Il punto cruciale in Oriente era, per\u00f2, costituito dal Regno d'Armenia che, a causa della sua posizione geografica, era da un cinquantennio oggetto di contesa fra Roma e la Partia. Egli mir\u00f2 a fare dell'Armenia uno Stato-cuscinetto romano, con l'insediamento di un re gradito a Roma, e se necessario imposto con la forza delle armi, come avvenne nel 2 quando, di fronte a una possibile invasione romana dell'Armenia, Fraate V riconobbe la preminenza romana davanti a Gaio Cesare, mandato in missione da Augusto.\nLa frontiera meridionale africana, per finire, poneva problemi diversi nei suoi settori orientale e occidentale.\nAd oriente, dopo la conquista nel 30 a.C., l'Egitto divenne la prima provincia imperiale, retta da un prefetto di rango equestre, il prefetto d'Egitto, a cui Ottaviano aveva delegato il proprio \"imperium\" sul paese, con ben tre legioni di stanza (\"III Cyrenaica\", \"VI Ferrata\" e \"XXII Deiotariana\"). L'Egitto costitu\u00ec negli anni seguenti una base di partenza strategica per spedizioni lontane; il primo prefetto, Cornelio Gallo, dovette reprimere un'insurrezione nel sud dell'Egitto, Elio Gallo esplor\u00f2 l\"Arabia Felix\", Gaio Petronio si spinse in direzione dell'Etiopia (25-22 a.C.) fino alla sua capitale.\nAd occidente la provincia d'Africa e la Cirenaica conobbero due guerre: fra il 32 e il 20 a.C. contro i Garamanti dell'attuale Libia, mentre fra il 14 a.C. e il 6 fu la volta dei Nasamoni della Tripolitania, dei Musulami della regione di Theveste, dei Getuli e dei Marmaridi delle coste mediterranee centrali.\nI Romani intuirono che il compito di governare e di civilizzare un gran numero di genti contemporaneamente era pressoch\u00e9 impossibile, e che sarebbe risultato pi\u00f9 semplice un piano di annessione graduale, lasciando l'organizzazione provvisoria affidata a principi nati e cresciuti nel paese d'origine. Nacque quindi la figura dei re clienti, la cui funzione era quella di promuovere lo sviluppo politico ed economico dei loro regni, favorendone la civilizzazione e l'economia. Augusto, infatti, dopo essersi impadronito per diritto di guerra (\"belli iure\") di numerosi regni, quasi sempre li restitu\u00ec agli stessi governanti a cui li aveva sottratti oppure li assegn\u00f2 a principi stranieri. Riusc\u00ec anche ad unire all'Impero i re alleati attraverso legami di parentela. Si preoccup\u00f2 di questi regni come se fossero parte del sistema provinciale imperiale, giungendo ad assegnare a principi troppo giovani o inesperti un consigliere, in attesa che crescessero e maturassero; allevando ed educando i figli di molti re, affinch\u00e9 molti di loro tornassero nei loro territori a governare come alleati del popolo romano. In seguito, quando i regni raggiungevano un livello di sviluppo accettabile, essi potevano essere incorporati come nuove province o parti di esse. Le condizioni di stato vassallo-cliente erano, dunque, di natura transitoria.\nTale disegno politico fu applicato all'Armenia, alla Giudea (fino al 6), alla Tracia, alla Mauretania e alla Cappadocia. A questi re clienti fu lasciata piena libert\u00e0 nell'amministrazione interna, e probabilmente non furono tenuti a pagare tributi regolari, ma dovevano provvedere a fornire truppe alleate al bisogno oltre a concordare preventivamente la loro politica estera con l'imperatore.\nIl problema della successione al principato.\nLa successione, che tocc\u00f2 alla fine a Tiberio, al termine del suo principato, fu una delle pi\u00f9 grandi preoccupazioni della vita di Augusto. Ottaviano, che in giovent\u00f9 ebbe come fidanzata la figlia di Publio Servilio Vatia Isaurico, spos\u00f2 nel 42 a.C. la figliastra di Antonio, Clodia Pulcra, una volta riconciliatosi con lui. L'anno successivo (41 a.C.), ripudi\u00f2 Clodia per sposare prima Scribonia e, poco dopo, si innamor\u00f2 di Livia Drusilla (appartenente ad una delle pi\u00f9 illustri famiglie patrizie romane), moglie di un certo Tiberio Claudio Nerone. Dopo la vittoria di Perugia (40 a.C.), Ottaviano riusc\u00ec ad imporre loro il divorzio, mentre Livia era ancora gravida del secondogenito, Druso, e la spos\u00f2 (fine del 39 a.C.), portando nella sua nuova casa sia la figlia, Giulia, avuta da Scribonia, sia il primogenito di Livia, Tiberio. Svetonio racconta che egli non ebbe nessun figlio da Livia, bench\u00e9 lo desiderasse moltissimo. Lei ebbe una gravidanza, ma il bambino nacque prematuramente.\nPer alcuni anni Augusto sper\u00f2 di avere come erede il nipote Marco Claudio Marcello, figlio di sua sorella Ottavia, al quale, nel 25 a.C., diede in moglie la figlia, Giulia, suscitando, per\u00f2, il malumore di Agrippa, che per questo motivo fu allontanato da Roma. Due anni pi\u00f9 tardi Marcello moriva (23 a.C.) e Ottaviano fu costretto a richiamare Agrippa, costringendolo a divorziare da Claudia Marcella maggiore (figlia anch'ella della sorella Ottavia), per dargli in moglie la giovanissima Giulia, ormai vedova di Marcello da 2 anni.\nAgrippa apparve, cos\u00ec, suo successore designato in caso di morte prematura, facendo ormai parte della famiglia Giulia. Nel 18 a.C., infatti, ad Agrippa fu conferito l\"imperium proconsulare maius\" (come quello di Augusto) per cinque anni, e la \"tribunicia potestas\", per quanto egli non avesse gli stessi poteri di Augusto, n\u00e9 la sua \"auctoritas\".\nNel 20 a.C. Giulia diede al marito un primo figlio, Gaio, e un secondo nel 17 a.C., Lucio, entrambi adottati da Augusto.\nIn quegli anni, intanto, andavano distinguendosi i due figli di Livia, Tiberio, e Druso, quest'ultimo si dice fosse preferito da Augusto perch\u00e9 figlio naturale del \"princeps\", come suggerisce Svetonio:\nCon la morte di Agrippa, nel 12 a.C., e poi quella prematura di Druso in Germania nel 9 a.C. (la cui morte sconvolse cos\u00ec tanto Augusto da spingerlo a spostarsi nel cuore dell'inverno a \"Ticinum\", per accogliere le spoglie di Druso), la successione sarebbe ricaduta sui due figli di Giulia e di Agrippa, Gaio Cesare e Lucio Cesare, mentre Tiberio, fu costretto da Augusto a separarsi dalla moglie Vipsania Agrippina, per sposare la figlia dell'imperatore, Giulia, vedova di Agrippa. In caso di morte prematura del \"princeps\", Tiberio doveva prenderne il posto fino a quando i giovani Gaio e Lucio non fossero cresciuti.\nQuesto matrimonio si rivel\u00f2 infelice e costitu\u00ec la causa non ultima del volontario esilio di Tiberio a Rodi (dal 6 a.C. al 2), tanto pi\u00f9 che Augusto vedeva nei due figli adottivi i futuri eredi. Ma la sorte fu favorevole a Tiberio. Giulia, la cui condotta formava argomento di pubblico scandalo, fu allontanata dal padre da Roma (2 a.C.), e pochi anni dopo i due Cesari morivano: Lucio nel 2 a Marsiglia, mentre si apprestava a raggiungere la Spagna, e Gaio nel 4, per i postumi di una ferita mai guarita, mentre si apprestava a tornare a Roma dall'Oriente. Ad Augusto non restava che Tiberio.\nIl 26 giugno 4 Augusto annunci\u00f2 la sua decisione: adottava Marco Vipsanio Agrippa Postumo (poco dopo ripudiato e mandato in esilio), l'ultimo figlio ancora in vita di Agrippa e Giulia, e TiberioGaio Cesare (a quest'ultimo confer\u00ec in seguito la \"tribunicia potestas\"). Bench\u00e9 quest'ultimo avesse gi\u00e0 un figlio, Druso minore, Augusto lo costrinse ad adottare il nipote prediletto, Germanico Giulio Cesare (figlio del fratello di Tiberio, Druso maggiore, morto in Germania nel 9 a.C., e di Antonia minore, figlia di Ottavia minore e Marco Antonio). Germanico era di un solo anno pi\u00f9 vecchio rispetto al figlio di Tiberio, perci\u00f2 aveva precedenza nella successione. Tiberio divent\u00f2 cos\u00ec il nuovo imperatore di Roma alla morte di Augusto nel 14, dando origine alla dinastia giulio-claudia.\nMorte e testamento.\nSecondo quanto racconta Svetonio, vi sarebbero stati, infine, segni evidenti che ne preannunciarono la sua morte e la sua divinizzazione. Mentre stava compiendo la cerimonia della \"lustratio\" nel Campo Marzio, davanti al popolo romano, un'aquila gli vol\u00f2 pi\u00f9 volte attorno; subito dopo si diresse verso il vicino tempio, sedendosi sulla prima lettera del nome di Agrippa. Visto ci\u00f2 chiese a Tiberio, suo collega, di pronunciare i voti per la \"lustratio\" successiva, poich\u00e9 non se la sentiva di pronunciare ci\u00f2 che non poteva mantenere in futuro.\nSempre in questo stesso periodo un fulmine fece cadere dall'iscrizione della sua statua la prima lettera del suo nome; gli venne annunciato che sarebbe vissuto solo cento giorni da questo evento, pari al numero indicato dalla lettera \"C\", e che sarebbe stato divinizzato poich\u00e9 \u00ab\"aesar\"\u00bb, ovvero quanto rimaneva della parola \u00ab\"Caesar\"\u00bb, in lingua etrusca, significa \u00ab\"Dio\"\u00bb.\nAugusto allora, dopo aver disposto che Tiberio partisse per l\"Illyricum\", si mise in viaggio per accompagnarlo fino a Benevento. Giunto ad Astura, si imbarc\u00f2 di notte, per approfittare del vento favorevole, ma cominci\u00f2 ad avere attacchi di dissenteria. Costeggi\u00f2, quindi, i lidi della Campania e fece il giro delle isole vicine, fermandosi per quattro giorni a Capri. Qui assistette agli esercizi degli efebi, in virt\u00f9 di un'antica istituzione. Fece anche servir loro un banchetto in sua presenza, permettendo loro di divertirsi senza freni, saccheggiando i cesti di frutta, di cibo e altre cose che faceva lanciare. Sapendo che era ormai prossimo alla morte, non volle privarsi di alcun divertimento. In seguito pass\u00f2 da Napoli e, sebbene continuasse a soffrire al ventre, segu\u00ec il concorso quinquennale di ginnastica istituito in suo onore. Poi accompagn\u00f2 Tiberio fino al luogo stabilito nei pressi di Benevento. Sulla strada del ritorno la sua malattia si aggrav\u00f2, tanto da costringerlo a fermarsi a Nola. Qui chiese a Tiberio di tornare indietro, e con lo stesso si trattenne in un lungo colloquio segreto.\nL'ultimo giorno della sua vita, chiese uno specchio, si fece sistemare i capelli e, chiamati i suoi amici, chiese loro se avesse ben recitato la commedia della vita, aggiungendo la tradizionale formula conclusiva: \nLi conged\u00f2 tutti e improvvisamente spir\u00f2 tra le braccia di Livia, dicendole: \nEbbe una morte dolce, come aveva sempre auspicato. Prima di morire mostr\u00f2 un solo segno di delirio mentale, quando si lament\u00f2 di essere trascinato da quaranta giovani. In effetti fu un presagio, poich\u00e9 proprio quaranta soldati pretoriani lo portarono sulla piazza pubblica. Mor\u00ec nella stessa camera in cui spir\u00f2 il padre, Gaio Ottavio, durante il consolato dei due Sesti, Pompeo e Appuleio, quattordici giorni prima delle calende di settembre (19 agosto 14), alla nona ora del giorno, alla veneranda et\u00e0 di quasi settantasei anni (mancavano trentacinque giorni al suo compleanno).\nIl suo corpo venne trasportato da Nola a Roma. Ebbe due orazioni funebri: una di Tiberio davanti al tempio del Divo Giulio, l'altra di Druso, il figlio di Tiberio, dall'alto dei rostri antichi. Subito dopo i senatori lo portarono a spalla fino al Campo Marzio dove venne cremato. Un vecchio pretoriano giur\u00f2 di aver visto salire al cielo il fantasma di Augusto, subito dopo la sua cremazione. I personaggi pi\u00f9 influenti dell'ordine equestre, in tunica, senza cintura, a piedi nudi, deposero i suoi resti nel mausoleo a lui dedicato, fatto costruire tra la via Flaminia e la riva del Tevere durante il suo sesto consolato, avendo poi aperto al pubblico i boschetti e le passeggiate da cui era circondato. In seguito le ceneri dei suoi successori, della dinastia giulio-claudia, vennero qui deposte. Sappiamo per\u00f2 da Svetonio che Augusto viet\u00f2, nel suo testamento, che sua figlia Giulia e sua nipote, Giulia anche lei, venissero deposte anch'esse nel suo sepolcro, dopo la loro morte.\nAugusto aveva redatto il suo testamento un anno e quattro mesi prima di morire. Lo aveva scritto su due fogli e lo aveva depositato presso le Vergini Vestali, che lo consegnarono unitamente ad altri tre rotoli anch'essi sigillati. Questi documenti furono aperti e letti in Senato. Egli aveva designato come eredi:\nLasci\u00f2 poi al popolo romano quaranta milioni di sesterzi, alle trib\u00f9 tre milioni e mezzo, ai pretoriani mille sesterzi ciascuno, cinquecento a ciascun soldato delle coorti urbane e trecento ai legionari. Ordin\u00f2 poi che questa somma fosse pagata senza ritardo, avendola tenuta come sua riserva personale. Fece anche altri lasciti, dove alcuni non superavano i ventimila sesterzi. Stabil\u00ec che tutte queste cifre fossero pagate entro un anno e dichiar\u00f2 che i suoi eredi non avrebbero preso pi\u00f9 di centocinquanta milioni di sesterzi. Si giustific\u00f2 infine sul totale del lascito, scrivendo che, sebbene negli ultimi venti anni i testamenti degli amici gli avessero lasciato quattro miliardi di sesterzi, questi erano stati spesi per la maggior parte per il bene della \"Res publica\", insieme ai suoi due patrimoni e le altre eredit\u00e0.\n\"Res Gestae\".\nAugusto lasci\u00f2 alla sua morte un dettagliato resoconto delle sue opere: le \"Res Gestae Divi Augusti\". Svetonio in particolare racconta che una volta morto, lasci\u00f2 tre rotoli, che contenevano:\nIl testo dell'opera \u00e8 tramandato da un'iscrizione, sia in latino sia in traduzione greca, rinvenuta nel 1555. Era incisa sulle pareti del tempio, dedicato alla citt\u00e0 di Roma e ad Augusto, situato ad \"Ancyra\" (l'odierna Ankara, la capitale della Turchia) e pertanto \u00e8 stata denominata \"Monumentum Ancyranum\". Altre copie, molte delle quali sono giunte frammentarie, dovevano essere incise sulle pareti dei templi a lui dedicati.\nIn uno stile volutamente stringato e senza concessioni all'abbellimento letterario, Augusto riportava gli onori che gli erano stati via via conferiti dal Senato e dal popolo romano per i servizi da lui resi; le elargizioni e i benefici concessi con il suo patrimonio personale allo Stato, ai veterani di guerra e alla plebe; i giochi e le rappresentazioni dati a sue spese; infine gli atti da lui compiuti in pace e in guerra.\nIl documento non menziona il nome dei nemici e neppure quello di qualche membro della sua famiglia, con l'eccezione dei successori designati: Marco Vipsanio Agrippa, Gaio Cesare e Lucio Cesare, oltre al futuro imperatore Tiberio.\nTitolatura e monetazione.\nIl \"princeps\" ottenne nel corso degli anni:"}
{"id": "2079737", "revid": "4711", "url": "https://it.wikipedia.org/wiki?curid=2079737", "title": "Czech Basketball Federation", "text": ""}
{"id": "2079741", "revid": "4711", "url": "https://it.wikipedia.org/wiki?curid=2079741", "title": "Federa\u00e7\u00e3o Portuguesa de Basquetebol", "text": ""}
{"id": "2079745", "revid": "4711", "url": "https://it.wikipedia.org/wiki?curid=2079745", "title": "Polski Zwiazek Koszyk\u00f3wki", "text": ""}
{"id": "2079749", "revid": "125809232", "url": "https://it.wikipedia.org/wiki?curid=2079749", "title": "Il bell'Antonio (miniserie televisiva)", "text": "Il bell'Antonio \u00e8 una miniserie televisiva del 2005 diretta da Maurizio Zaccaro, tratta dal romanzo omonimo di Vitaliano Brancati.\nTratta dal celebre romanzo scritto da Vitaliano Brancati del 1949, la fiction ambientata nell'Italia bigotta della fine degli anni '30, racconta la storia di Antonio Magnano, un giovane sensibile e di rara bellezza, noto a Catania per la sua fama di \"sciupafemmine\" che un giorno scopre di essere impotente, scoperta terribile che sconvolge la sua vita. La fiction si apre con il ritorno di Antonio Magnano da Roma nella nat\u00eca Catania dove lo aspetta un matrimonio combinato dai suoi genitori.\nAntonio, dapprima contrario all'idea, dopo avere incontrato la sua promessa sposa, accetta di buon grado di assecondare il volere del padre, poich\u00e8 si scopre innamorato della giovane propostagli in moglie. Ma \u00e8 proprio questo amore che sembra \"bloccare\" la virilit\u00e0 di Antonio che tenta vanamente di nascondere alla moglie e alla societ\u00e0 la sua impotenza.\nImpotenza che diventa un problema sempre pi\u00f9 gravoso, fino al precipitare della situazione quando la notizia giunge alle orecchie del padre di Antonio e diventa di dominio pubblico, facendo sprofondare il bel giovane nella disperazione. Ma alla fine proprio attraverso l'amore Antonio trover\u00e0 il modo per riscattarsi"}
{"id": "2079750", "revid": "4711", "url": "https://it.wikipedia.org/wiki?curid=2079750", "title": "Netherlands Basketball Federation", "text": ""}
{"id": "2079752", "revid": "4711", "url": "https://it.wikipedia.org/wiki?curid=2079752", "title": "Norges Basketballforbund", "text": ""}
{"id": "2079755", "revid": "4711", "url": "https://it.wikipedia.org/wiki?curid=2079755", "title": "Malta Basketball Association", "text": ""}
{"id": "2079760", "revid": "4711", "url": "https://it.wikipedia.org/wiki?curid=2079760", "title": "F\u00e9d\u00e9ration Luxembourgeoise de Basketball", "text": ""}
{"id": "2079765", "revid": "4711", "url": "https://it.wikipedia.org/wiki?curid=2079765", "title": "Israel Basketball Association", "text": ""}
{"id": "2079771", "revid": "1048993", "url": "https://it.wikipedia.org/wiki?curid=2079771", "title": "Gerry Bamman", "text": "Biografia.\nNato ad Independence (Kansas), da Mary M. Farrell ed Harry W. Bamman, che lavorava nel commercio. Diplomatosi al St. Francis de Sales High School di Toledo, Ohio Bamman debutta come attore nel 1984 nella produzione televisiva \"Concealed Enemies\".\nTra i suoi ruoli pi\u00f9 rilevanti, quello dello zio Frank nel film \"Mamma ho perso l'aereo\" e nel suo seguito \"\" e quello dell'avvocato Stan Gillum in quattro episodi di \"Law &amp; Order\"."}
{"id": "2079773", "revid": "4711", "url": "https://it.wikipedia.org/wiki?curid=2079773", "title": "K\u00f6rfuknattleikssamband \u00cdslands", "text": ""}
{"id": "2079780", "revid": "1543377", "url": "https://it.wikipedia.org/wiki?curid=2079780", "title": "Revisione (ordinamento penale italiano)", "text": "La revisione, nel processo penale italiano, \u00e8 un mezzo di impugnazione straordinario esperibile avverso ai provvedimenti di condanna passati in giudicato.\nCollocazione.\n\u00c8 questione di ampio dibattito, specialmente nel ramo penale, di quale sia l'esatta o quantomeno pi\u00f9 opportuna collocazione di questo particolare istituto. Il codice di procedura penale lo pone ad esempio nel titolo 9\u00b0 relativo alle impugnazioni. Anche vari autori, anche manualistici, ritengono la revisione come una impugnazione straordinaria.\nNon \u00e8 di questo avviso altra dottrina, come Cordero, che critica la collocazione adottata dal Legislatore e ritiene in realt\u00e0 la revisione una tipica azione di annullamento strettamente relativa al giudicato e ai suoi effetti, pi\u00f9 che un'effettiva impugnazione, sostenendo che quest'ultima opera comunque nella parte endoprocessuale di una determinata questione entro certi limiti temporali e di prescrizione, mentre la revisione ha ad oggetto una cosa gi\u00e0 giudicata e non impugnabile. Lo stesso Cordero nelle sue opere la definisce tuttavia formalmente \"impugnazione eccezionale\".\nDiritto processuale penale.\nNel ramo penalistico la revisione \u00e8 prevista dall'art.629 e seguenti:\nTra le motivazioni che possono portare ad una revisione vi sono i motivi elencati dall'art.630. L'organo competente \u00e8 la Corte d'Appello.\nChe si voglia considerare la revisione un'impugnazione o meno, \u00e8 di fatto uno strumento offerto dall'ordinamento al condannato per poter far fronte a sentenze ingiuste passate in giudicato. L'unico che pu\u00f2 proporre una domanda di revisione \u00e8 il condannato o chi agisce nel suo interesse, come i congiunti o il Procuratore Generale. L'unica domanda che si pu\u00f2 chiedere \u00e8 il proscioglimento, non anche diminuzioni di pena o sconti, giacch\u00e9 questo istituto mira essenzialmente a correggere decisioni vistosamente errate. Organo competente per la revisione \u00e8 la Corte d'Appello, ex art.633 c.p.p.\nSe considerata impugnazione, non \u00e8 n\u00e9 devolutiva in quanto non rimette il giudizio dinanzi ad un organo superiore, bens\u00ec ad uno ben individuato, la Corte d'Appello a prescindere, n\u00e9 tantomeno sospensiva, in quanto il giudicante non \u00e8 tenuto a disporre la sospensione dell'esecuzione della pena, potendolo fare a propria discrezione in qualsiasi momento se ritiene opportuno.\nLa revisione pu\u00f2 essere richiesta soltanto per motivi tassativamente previsti dalla legge e in virt\u00f9 di elementi concreti ed evidenti che abbiano la capacit\u00e0 di far prosciogliere chi ne fa richiesta. Questo aspetto distacca nettamente la revisione dalla possibilit\u00e0 che la si possa considerare una sorta di \"bis in idem\", vietato dallo stesso ordinamento: in realt\u00e0 il \"bis in idem\" \u00e8 vietato per evitare la reiterata persecuzione penale di un soggetto gi\u00e0 giudicato, specialmente se assolto. In questo caso la situazione \u00e8 completamente ribaltata in quanto \u00e8 lo stesso soggetto a chiedere - non un nuovo giudizio (sarebbe impossibile) o tantomeno una reiterata persecuzione, ma - lo stravolgimento della sentenza di condanna compromessa da un errore nei precedenti giudizi.\nA dire il vero un peggioramento \u00e8 previsto, ma per una causa del tutto eccezionale: quando cio\u00e8, ai sensi della legge 15 marzo 1991 n.82, un soggetto abbia ottenuto attenuanti o agevolazioni per collaborazioni con la Giustizia per questioni di terrorismo o criminalit\u00e0 organizzata, mentendo o rendendo dichiarazioni reticenti, nonch\u00e9 quando sia stato ritenuto autore di un reato entro i 10 anni successivi per i quali \u00e8 previsto l'arresto in flagranza obbligatorio.\nMotivi.\nI motivi per richiedere la revisione sono elencati dall'art.630 c.p.p.:\nSentenza.\nIl giudice di revisione \u00e8 fortemente limitato nel provvedimento, in quanto o deve dichiarare inammissibile la richiesta o accoglierla. Non pu\u00f2 accogliere valutando esclusivamente le prove gi\u00e0 acquisite nel giudizio precedente. In caso di accoglimento, annulla la sentenza in questione e fissa una riparazione ex art. 643 per il mal giudicato.\nIn caso di rigetto, conferma la sentenza e condanna il richiedente alle spese processuali.\nIn seguito al nuovo codice di procedura penale del 1988 e alla sentenza in Cassazione e in Corte costituzionale sulla revisione del caso Carlotto, \u00e8 stato stabilito che \u00e8 considerabile \"fatto nuovo\" e quindi prova non valutata non solo una prova prima non presentata, ma anche un fatto gi\u00e0 presente agli atti ma non adeguatamente valutato.\nLa revisione dopo una sentenza della Corte europea dei diritti dell'uomo.\nIl Comitato dei ministri del Consiglio d'Europa il 19 gennaio 2000 eman\u00f2 la raccomandazione n. R (2000) 2 sul riesame o la riapertura di certi casi a livello nazionale a seguito di sentenze della Corte europea dei diritti dell\u2019uomo; in varie circostanze (Risoluzione Interinale (99) 258 del 15 aprile 1999, Risoluzione Interinale ResDH (2002) 30 del 19 febbraio 2002 e Risoluzione Interinale ResDH(2004) 13 del 10 febbraio 2004) il Comitato lament\u00f2 poi l'impossibilit\u00e0 che in Italia non fosse possibile la riapertura di procedimenti giudiziari a seguito di violazioni della Convenzione europea dei diritti dell'uomo (a fronte di almeno due accertamenti di violazioni procedurali della Convenzione, operati dalla medesima Corte europea nei casi Dorigo e F.C.B.).\nIn seguito all'inerzia del legislatore ad accogliere questi solleciti del Consiglio d'Europa, la Corte costituzionale, con sentenza n. 113 del 7 aprile 2011, ha dichiarato incostituzionale \u00abla mancanza un diverso caso di revisione della sentenza o del decreto penale di condanna al fine di conseguire la riapertura del processo, quando ci\u00f2 sia necessario, ai sensi dell'art. 46, paragrafo 1, della Convenzione europea dei diritti umani, per conformarsi ad una sentenza definitiva della Corte europea dei diritti umani\u00bb. \nCi sono state proposte di aggiunte e accoglimenti di revisione in seguito a pronuncia della CEDU."}
{"id": "2079782", "revid": "322321", "url": "https://it.wikipedia.org/wiki?curid=2079782", "title": "Sede titolare di Forlimpopoli", "text": "Forlimpopoli (in latino: \"Foropopuliensis\") \u00e8 una sede titolare vescovile della Chiesa cattolica.\nStoria.\nIl titolo fa riferimento all'antica citt\u00e0 di \"Forum Popili\", attestata come sede vescovile a partire dal V secolo con san Rufillo, ritenuto dalla tradizione protovescovo della diocesi, e storicamente documentata con il vescovo Stefano a met\u00e0 del VII secolo. Nel 1360 la citt\u00e0 fu distrutta dal cardinale Gil \u00c1lvarez Carrillo de Albornoz, e la sede della diocesi trasferita a Bertinoro.\nDal 1968 Forlimpopoli \u00e8 annoverata tra le sedi vescovili titolari della Chiesa cattolica; dal 23 novembre 2016 il vescovo titolare \u00e8 Robert Joseph Fisher, vescovo ausiliare di Detroit."}
{"id": "2079783", "revid": "56588", "url": "https://it.wikipedia.org/wiki?curid=2079783", "title": "Basilica di San Ruffillo", "text": ""}
{"id": "2079785", "revid": "1318658", "url": "https://it.wikipedia.org/wiki?curid=2079785", "title": "Fondazione internazionale Oasis", "text": "La Fondazione Internazionale Oasis, inizialmente Cisro, nasce nel 2004 come centro di studi sull'Islam e i cristiani in Medio Oriente da un'intuizione del cardinal Angelo Scola e si costituisce in fondazione internazionale nel 2009.\nLa sua sede principale \u00e8 a Milano e una sede secondaria si trova a Venezia. Oasis \u00e8 stata presentata all'UNESCO a Parigi (2005) e all'ONU (2007).\nScopo.\nPromuove la reciproca conoscenza e l'incontro tra cristiani e musulmani. Dopo i primi anni, durante i quali ha dedicato particolare attenzione alla realt\u00e0 delle minoranze cristiane nei paesi a maggioranza musulmana, dal 2013 si \u00e8 dedicata maggiormente alle comunit\u00e0 musulmane presenti nelle societ\u00e0 occidentali, in particolare in Europa.\nGli strumenti di Oasis.\nOasis conta su una vasta rete di rapporti internazionali. Nel comitato promotore figurano, accanto al cardinal Scola, il patriarca B\u00e9chara Boutros Ra\u00ef (Libano), i cardinali Philippe Barbarin (Lione), Josip Bozani\u0107 (Zagabria), P\u00e9ter Erd\u0151 (Budapest), Christoph Sch\u00f6nborn (Vienna), il patriarca Fouad Twal (Gerusalemme) e i vescovi Camillo Ballin (Arabia settentrionale), Paul Hinder (Arabia meridionale), Jean-Cl\u00e9ment Jeanbart (Aleppo), Maroun Elias Nimeh Lahham (Ausiliare Emerito di Gerusalemme) e Francisco Javier Mart\u00ednez (Granada). Il comitato scientifico comprende islamologi, filosofi, sociologi, storici e giuristi.\nFino al 2011, Oasis ha partecipato allo \"Studium Generale Marcianum\", il polo pedagogico-accademico del patriarcato di Venezia. Nel tempo ha sviluppato diversi strumenti:\nI temi di ricerca.\nI principali ambiti di ricerca di Oasis sono: il meticciato di civilt\u00e0 e culture, categoria esplicativa dell'odierno processo di mescolanza di culture e fatti spirituali; il patrimonio culturale delle minoranze cristiane orientali; gli Islam di popolo, intesi come espressioni di autentica religiosit\u00e0 indispensabili per la comprensione delle societ\u00e0 musulmane, anche contemporanee; la libert\u00e0 religiosa, considerata la strada privilegiata per affrontare il nodo teoretico verit\u00e0-libert\u00e0. Nel dialogo interreligioso Oasis ritiene decisiva la categoria di testimonianza, intesa come modalit\u00e0 adeguata di accesso alla verit\u00e0.\nDal 2014, la Fondazione Oasis ha realizzato i seguenti progetti di ricerca: Conoscere il meticciato, governare il cambiamento; Non un\u2019epoca di cambiamento ma un cambiamento d\u2019epoca; Alla ricerca di una guida. Autorit\u00e0 e leadership nell'Islam contemporaneo; Crisi e rinnovamento nell'Islam contemporaneo; L\u2019Islam in Italia. Un\u2019identit\u00e0 in formazione.\nIncontri.\nLa Fondazione organizza seminari e convegni volti alla formazione interna e all'indirizzamento del lavoro di ricerca e pubblicazione, il pi\u00f9 importante dei quali \u00e8 la riunione del Comitato Scientifico. Organizza inoltre eventi pubblici di approfondimento delle tematiche che la coinvolgono e tiene corsi di formazione per il personale docente nelle scuole e per le aziende di respiro internazionale che vogliono conoscere meglio le dinamiche che attraversano il Medio Oriente."}
{"id": "2079786", "revid": "4711", "url": "https://it.wikipedia.org/wiki?curid=2079786", "title": "Basketball Ireland", "text": ""}
{"id": "2079791", "revid": "729019", "url": "https://it.wikipedia.org/wiki?curid=2079791", "title": "Kl\u00fcber Lubrication", "text": "Kl\u00fcber Lubrication \u00e8 una societ\u00e0 presente a livello globale nel settore dell'industria petrolchimica. La sede \u00e8 a Monaco di Baviera. Kl\u00fcber \u00e8 leader nella produzione di lubrificanti speciali e offre soluzioni tribologiche per i settori pi\u00f9 diversificati: dall'industria automobilistica a quella alimentare, dalle macchine utensili all'ingegneria meccanica e l'energia eolica.\nStoria.\nKl\u00fcber \u00e8 stata fondata nel 1929 da Theodor Kl\u00fcber a Monaco di Baviera.\nIl nonno di Theodor Kl\u00fcber, anch'esso di nome Theodor, fond\u00f2 nel 1869 a Schweinfurt un negozio per prodotti chimici, che nel 1870 inizi\u00f2 il commercio di petrolio importato dall'America (il cosiddetto olio della Pennsylvania).\nPer via dei primi motori fissi nelle fabbriche sempre pi\u00f9 automatizzate aument\u00f2 il fabbisogno di olio e benzina. Anche le prime automobili richiesero carburante e lubrificanti che si vendevano nelle farmacie e negozi per prodotti chimici. In seguito alla ripresa dell'industria regionale, il negozio Kl\u00fcber venne ampliato con un deposito per benzina e olio, in modo da poter rifornire tutta la Baviera settentrionale. Il figlio del fondatore, Friedrich (Fritz) Kl\u00fcber ampli\u00f2 questo business in maniera significativa. Il figlio Theodor Kl\u00fcber, dopo aver finito il suo apprendistato nel settore chimico, fond\u00f2 a Monaco in data 1\u00ba aprile 1929 ad appena 24 anni un negozio per la vendita al dettaglio di prodotti petroliferi. Questo fu l'inizio per una societ\u00e0 di soli lubrificanti e prodotti petroliferi. Nel 1938 fond\u00f2 una fabbrica petrolifera nella quale produceva prodotti per i marchi Univis, Penreco, Permalub e altri.\nInizialmente la sede aziendale si trovava sull'odierno Mittleren Ring a Monaco. Da l\u00ec si trasfer\u00ec nella Geisenhausener Strasse. Nella notte tra il 6 ed il 7 settembre 1943 la nuova sede fu completamente distrutta dalle bombe. La ricostruzione avvenne nel 1946. Nel corso degli anni successivi, Kl\u00fcber divenne con un proprio settore di attivit\u00e0 la pi\u00f9 grande catena di distributori di benzina in Baviera: la compagnia petrolifera DEA rilasci\u00f2 licenze, Kl\u00fcber era il loro pi\u00f9 grande partner con pi\u00f9 stazioni di rifornimento.\nTheodor Kl\u00fcber aveva riconosciuto da tempo che il commercio tradizionale di benzina e gasolio da riscaldamento sarebbe diventato, a lungo andare, il business delle grandi compagnie petrolifere. Pertanto nel 1955 decise di vendere le stazioni di servizio alla Texaco , che a suo tempo stava assumendo il controllo della rete di distribuzione DEA. Dopodich\u00e9 si concentr\u00f2 completamente sui lubrificanti. L'obiettivo era quello di sviluppare, produrre e vendere piccole quantit\u00e0 di prodotti di altissima qualit\u00e0.\nIn data 31 marzo 1959, l'azienda per il commercio di prodotti petroliferi fu rinominata in Kl\u00fcber Lubrication M\u00fcnchen KG e divenne una societ\u00e0 di produzione e commercio: trent' anni dopo la fondazione del negozio per la vendita al dettaglio, il bavarese Theodor Kl\u00fcber dette all'azienda una nuova denominazione in lingua inglese, in modo da poter agire su tutti i mercati a livello mondiale.\nVista la mancanza di successori nella propria famiglia, Theodor Kl\u00fcber stava cercando una societ\u00e0 in grado di dare continuit\u00e0 alla sua azienda. Theodor Kl\u00fcber conobbe Richard Freudenberg durante una manifestazione. Fu entusiasta all'idea di unire il leader mondiale per tenute, Freudenberg, e lo specialista per lubrificanti, Kl\u00fcber Lubrication.\nDopo la conclusione delle trattative di acquisto, nell'agosto 1966 Kl\u00fcber Lubrication divenne parte del gruppo Freudenberg. Il fatturato di allora ammontava a circa 10 milioni di DM.\nDi seguito Kl\u00fcber Lubrication crebbe grazie ad acquisizioni e fondazioni di nuove societ\u00e0 anche a livello internazionale: Nel 1993 appartenevano a Kl\u00fcber Lubrication gi\u00e0 16 consorelle e tre joint venture in Giappone, Corea e Messico.\nNel 2004, la Freudenberg fond\u00f2 il nuovo gruppo d'affari Freudenberg Chemical Specialities con sede a Monaco di Baviera al quale appartengono oltre a Kl\u00fcber Lubrication anche le societ\u00e0 Chem-Trend (Howell, USA) e OKS Spezialschmierstoffe (Monaco).\nNel 2008 fanno parte del gruppo Kl\u00fcber Lubrication quasi 30 consorelle con 15 stabilimenti di produzione e ca. 1.800 dipendenti in tutto il mondo.\nSalvaguardia dell'ambiente.\nLa produzione e lo sviluppo di nuovi prodotti presso Kl\u00fcber avvengono secondo una politica ambientale che mira alla salvaguardia delle risorse ed al risparmio energetico. Tale obiettivo viene raggiunto tra l'altro grazie alla lubrificazione minimale e la lubrificazione a lunga durata od a vita. Un contributo alla riduzione delle emissioni di CO2 \u00e8 dato per esempio da oli speciali ad alto rendimento, in quanto riducono il fabbisogno energetico per macchine ed impianti riducendo l'attrito.\nCome prima azienda del capoluogo bavarese, il sito \"Kl\u00fcber Lubrication M\u00fcnchen\u201d \u00e8 stato accreditato e ricevette nel 1997 il premio ambientale di Monaco di Baviera per un contributo straordinario nel settore della gestione eco compatibile.\nNella dichiarazione ambientale del 1996 e 1998 la societ\u00e0 ha sottolineato di dare priorit\u00e0 all'ambiente.\nKl\u00fcber Lubrication Italia.\nKl\u00fcber Lubrication Italia, fondata nel 1979, \u00e8 la filiale italiana del gruppo Kl\u00fcber Lubrication M\u00fcnchen KG. Kl\u00fcber Lubrication Italia si occupa dello sviluppo, della produzione e della commercializzazione di oli, grassi e paste lubrificanti per applicazioni industriali, operando sul mercato italiano con una rete di vendita costituita da tecnici specializzati, agenti di zona e ca. 50 rivenditori autorizzati.\nLa sede aziendale e lo stabilimento produttivo sono situati a San Giuliano Milanese, nel hinterland milanese, dove vengono prodotti ogni anno oltre 1.500 ton di lubrificanti.\nNel 2007 Kl\u00fcber Lubrication Italia ha raggiunto un fatturato di 24,5 Mio Euro con un organico di 57 dipendenti.\nIn linea con la politica della capogruppo Kl\u00fcber Lubrication M\u00fcnchen KG, Kl\u00fcber Lubrication Italia opera nel rispetto dell'ambiente, salvaguardando la salute e la sicurezza sul lavoro dei propri dipendenti.\nKl\u00fcber Lubrication Italia \u00e8 certificata"}
{"id": "2079795", "revid": "4711", "url": "https://it.wikipedia.org/wiki?curid=2079795", "title": "England Basketball", "text": ""}
{"id": "2079798", "revid": "3115", "url": "https://it.wikipedia.org/wiki?curid=2079798", "title": "Club M\u00e9diterran\u00e9e", "text": "Club M\u00e9diterran\u00e9e, meglio nota come Club Med, \u00e8 un'azienda francese che fornisce servizi per il turismo, operante in varie parti del mondo, in particolare in luoghi esotici. \u00c8 stata una delle prime aziende ad offrire ai propri clienti la formula \"All-Inclusive\".\nDal 2015 appartiene al gruppo cinese Fosun International.\nStoria.\nFondazione.\nClub Med fu creato il 27 aprile 1950 da un ex pallanuotista belga, G\u00e9rard Blitz, che ebbe tale idea dopo un soggiorno nel 1949 al club olimpico di Calvi, in Corsica.\nIl primo villaggio vacanze riservato ai soci fu aperto nell'isola di Maiorca, in Spagna; all'inizio i villaggi erano semplici, con alloggi costituiti da capanne di paglia e con servizi igienici in comune (oggi rimpiazzati da alloggi moderni e con servizi personali). Blitz acquist\u00f2 un centinaio di tele di tenda da Gilbert Trigano, che in seguito divent\u00f2 suo socio.\nLa tassa di iscrizione al club era di 300 franchi francesi, mentre il costo per una vacanza di due settimane arrivava a 15.900 franchi.\nEspansione.\nIl numero di villaggi aument\u00f2 enormemente sotto la guida di Gilbert Trigano, durata dal 1963 al 1993. Nel 1955 fu inaugurato il primo club al di fuori del Mediterraneo, a Tahiti. Nel 1956, con l'apertura del villaggio di Leysin, in Svizzera, vennero introdotti i villaggi invernali, con l'offerta di sci ed altri sport invernali. Nel 1957 Gilbert Trigano inaugur\u00f2 il villaggio di Cefal\u00f9 (Palermo). In seguito, il club si ampli\u00f2 nei Caraibi ed in Canada, con la creazione di villaggi in cui la lingua principale adottata fu l'inglese anzich\u00e9 il francese.\nOriginariamente frequentato da single e giovani coppie, Club Med divent\u00f2 in seguito una meta vacanziera per famiglie, con il primo Mini Club inaugurato nel 1967 a Donoratico (LI)\nNel 1974 le finanze di Club Med crollarono a causa di diversi fattori negativi, per cui Trigano dovette ricorrere ad un pesante aumento di capitale. A quel punto entrarono in gioco nuovi azionisti, tra cui Gianni Agnelli, che port\u00f2 denaro nelle casse del club ed agevol\u00f2 l'apertura di villaggi in Italia. Tramite l'holding IFIL, egli conserv\u00f2 il 23,9 % del capitale fino al 2004.\nDiversificazione.\nNegli anni novanta, Club Med attravers\u00f2 una fase di declino a causa della forte concorrenza. Nel 1995 cess\u00f2 di esistere come club in senso legale, diventando un'azienda vera e propria. Due anni prima, Serge Trigano prese il posto del padre, ma nel 1997 fu sostituito da Philippe Bourguignon, ex presidente di Euro Disney S.C.A..\nBourguignon volle trasformare Club Med da un'azienda di villaggi vacanze ad un'azienda di servizi. Furono lanciati quindi una catena di palestre, complessi di bar-ristoranti denominati \"Club Med World\" a Parigi e a Montr\u00e9al ed una tipologia di resort pensato per giovani adulti, \"Oyyo\", con il primo di essi aperto a Monastir, in Tunisia. Fu inoltre creata l'agenzia di viaggi Jet Tours.\nNuova strategia.\nIl cambio di strategia non ebbe successo, subendo anche ulteriori perdite a seguito degli attentati dell'11 settembre 2001 negli Stati Uniti. Nel 2002 fu nominato amministratore delegato Henri Giscard d'Estaing, figlio di Val\u00e9ry Giscard d'Estaing. Venne varata una nuova strategia, riportando l'attenzione verso i villaggi vacanze. I resort \"Oyyo\", il \"Club Med World\" di Montreal e molti villaggi, in particolare quelli presenti in America Settentrionale o con servizi elementari, furono chiusi.\nNel 2004, in seguito della scomparsa di Gianni Agnelli, la famiglia dell'Avvocato cedette le proprie quote (in totale il 21,2%) alla catena alberghiera Accor, che divenne cos\u00ec azionista di maggioranza con il 28,9% di quote possedute; nel 2006, per\u00f2, il gruppo ha venduto il 22,9% di tali quote.\nNel giugno del 2005 l'azienda ha dichiarato un ritorno dei profitti a met\u00e0 esercizio. Tra il 2006 ed il 2007, Club Med ed i suoi partner hanno investito 530 milioni di dollari per il rinnovamento dei servizi offerti, chiudendo alcuni villaggi ed ammodernandone altri.\nTra il 2008 ed il 2009 le attivit\u00e0 diverse dai villaggi vennero via via cedute ad altre aziende:\nLa decadenza del \u201cClub Med\u201d.\nNel febbraio 2015 il controllo del gruppo \u00e8 acquisito da Fosun International.\nil \u201cClub Med\u201d non doveva essere acquisito dai cinesi, perch\u00e9 la maggior parte dei villaggi in Europa ed in Italia stanno chiudendo, mentre vengono rimpiazzati da molti altri villaggi in Asia, che non rispecchiano pi\u00f9 il classico \u201cstile di festa Club Med\u201d.\nMestieri e ruoli all'interno del Club.\nAll'interno dei villaggi Club Med sono definite diverse categorie e ruoli per le diverse figure professionali.\nGli addetti si suddividono in due ruoli:\nI clienti vengono definiti G.M., ossia Gentili Membri, in riferimento al Club.\nVillaggi.\nIl gruppo possiede 65 villaggi ed una nave da crociera:\nVillaggi in Italia.\nCe n'\u00e8 anche uno alla rinomata stazione sciistica di Breuil-Cervinia\nEx villaggi Club Med in Italia.\nNel corso degli anni alcuni villaggi costruiti in Italia sono stati dismessi e ceduti ad altri operatori o abbandonati. Si tratta dei seguenti villaggi:"}
{"id": "2079801", "revid": "1305772", "url": "https://it.wikipedia.org/wiki?curid=2079801", "title": "Formica atomica", "text": ""}
{"id": "2079803", "revid": "4711", "url": "https://it.wikipedia.org/wiki?curid=2079803", "title": "Latvia Basketball Association", "text": ""}
{"id": "2079804", "revid": "1543377", "url": "https://it.wikipedia.org/wiki?curid=2079804", "title": "Humphrey Richard Tonkin", "text": "Humphrey Tonkin viene dalla Gran Bretagna ma vive ora negli Stati Uniti. Professore di letteratura inglese, specialista del periodo rinascimentale nonch\u00e9 di Shakespeare.\nLaureatosi a Cambridge, frequent\u00f2 il dottorato all'Universit\u00e0 Harvard ed \u00e8 stato presidente dell'universit\u00e0 di Hartford.\nAttivit\u00e0 esperantista.\nTonkin divenne esperantista nel 1956. Ha contribuito a fondare la Junularo Esperantista Brita. Dal 1961 al 1971 \u00e8 stato dirigente della TEJO che ha presieduto dal 1969 al 1971. Nel 1963 quale tesoriere della TEJO, ha fondato la rivista \"Kontakto\" e ne \u00e8 stato il primo redattore.\nDurante il Congresso Universale d'Esperanto nel 1974, il comitato dell'Associazione Universale Esperanto lo elesse presidente, successore di Ivo Lapenna. Rimase in carica sino al 1980 e nuovamente dal 1986 al 1989. Tonkin nel periodo 2001-2004 \u00e8 stato di nuovo all'interno del direttivo quale vicepresidente. Ha anche presieduto la Esperantic Studies Foundation ed \u00e8 membro a pieno titolo dell'Accademia Internazionale delle Scienze San Marino.\nTonkin \u00e8 presidente onorario della TEJO kaj membro del comitato dei patroni onorari dell'UEA. Inoltre \u00e8 nel consiglio direttivo del Centro di Esplorazione e Documentazione del Problema Linguistico Mondiale, redige la sezione interlinguistica della bibliografia della MLA - \"Modern Language Association\", prestigiosa bibliografia di linguistica e scienze letterarie. Egli \u00e8 anche coredattore della rivista \"Language Problems &amp; Language Planning\" (Problemi linguistici e pianificazione linguistica). Ha scritto, redatto e tradotto importanti opere di esperantologia.\nHa anche contribuito all'attuale statuto dell'UEA, datato al 1980."}
{"id": "2079805", "revid": "6923", "url": "https://it.wikipedia.org/wiki?curid=2079805", "title": "Volkswagen Citi Golf", "text": ""}
{"id": "2079806", "revid": "287204", "url": "https://it.wikipedia.org/wiki?curid=2079806", "title": "Kl\u00fcber Lubrication Italia", "text": ""}
{"id": "2079807", "revid": "123971736", "url": "https://it.wikipedia.org/wiki?curid=2079807", "title": "Vindolanda", "text": "Vindolanda era un forte di truppe ausiliarie costruito dai Romani in Britannia per ordine di Gneo Giulio Agricola nel 79 dopo la conquista della Britannia del nord e ubicato a circa due chilometri dalla parte meglio conservata del Vallo di Adriano, in Northumbria. Di fatto serviva a vigilare sulla Stanegate, strada che andava dal Tyne al Solway Firth. Dagli scavi archeologici emerge che il forte fu ricostruito molte volte. Da questo forte provengono delle tavolette scritte in antico corsivo romano da cui emergono molti interessanti dettagli sulla vita delle guarnigioni delle zone di frontiera. Gli scavi archeologici in questo sito iniziarono negli anni trenta del XX secolo."}
{"id": "2079821", "revid": "547034", "url": "https://it.wikipedia.org/wiki?curid=2079821", "title": "Festival di Cannes 1997", "text": "La 50\u00aa edizione del Festival di Cannes si \u00e8 svolta a Cannes dal 7 al 18 maggio 1997.\nIl film d'apertura dell'edizione \u00e8 stato \"Il quinto elemento\" di Luc Besson, mentre \"Potere assoluto\" di Clint Eastwood \u00e8 stato quello di chiusura. Bruce Willis e Chiara Mastroianni hanno ufficialmente aperto l'edizione, mentre Jeanne Moreau ne ha presentato le cerimonie d'inaugurazione e di premiazione. Tra i festeggiamenti per il cinquantenario del Festival, 29 registi vincitori della Palma d'oro hanno consegnato in presenza del Presidente francese Jacques Chirac una \"Palma delle Palme\" a Ingmar Bergman in qualit\u00e0 di miglior regista vivente a non aver mai ricevuto il premio, ritirato dalla figlia Linn Ullmann a causa dell'et\u00e0 avanzata di Bergman.\nLa giuria internazionale presieduta dall'attrice francese Isabelle Adjani ha assegnato la Palma d'oro \"ex aequo\" a \"L'anguilla\" di Sh\u014dhei Imamura e \"Il sapore della ciliegia\" di Abbas Kiarostami.\nSelezione ufficiale.\nI seguenti film sono stati presentati all'interno della selezione ufficiale del Festival, diretta artisticamente da Gilles Jacob:\nQuinzaine des R\u00e9alisateurs.\nI seguenti film sono stati presentati all'interno della sezione parallela della Quinzaine des R\u00e9alisateurs, diretta artisticamente da Pierre-Henri Deleau:\nSettimana internazionale della critica.\nI seguenti film sono stati presentati all'interno della sezione parallela della Settimana internazionale della critica:\nGiurie.\nLe seguenti persone hanno fatto parte delle giurie delle varie sezioni del Festival:\nPalmar\u00e8s.\nSelezione ufficiale.\nLe giurie della selezione ufficiale hanno premiato i seguenti film:\nPremi indipendenti.\nAltre giurie indipendenti hanno premiato i seguenti film:"}
{"id": "2079822", "revid": "599013", "url": "https://it.wikipedia.org/wiki?curid=2079822", "title": "Franz Vogler", "text": "Biografia.\nDiscesista puro, Franz Vogler ottenne il suo primo risultato di rilievo ai Mondiali di Portillo 1966, dove vinse la medaglia di bronzo piazzandosi alle spalle dei francesi Jean-Claude Killy e L\u00e9o Lacroix. Colse il suo primo piazzamento in Coppa del Mondo il 14 gennaio dell'anno seguente sul difficile tracciato Lauberhorn di Wengen, giungendo 10\u00ba; una settimana dopo, il 21 gennaio sulla Streif di Kitzb\u00fchel, sal\u00ec per la prima volta sul podio, classificandosi 2\u00ba dietro a Killy. A fine stagione risult\u00f2 3\u00ba nella classifica della Coppa del Mondo di discesa libera, suo miglior piazzamento in carriera.\nEsord\u00ec ai Giochi olimpici invernali a , classificandosi al 15\u00ba posto; nella successiva rassegna olimpica di , l'ultima cui prese parte, fu invece 24\u00ba. Il 26 febbraio 1972 a Crystal Mountain ottenne la sua unica vittoria, nonch\u00e9 ultimo podio, in Coppa del Mondo; l'ultimo piazzamento della sua carriera agonistica fu il 5\u00ba posto ottenuto nella prova di Coppa del Mondo disputata il 15 marzo seguente in Val Gardena, sulla Saslong.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera"}
{"id": "2079825", "revid": "406204", "url": "https://it.wikipedia.org/wiki?curid=2079825", "title": "Spazio L2", "text": ""}
{"id": "2079827", "revid": "287204", "url": "https://it.wikipedia.org/wiki?curid=2079827", "title": "Heller (modellismo)", "text": "La Heller \u00e8 un'azienda francese che produce kit di montaggio in plastica di modelli in scala di aerei, automobili e navi in scala 1/400, 1/125, 1/72 e 1/35 e di figurini in scala 1/72.\nStoria.\nFondata a Parigi nel 1957 da L\u00e9o Jahiel. Dal successo della Airfix negli anni '50, \"Heller\" fu la prima marca francese di modellismo statico in polistirene. La Heller produsse nel 1958 il suo primo modello, ovvero un kit scala 1:100 del Sud Aviation Caravelle in 59 esemplari. Nel 1963 fu impiantato uno stabilimento produttivo a Trun, Orne.\nNegli anni seguenti pi\u00f9 di esemplari furono prodotti.\nSeguirono il Fouga Magister scala 1/40 (55 esemplari) e in ottobre 1958 il \"SO.9000 Trident\" in scala 1/50 (27 esemplari). Nel 1959, il \u00c9tendard IV Marine in scala 1/50 (57 esemplari).\nLa produzione si diversific\u00f2 in navi, come la petroliera Lavera, e automobili. Nel 1974, a catalogo vi furono pi\u00f9 di 250 modelli differenti con la \"s\u00e9rie Cadet\" da 20 a 30 pezzi di facile montaggio \"Soleil Royal\" in esemplari. Viene creata nel 1974 la \u00ab Le Jouet Fran\u00e7ais \u00bb Sofinex (filiale del Cr\u00e9dit lyonnais) con le marche Jouef, Solido e Heller.\nNel 1977, Heller ripropone la leggendaria \"Citro\u00ebn Traction 15/6\" in scala 1/8 in esemplare. Per realizzare il modello \"Heller\" impieg\u00f2 ore di lavoro con 40 progettisti e 18 mesi di sviluppo totali con l'acquisto di due automobili reali per lo studio.\nNel 1980 \u00ab Le Jouet Fran\u00e7ais \u00bb viene messa in liquidazione.\nLa Heller fu acquistata nel 1981 dalla Hobby Products Group di Borden, che gi\u00e0 possedeva la compagnia inglese Humbrol. Nel 1986, si aggiunse al medesimo gruppo la rivale Airfix; ci\u00f2 ebbe come conseguenza il trasferimento della produzione dei modelli Airfix nello stabilimento di Trun.\nHeller, con il resto del gruppo, fu venduta ad una compagnia finanziaria irlandese, la Allen &amp; McGuire, nel 1994. Nel 2005, ci fu un Management buyout. Ci\u00f2 nonostante, l'anno seguente l'azienda fu sottoposta ad una amministrazione controllata.\nNel 1999, \"Heller\" acquista la Joustra (Jouets de Strasbourg), fabbricante del T\u00e9l\u00e9cran. Nel 2005, \"Heller\" riedita il Caravelle.\nNel 2006, viene messa in concordato. La societ\u00e0 \"MANOP\" (Manufacture d\u2019objet pr\u00e9cieux) acquista \"Heller\" il 15 gennaio 2007. Con il licenziamento di 33 dei 71 dipendenti.\nIl 21 marzo 2016 \"Heller-Joustra\", entra di nuovo in difficolt\u00e0, e ripresa dalla Maped."}
{"id": "2079839", "revid": "372624", "url": "https://it.wikipedia.org/wiki?curid=2079839", "title": "Mario Sarto", "text": "Pronipote di Giuseppe Melchiorre Sarto, Papa Pio X, frequent\u00f2 l'Accademia di Belle Arti di Brera, per poi aprire il proprio studio di scultura a Bologna, ove oper\u00f2 per il resto della sua vita, con il supporto e la collaborazione di marmisti locali.\nSue sculture appaiono in varie piazze cittadine emiliane, ove spiccano memoriali con figure di eroi militari o statue di patroni.\nVita e Opere.\nNato a Codigoro (Ferrara) il 13 ottobre 1885 in una casa di via Roma da Luigi, impiegato di origini venete e parente di Papa Pio X e dalla codigorese Irene Gallottini, imparentata con Francesco Telloli, fotografo e scultore dilettante.\nOttenuto il trasferimento a Ferrara, come impiegato delle Poste e Telegrafi, nel 1891 Luigi Sarto si stabil\u00ec nel capoluogo con tutta la famiglia. Il figlio Mario rivel\u00f2 fin da bambino predisposizione per l'arte e dopo le elementari venne iscritto alla scuola civica \u201cDosso Dossi\u201d di Ferrara, che risulta frequentare gi\u00e0 nel 1898.\nSuo principale insegnante fu lo scultore Luigi Legnani (docente di Plastica), ma ricevette lezioni anche da Ernesto Maldarelli, ebanista ed insegnante di disegno, Giuseppe Ravegnani (decoratore-scenografo-prospettico) e dai pittori Angelo Longanesi-Cattani e Angelo Diegoli, docenti di Figura.\nPotendo contare su uno stipendio di sole \"quattro lire e mezzo al giorno\", Luigi Sarto richiese contributi fino dal 1902 all'Amministrazione Provinciale per potere mantenere il figlio agli studi, ottenendoli, cos\u00ec come li otterr\u00e0 dalla Camera di Commercio di Ferrara.\nAlla fine dell'anno scolastico 1901-1902, Mario si distinse nel corso di Decorazione, assieme a Teofilo Medici ed Enrico Giberti, venendo premiato anche in quello 1904-1905. Decidendo di perfezionarsi in scultura, a vent'anni Mario Sarto si rec\u00f2 a Milano e il 4 novembre 1905 super\u00f2 l'esame di ammissione alla prestigiosa Accademia di Brera, iscrivendosi al \"Terzo Corso Comune\". Si stabil\u00ec in una casa di viale di Porta Vigentina e frequent\u00f2 le aule di plastica rette dal noto scultore Enrico Butti, del quale sembr\u00f2 ricordarsi quando inser\u00ec vivide scene di vita contadina sui sepolcri da lui scolpiti. Ma vivere a Milano costava parecchio denaro (le 100 lire annuali di sussidio concessegli dalla Provincia di Ferrara certamente non potevano bastargli) e Sarto, pur ottenendo la promozione al Corso Speciale braidense si vide costretto a ripiegare sulla pi\u00f9 comoda ed economica Accademia di Belle Arti di Bologna, dove si iscrisse a fine 1906, seguendo i corsi dello scultore Enrico Barberi. Li segu\u00ec per un paio d'anni, ottenendo nel 1908 il diploma in scultura e nel luglio 1909 il diploma di professore di disegno.\nPer mantenersi agli studi aveva iniziato a lavorare, operando come direttore artistico presso il laboratorio di scultura \"D. Venturi\" di Bologna, particolarmente attivo nel settore funerario. Inoltre, si era fidanzato con Ione Diegoli, figlia del pittore Angelo Diegoli e maestra elementare che sposer\u00e0 a Ferrara il 1\u00ba settembre 1909: il nuovo legame familiare risulter\u00e0 importante anche per la sua carriera professionale, poich\u00e9 grazie al matrimonio diventer\u00e0 cognato dei fratelli Giacomo (architetto) e Giuseppe Diegoli (ingegnere), con i quali si trover\u00e0 proficuamente a collaborare.\nInizialmente Sarto si dedicher\u00e0 a Ferrara ad opere di restauro: nel 1909, per incarico dell'associazione Ferrariae Decus, riprodusse in marmo un antico simbolo eucaristico per la facciata del monastero del Corpus Domini. Nel campo della riproduzione figurano numerosi busti marmorei e lastre in bassorilievo, che gli furono spesso commissionate dal Comune di Ferrara per la Certosa della citt\u00e0. Continu\u00f2 quindi una feconda attivit\u00e0 nel cantiere cimiteriale cittadino, che lo vedr\u00e0 artefice di varie effigi e ritratti marmorei a medaglione. Ma i veri capolavori di Sarto nella Certosa di Ferrara, in stretta collaborazione con i cognati progettisti (soprattutto Giacomo), sono le edicole sorte in un'area specifica del cimitero: gli elementi marmorei, cementizi e in ferro battuto realizzati dallo scultore si integrano perfettamente all'esuberanza decorativa dei prospetti, che sembrano volere aggiornare l'eclettismo dell'et\u00e0 umbertina, caricandoli di un senso scenografico quasi ossessivo, ma con geometrismi di aggiornato stile D\u00e9co. Sarto oper\u00f2 anche nella Certosa di Bondeno con monumenti funerari di pregio.\nPi\u00f9 moderna caratterizzazione espressiva, in sintonia con gli esempi novecentisti, con stilemi idealmente sospesi tra Francesco Messina ed Ercole Drei, Sarto cominci\u00f2 a manifestare negli anni successivi nelle opere per la Certosa di Bologna, nei cui pressi aveva aperto un attrezzato laboratorio. Scultore-imprenditore oberato di commissioni, Sarto aveva abilmente aggiornato il proprio linguaggio, superando le opere giovanili liberty e dedicandosi alla creazione statuaria commemorativa spesso esposta in piazze cittadine ed edifici pubblici. In quel periodo di lavoro febbrile, Sarto assume un garzone dodicenne che in quello studio d'arte impara i primi rudimenti del disegno esecutivo e delle tecniche di fusione, subito rivelandosi un valido assistente, nonostante la giovanissima et\u00e0: \u00e8 Vittorio Minarelli, destinato a diventare uno dei pi\u00f9 importanti progettisti e imprenditori del motorismo mondiale. I monumenti migliori di Sarto sono quelli in cui plasma iperrealistiche figure di fantaccini in bronzo, che reggono bandiere, fucili, baionette con mani callose, hanno fasce di stoffa alle gambe non certo per tentare di proteggersi dal gelo delle trincee carsiche, sono virilmente armoniosi, nonostante i tragici disagi della guerra e il duro lavoro compiuto: ritmi sono plastici, che associano il pieno Realismo con una stilizzazione quasi simbolista. Oltre al Monumento ai Caduti di Sant'Agata Bolognese, inaugurato nel 1925, Mario Sarto realizza un'esemplare epopea bellico-contadina nel Basso Ferrarese, soprattutto eseguendo i Monumenti di Codigoro, Mezzogoro, Lagosanto, Guarda Ferrarese tra il 1922 e il 1924.\nNella tarda attivit\u00e0 di Mario Sarto prese comunque il sopravvento l'arte sacra, che egli gi\u00e0 aveva coltivato negli anni venti eseguendo la Colonna di San Francesco (alta 12 metri) e il battistero in S. Maria della Piet\u00e0, sempre a Bologna. Alcuni busti religiosi (Cristo, S. Giovanni, Un Angelo) furono ceramicati dal noto faentino Pietro Melandri, coetaneo di Sarto. A questa produzione appartiene anche un busto di \"santa\" in ceramica, donato al Museo Civico d\u2019Arte Moderna di Ferrara, forse collegabile alla \"Santa Rita\" eseguita per la chiesa di S. Maria detta dei Preti Poveri di Bologna e della quale le figlie conservavano ancora nel 2008 un bozzetto in terracotta.\nIl suo ultimo studio bolognese era collocato in Via Nosadella, mentre Sarto abitava con la moglie e le figlie Giovanna, Ada e Maria Luisa (quest'ultima, anche pittrice) - tre delle sette che aveva avuto - in via San Frediano. Qui lo scultore scomparve, il 13 settembre 1955, lasciando incompiuta la tomba dei Cappuccini bolognesi."}
{"id": "2079846", "revid": "287204", "url": "https://it.wikipedia.org/wiki?curid=2079846", "title": "Gel per capelli", "text": "Il gel per capelli (a volte chiamata gelatina) \u00e8 una sostanza gelatinosa utilizzata per il fissaggio dei capelli. Il risultato dell'applicazione del gel \u00e8 simile, ma pi\u00f9 resistente, di quello ottenuto tramite la lacca per capelli.\nStoria.\nLe analisi delle mummie degli antichi Egizi hanno dimostrato che essi utilizzavano per i capelli un grasso basato sul gel. I ricercatori che stanno dietro le analisi dicono che gli egizi usavano il prodotto al fine di garantire che il loro stile rimanesse al suo posto sia nella vita che nella morte. Natalie McCreesh, una scienziata archeologica del KNH Centre for Biomedical Egyptology dell'Universit\u00e0 di Manchester in Inghilterra, e i suoi colleghi studiarono campioni di capelli prelevati da 18 mummie. La pi\u00f9 antica \u00e8 di circa 3.500 anni, ma la maggior parte vennero scavate da un cimitero nel Dakhleh Oasi nel Deserto Libico-Nubiano nel periodo greco-romano, circa 2.300 anni fa. \nLa mummia di palude irlandese l'uomo di Clonycavan, che \u00e8 stato al metodo del carbonio-14 tra il 392 a.C. e il 201 a.C., venne ritrovato con un gel per capelli a base di resina di pino importata dalla Spagna o sud-ovest della Francia. \nNel 1929, la societ\u00e0 chimica britannica invent\u00f2 il Brylcreem, che divent\u00f2 il leader del mercato tra i prodotti per lo styling dei capelli sia nel Regno Unito che negli Stati Uniti nel corso dei decenni successivi.\nNel 1960, il gel per capelli moderno venne inventato negli Stati Uniti, da quello che in seguito sarebbe stato rinominato Dep Corporation. Commercializzato con il marchio Dep, al gel per capelli moderno venne dato questo nome dal suo inventore, Luis Montoya, in riconoscimento della sostanza che ha dato la sua unica, non grassa consistenza: il dietilftalato comunemente abbreviato come DEP.\nTipi.\nMolte marche in Nord America e nel Regno Unito sono disponibili in varianti numerate. Un numero pi\u00f9 alto indica un tipo di gel in grado di garantire una maggiore presa sui capelli, mentre i numeri pi\u00f9 bassi sono riservati a tipologie che non mantengono i capelli rigidi; alcuni prodotti danno un effetto bagnato. Una categoria di solito indicata come gel \"etnici\" \u00e8 progettata e realizzata appositamente per scolpire la struttura dei capelli comuni per gli afroamericani.\nAlcune forme di gel per capelli sono commercializzate per i consumatori che vogliono capelli a punta nello stile che \u00e8 emerso dalla sottocultura punk nel 1980. Alcuni gel per capelli includono una temporanea tintura dei capelli, che comprende varianti a colori innaturali associati a diverse subculture come i gotici e i rave party.\nPolimeri cationici.\nI polimeri cationici sono tra i principali componenti funzionali dei gel per capelli. Le cariche positive nei polimeri li inducono a allungare, rendendo il gel pi\u00f9 viscoso. I gel per capelli resistono alle conformazioni proteiche naturali e permettono ai capelli di essere in stile e strutturati, in quanto il polimero steso occupa pi\u00f9 spazio di un polimero a spirale, e quindi resiste al flusso di molecole di solvente intorno ad esso. Le cariche positive legano il gel anche alle cariche negativamente amminoacidi sulle superfici delle molecole di cheratina nei capelli.\nAltri polimeri.\nEsistono formule polimeriche pi\u00f9 complesse; come un copolimero di 1-vinil-2-pirrolidone, metacrilammide e N-vinilimidazolo."}
{"id": "2079855", "revid": "767487", "url": "https://it.wikipedia.org/wiki?curid=2079855", "title": "Metamorpho", "text": "Metamorpho (nome reale Rex Mason, anche chiamato Element Man) \u00e8 un personaggio immaginario, un supereroe dell'Universo DC. Membro fondatore degli Outsiders, \u00e8 stato anche membro della Justice League Europe e della Justice League of America.\nStoria della pubblicazione.\nIl creatore di Metamorpho, Bob Haney, ha avuto successo con la DC Comics nel 1963 con titoli quali Metal Men e Doom Patrol, che comprendevano supereroi che esibivano fantastici poteri. Sotto la direzione manageriale di George Kashdan, a Haney venne chiesto di investire sulla popolarit\u00e0 di questi titoli proponendo un nuovo supereroe con poteri simili. Metamorpho, l'Elemental Man, debutt\u00f2 in \"The Brave and The Bold\" n. 57 (gennaio 1965). Come prima versione, Metamorpho sembrava la parodia di alcuni eroi che all'epoca dominavano il mercato dei fumetti.\nL'artista Ramona Fradon fu convinta durante la maternit\u00e0 ad illustrare la prima apparizione di Metamorpho. La popolarit\u00e0 della comparsa di Metamorpho sulle pagine di \"The Brave and The Bold\" port\u00f2 a diciassette numeri in corso tra il 1965 e il 1968. Metamorpho comparve anche in un numero della Justice League of America, ma divenne il secondo personaggio ad aver rifiutato di far parte della squadra (infatti il primo fu Adam Strange).\nDopo essere diventato un membro fisso degli Outsiders nel 1983, e membro del ramo europeo della Justice League International, Metamorpho usc\u00ec con quattro propri numeri nel 1993.\nNel 2005, la DC ristamp\u00f2 le prime comparse di Metamorpho in \"The Brave and The Bold\" e le intere serie del 1965 come una delle societ\u00e0 di volumi della Showcase Presents.\nNel 2007, Dan Jurgens lanci\u00f2 la serie di sei volumi \"Metamorpho Year One\".\nBiografia del personaggio.\nRex Mason era un avventuriero che fu assunto dal magnate degli affari Simon Stagg per ritrovare un raro artefatto egiziano. In quel periodo, Mason cominci\u00f2 anche a frequentare la figlia di Stagg, Sapphire Stagg.\nIn una piramide egizia, Rex Mason fu messo K.O. dalla guardia del corpo di Stagg, Java e infine esposto ad un meteorite radioattivo chiamato la Sfera di Ra che lo trasform\u00f2 nell'\"Uomo Elementale\". Acquist\u00f2 l'abilit\u00e0 di trasformarsi e di cambiarsi in ogni elemento si trovi nel corpo umano o in qualsiasi combinazione delle stesse. Pi\u00f9 tardi fu rivelato che Mason non era altro che uno dei tanti metamorphae, creati dal Dio del Sole Ra per servirlo come guerrieri nella sua battaglia contro il dio Apep, \"il serpente che non muore mai\".\nMetamorpho ha avuto per qualche tempo una partner contro il crimine: una donna chiamata Urania \"Rainie\" Blackwell che si espose deliberatamente alla Sfera di Ra e ottenne gli stessi poteri dell'eroe e si chiam\u00f2 Element Girl. La donna lavor\u00f2 con lui in molti casi, prima che la sua attrazione verso di lui divenne troppo per lei. I poteri di Blackwell furono rimossi, risultanti nella sua morte, su richiesta dal Dio Ra, con l'assistenza della Morte, in Sandman di Neil Gaiman.\nOutsiders.\nMetamorpho pass\u00f2 molto tempo lavorando con gli Outsiders. Mentre nel paese governato dispoticamente della Mozombia, Metamorpho fu frenato e fatto a pezzi. Le forze del tiranno lo tennero inerme con una costante applicazione di radiazioni. Fu liberato dalla spada indistruttibile di Katana, che fu allacciata ad un cavo elettrico in funzione.\nMentre lasciavano la Mozombia, l'aeroplano degli Outsiders fu abbattuto dal Cattivo Samaritano. Metamorpho e gli altri passarono un po' di tempo naufragati su un'isola deserta, semplicemente troppo lontana dalla Terra ferma per salvarsi.\nMetamorpho per\u00ec, prima di una miriade di volte, durante gli eventi di \"Millennium\". Il consulente scientifico degli Outsider, il Dr. Jace, decise che la vita con i pi\u00f9 logici Manhunters era preferibile e trad\u00ec la squadra. Ci fu una battaglia, ma Metamorpho sub\u00ec un lavaggio del cervello che lo impiegava come aiuto del Dr. Jace. Rimase ucciso nella battaglia, e ritorn\u00f2 nelle miniserie \"Invasion\", quando una gene-bomba fatta esplodere dagli invasori alieni colp\u00ec la sua biomassa.\nJustice League.\nMetamorpho pass\u00f2 molto tempo con la Justice League, ed in particolare con la Justice League Europe. Qui, incontr\u00f2 Sapphire Stagg di nuovo e rimase coinvolto in una battaglia con i Metal Men, che furono truffati da Simon. I suoi amici della League, Rocket Red e Animal Man, erano sul luogo della battaglia, ma furono detenuti da Java. Alla fine della battaglia, Metamorpho scopr\u00ec di avere avuto un figlio con Sapphire. Sfortunatamente il tocco del bambino fece danni a tutto ci\u00f2 che raggiunse, tranne a Metamorpho e Sapphire. Java prese in braccio il bambino e il suo braccio si fuse. Metamorpho guid\u00f2 il bambino verso Simon, che si convinse che sarebbe morto, o rimasto ferito come successe a Java pochi momenti prima.\nSimon ne venne fuori senza un graffio; qualcosa nella sua struttura genetica lo protesse come faceva con la madre del bambino. Metamorpho indic\u00f2 che sperava che il bambino lo avesse ucciso.\nMetamorpho avrebbe pi\u00f9 tardi avuto una relazione con Crimson Fox, poi decurtata dal suo apparente omicidio. La sua personale investigazione dell'incidente scopre multipli strati di menzogne e inganni.\nSeconda Morte.\nPi\u00f9 tardi, gli Hyperclan attaccarono la base orbitante della Justice League distruggendola. Metamorpho protesse tre dei suoi colleghi, Nuklon, Obsidian e il secondo Icemaiden in una palla gigante piena di fluido. L'intenzione per loro era di rientrare nell'atmosfera terrestre. I tre ce la fecero, feriti ma vivi, ma Metamorpho no. L'eroe fu sepolto con lode solenne. Dopo una temporanea resurrezione dal desiderio espresso da un Id (fondamentalmente peccabile dato che il desiderante, suo figlio Joey, lo rivolle \"indietro\" e non \"vivo\"), ritorn\u00f2 qualche tempo dopo.\nOutsiders / \"Shift\".\nRecentemente Metamorpho \u00e8 stato apparentemente raffigurato in \"Outsiders\" vol. 3, ma Rex Mason disse alla squadra che il loro Metamorpho era un frammento ricresciuto del suo corpo (\"Outsiders\" n. 7, febbraio 2004). Rex tenta di riassimilare il suo \"gemello\", ma gli Outisers lo convincono che il suo \"gemello\" merita di condurre una propria vita. Questo \"secondo\" Metamorpho sceglie il nome Shift e stringe una relazione con Indigo. Dopo gli eventi di \"Un anno dopo\", Shift sceglie volontariamente di essere riassimilato da Metamorpho, perch\u00e9 ha ucciso parecchie persone. Rex \u00e8 entrato per riempire la posizione di Shift negli Outsider, mentre un resoconto completo dei crimini di Shift \u00e8 in attesa.\nPoteri e abilit\u00e0.\nMetamorpho possiede l'abilit\u00e0 di trasformarsi in ogni elemento presente nel corpo umano e in qualsiasi combinazione degli stessi (in alcune versioni pu\u00f2 anche mutarsi in elementi presenti in natura).\nPu\u00f2 cambiare il suo stato materiale (solido, liquido o gassoso) o solo una parte del suo corpo e diventare elastico per allungarsi a piacimento, trasformare i suoi arti in armi da taglio, produrre reazioni chimiche per creare esplosioni o fiammate, ingigantirsi e rigenerarsi.\nAltri Media.\nIn \"Metamorfosi\", fu doppiato in inglese dall'attore Tom Sizemore. Rex Mason era un amico di John Stewart quando erano nei Marines. Imbrogliato dal suo capo, Simon Stagg, Rex viene esposto ad alti livelli di un gas tossico che lo trasforma in Metamorpho. Quando Metamorpho tenter\u00e0 di vendicarsi di un mostro che cercher\u00e0 di far del male alla sua ragazza, Sapphire Stagg, Rex si sacrificher\u00e0 trasformandosi in un composto chimico che far\u00e0 reazione con la materia di cui \u00e8 fatto il mostro per salvarla. Subito dopo si rigenerer\u00e0 grazie ad una lacrima della sua ragazza. Nell'episodio \"Hereafter\", quando Superman apparentemente muore, la scelta di un sostituto come membro nella League da parte di John Stewart cade su Metamorpho."}
{"id": "2079861", "revid": "767487", "url": "https://it.wikipedia.org/wiki?curid=2079861", "title": "Hatari!", "text": "Hatari! \u00e8 un film del 1962 diretto da Howard Hawks.\nTrama.\nIn Tanganica (oggi Tanzania), un team di cacciatori professionisti si occupa della cattura di animali esotici della savana, destinati alla vendita all'estero presso zoo e riserve naturali. L'eterogeneo gruppo \u00e8 capeggiato da Sean Mercer, un ruvido e misogino irlandese coadiuvato dal tedesco Kurt Mueller, ex pilota automobilistico, dal newyorkese Pockets, ex tassista, da un anziano ed esperto meticcio, chiamato familiarmente \"l'Indiano\", dall'ex torero messicano Luis Francisco Garcia Lopez e dalla giovane Brandy De La Court, proprietaria dell'attivit\u00e0 che ha ereditato dal padre Frenchy, un cacciatore rimasto ucciso da un rinoceronte alcuni anni prima.\nProprio durante le concitate fasi di cattura di un rinoceronte, anche l'Indiano rimane gravemente ferito e viene ricoverato al vicino ospedale di Arusha. Mentre i compagni attendono sue notizie, vengono raggiunti dal francese Charles Maurey, che sta cercando un ingaggio come cacciatore e che ha appena saputo del posto vacante. Malgrado una certa ostilit\u00e0 che si stabilisce tra il nuovo arrivato e i membri del gruppo, Mercer promette il posto a Maurey, il quale si offre inoltre quale donatore di sangue per l'Indiano, che necessita di una immediata trasfusione.\nMercer e compagni, avuta notizia del buon esito della trasfusione e della certezza di guarigione dell'Indiano, trascorrono il resto della serata in un pub di Arusha, tra allegria e grandi bevute. Al loro rientro alla fattoria, Mercer trova la propria stanza occupata da Anna Maria D'Alessandro, una sconosciuta che sta dormendo nel suo letto. Essendo Mercer troppo ubriaco, i chiarimenti vengono rimandati al giorno successivo.\nIl mattino seguente, smaltita la sbronza, il gruppo si ritrova per la colazione e fa la conoscenza della D'Alessandro, che risulta essere una fotografa italiana inviata da uno zoo svizzero per un servizio sulla cattura degli animali. Anna simpatizza con tutti i componenti del gruppo, tranne Mercer, che la tratta subito con ostilit\u00e0, convinto che la presenza di una fotografa costituisca un impiccio durante il lavoro. La prima uscita con il gruppo di cacciatori e la difficolt\u00e0 di riprendere fotografie dalla jeep in corsa non scoraggiano Anna, che alla fine della giornata, pur stanca e dolorante, ringrazia i compagni ma comunica che non sollever\u00e0 obiezioni se la decisione sar\u00e0 quella di non accettare la sua presenza.\nDurante la serata, Anna si confida con Pockets, il quale le rivela l'infelice esperienza vissuta da Mercer con la donna che voleva sposare, ma che lo lasci\u00f2, non riuscendo a sopportare la vita dura e avventurosa del team. Pockets \u00e8 convinto che l'attuale atteggiamento scostante e scorbutico di Mercer nei confronti di Anna altro non sia che un'autodifesa per mascherare l'interesse che l'uomo sta iniziando a provare per la fotografa. Anna viene unanimemente invitata a restare e, la mattina successiva, il gruppo \u00e8 raggiunto dal francese Maurey, che viene coinvolto in una gara di tiro a segno nella quale rivaleggia con Kurt Mueller e dimostra la sua grande abilit\u00e0 con il fucile. Mercer lo assume nel team e lo ribattezza \"Chip\".\nNei giorni seguenti si sviluppa ulteriormente l'affiatamento tra i componenti del gruppo ed emergono ben presto la crescente simpatia di Anna verso il pur scontroso Mercer, e cos\u00ec pure l'attrazione che Kurt e Chip provano nei confronti della giovane Brandy, che invece \u00e8 segretamente amata da Pockets, il quale non osa confessarglielo e lo rivela soltanto ad Anna, di cui \u00e8 diventato grande amico e confidente. Nel frattempo l'Indiano fa rientro al campo per trascorrere la convalescenza, e il gruppo ritorna cos\u00ec al completo, continuando ad alternare impegnative sessioni di caccia, durante le quali vengono catturati esemplari di zebre, gazzelle e leopardi, con la vita in comune al campo, all'insegna del cameratismo e dell'avventura.\nPur mantenendo il proprio atteggiamento arcigno, Mercer \u00e8 sempre pi\u00f9 attratto da Anna, della quale non pu\u00f2 che ammirare la facilit\u00e0 con cui si \u00e8 adattata all'esistenza del gruppo e la straordinaria capacit\u00e0 di andare d'accordo con gli animali. Durante una missione di alcuni giorni nella savana, la ragazza riesce a salvare dalla soppressione un piccolo elefantino rimasto orfano e lo adotta per prendersene cura, riuscendo a convincere i compagni a procurarsi un gregge di capre per assicurarsi il latte necessario al cucciolo. Alcuni giorni pi\u00f9 tardi trova addirittura un altro elefantino e, per evitare di procurare ulteriori noie a Mercer, riesce ad assumere un indigeno che si prenda cura dei due animali e provveda alla quotidiana mungitura delle capre.\nMalgrado lo scetticismo di Mercer, pi\u00f9 interessato ai problemi di lavoro che non alla custodia degli elefantini, Anna riesce a restare sola con lui e a rubargli finalmente un bacio. L'attimo romantico \u00e8 per\u00f2 interrotto involontariamente da Pockets, che giunge in quel momento per parlare di lavoro con Mercer. Dopo che Chip salva Kurt dall'attacco di un coccodrillo, i due iniziano a provare simpatia l'uno nei confronti dell'altro, malgrado rimangano in situazione di rivalit\u00e0 nel tentativo di corteggiare Brandy.\nQuale \"madre\" adottiva degli elefantini, Anna diventa popolare presso una locale trib\u00f9 di indigeni, i quali la sottopongono a una scomoda cerimonia di investitura (le viene colorata tutta la pelle con una tintura rossastra) e la eleggono ufficialmente \"Mamma Dumbo\" (\"Mama Tembo\" in originale). Furiosa con i compagni, che per divertirsi alle sue spalle l'hanno consapevolmente \"spinta\" verso l'inatteso rituale, Anna rimane chiusa in camera tutta la sera, nel tentativo di ripulire la pelle dalle tinture tribali, e rifiutandosi di raggiungere i compagni per la cena. Mercer riesce a entrare nella sua stanza, trovando la ragazza coricata con i bigodini in testa e con il viso impiastricciato di crema.\nMercer riesce a calmarla e, mentre sono nuovamente abbracciati, Pockets piomba nella stanza con il vassoio per la cena a loro destinata, ma inciampa accidentalmente e tutto il contenuto finisce addosso a Mercer e Anna, che viene colta da un irrefrenabile attacco di ilarit\u00e0. Durante le fasi di cattura di un esemplare di gnu, la jeep di Chip e Kurt si ribalta mentre viaggia a forte velocit\u00e0, ma i due se la cavano con ferite di poco conto. Al ritorno alla fattoria, Sean, Anna e Pockets riflettono sull'atteggiamento calmo tenuto da Brandy durante i primi soccorsi, che sembra indicare che la ragazza non sia sentimentalmente attratta n\u00e9 da Chip n\u00e9 da Kurt.\nIl comportamento di Brandy risulta invece inequivocabile allorquando Pockets cade da una palizzata di modestissima altezza: esagerando i propri sintomi, l'ex tassista viene premurosamente e amorevolmente coccolato da Brandy, che lo fa trasportare in camera, gli fa preparare un bagno caldo e sequestra tutta la scorta di ghiaccio per curare i lividi riportati dall'amato. A Kurt e Chip, ormai definitivamente sconfitti, non resta che ritirarsi dalla \"competizione\" amorosa, malgrado la quale sono alla fine diventati amici. Il prestigio di Pockets all'interno del gruppo viene poi ulteriormente rafforzato da un marchingegno di sua invenzione e costruzione, con il quale vengono isolate delle feroci scimmie, consentendo al team di catturarne agevolmente decine di esemplari.\nDopo l'adozione di un terzo elefantino, Anna si ritrova una volta di pi\u00f9 scoraggiata dall'atteggiamento di Mercer, e decide di lasciare la fattoria e raggiungere Arusha per poi ripartire verso l'Europa. Resosi conto di amarla, Mercer la insegue con i compagni: decisivo risulta l'apporto dei tre elefantini, che rintracciano Anna e consentono a Mercer di riportarla felicemente e definitivamente al campo. Di nuovo soli nella loro stanza, la riconquistata privacy di Sean e Anna viene comicamente disturbata dall'irruzione degli elefantini, che non vogliono lasciare sola la loro \"mamma adottiva\".\nLa critica.\nIl film contiene molti degli elementi tipici dell'arte registica di Howard Hawks, ovvero l'elogio dell'amicizia cameratesca, il tema del \"gruppo\" come \"microcosmo\" in cui alcune persone di diversa provenienza e con profonde differenze di carattere sono riunite in un comune progetto/missione, la rappresentazione della donna come figura indipendente e in grado di badare a se stessa con spiccato senso pratico, l'amore per la natura, il gusto per l'avventura, il senso dell'umorismo che attenua i toni drammatici degli eventi.\n\"Hatari!\" fu popolare soprattutto tra il pubblico dei pi\u00f9 piccoli, grazie alla presenza di molte specie di animali esotici, ma i risultati al botteghino furono modesti. Per contro, la pellicola ebbe un ottimo riscontro sia presso i critici americani che presso quelli europei, affascinati dal suo carattere utopico e dall'armonia con cui il regista seppe intrecciare le scene avventurose della cattura degli animali (con splendide riprese in movimento sullo sfondo della savana) con le sequenze ambientate al campo, in cui le vicende personali dei protagonisti sono narrate con garbo e ironia.\nLo spirito del film risulta quasi fiabesco, con la celebrazione di un mondo pressoch\u00e9 fuori dal tempo, rappresentato dalla fattoria dove vive e lavora il team di cacciatori e dallo spazio della savana, abitato dagli animali esotici con cui spesso i protagonisti hanno un rapporto di armonia e di complicit\u00e0: nella fattoria vive Sonia, un ghepardo che si comporta come un qualunque animale domestico; Brandy e Chip si divertono a innaffiare le iene; Anna fa ripetutamente il bagno ai tre elefantini che adorano giocare con lei. Non mancano le situazioni buffe che hanno quasi il sapore di \"gag\", come la danza degli struzzi che rientrano nelle loro gabbie, o la mungitura delle capre che si conclude con una caotica fuga degli animali e con John Wayne che rimane a terra con un secchio di latte sulla testa.\nTodd McCarthy, biografo di Howard Hawks e autore del volume \"Howard Hawks, the Grey Fox of Hollywood\", definisce \"Hatari!\" come \"il pi\u00f9 geniale film del mondo\". Inizia come film d\u2019avventura, si trasforma in film d\u2019amore, termina come film per bambini."}
{"id": "2079862", "revid": "287204", "url": "https://it.wikipedia.org/wiki?curid=2079862", "title": "Fusicladium eriobotryae", "text": " Fusicladium eriobotryae \u00e8 un fungo fitopatogeno della famiglia Dematiaceae, agente eziologico della Ticchiolatura del nespolo del Giappone (\"Eriobotrya japonica\").\n\u00c8 la principale avversit\u00e0 crittogamica del nespolo del Giappone, dal momento che le manifestazioni della malattia sui frutti possono determinare la perdita completa del prodotto. La ticchiolatura del nespolo \u00e8 una malattia molto comune nell'Italia meridionale, specialmente in Sicilia, in tutto il bacino Mediterraneo, nel Sudafrica e nelle regioni orientali dell'America settentrionale.\nSintomatologia.\nFoglie.\nSulle foglie la malattia si manifesta con macchie rotondeggianti, brunastre, opache e talora, al momento della conidificazione, vellutate, che spesso confluiscono. In un secondo momento i tessuti colpiti disseccano e cadono precocemente. Se l'infezione interessa foglie ancora in via di accrescimento, queste crescono malformate e cadono precocemente.\nRami.\nSui giovani rami si ha la comparsa di tacche bruno-nerastre, evolventesi in cancri, che possono determinare il completo disseccamento della parte sovrastante dei rami stessi.\nFiori.\nSui fiori l'infezione provoca il disseccamento del calice e degli altri organi con successiva cascola.\nFrutti.\nSui frutti il patogeno provoca i danni pi\u00f9 gravi che si manifestano con tacche brunastre simili a quelle fogliari, sparse e isolate oppure confluenti tra loro. In corrispondenza di tali lesioni, infatti, il frutto in via di sviluppo cessa di accrescersi e sviluppa fenditure pi\u00f9 o meno profonde.\nCiclo biologico ed epidemiologia.\nIl patogeno ha sviluppo tipicamente subcuticolare e d\u00e0 origine a stromi erompenti che producono le fruttificazioni conidiche atte a diffondere la malattia. \nL'inoculazione nella pianta ospite avviene mediante perforazione degli strati cuticulari che rivestono i tessuti esterni. Una volta penetrato, il micelio si diffonde con andamento sottocuticolare.\nIl \"F. eriobotryae\" si conserva sulle piante durante tutte le stagioni dell'anno e riprende lo sviluppo non appena si verificano condizioni climatiche favorevoli.\nIn Sicilia trascorre un periodo di vita latente in corrispondenza dell'estate e si sviluppa durante tutto il resto dell'anno.\nI danni prodotti sono particolarmente gravi nelle zone molto umide e ad inverno mite.\nLotta.\nInterventi chimici.\nTrattamenti in autunno - inverno con composti del rame: ossicloruri di rame e poltiglia bordolese.\nSi consiglia l'uso della dodina nella fase di allegagione - caduta petali."}
{"id": "2079866", "revid": "155634", "url": "https://it.wikipedia.org/wiki?curid=2079866", "title": "Patrick Russel", "text": "Uno dei pi\u00f9 grandi specialisti delle gare tecniche tra la fine degli anni sessanta e i primi anni settanta, in carriera vinse due medaglie iridate e tre Coppe del Mondo di specialit\u00e0.\nBiografia.\nStagioni 1968-1970.\nRussel ottenne il suo primo risultato di rilievo in Coppa del Mondo il 24 febbraio 1968 a Oslo, in Norvegia, giungendo nono in slalom gigante. Il giorno seguente, nella stessa localit\u00e0, conquist\u00f2 il primo successo, di tredici complessivi, in slalom speciale. Nella stagione seguente, grazie anche a due vittorie in slalom, si aggiudic\u00f2 la sua prima Coppa del Mondo di slalom speciale.\nNel 1970 venne convocato per i Mondiali della Val Gardena, in Italia, e onor\u00f2 la partecipazione vincendo due medaglie d'argento, una in slalom e una in combinata. Nello stesso anno ottenne anche la seconda coppa di cristallo di slalom speciale.\nStagioni 1971-1972.\nNel 1971 i risultati migliori li realizz\u00f2 nel gigante, e ci\u00f2 gli permise di conquistare la Coppa del Mondo anche in questa specialit\u00e0. Il 13 marzo 1971 a \u00c5re in Svezia sal\u00ec per l'ultima volta sul podio, in slalom, giungendo alle spalle dell'austriaco David Zwilling e del tedesco occidentale Sepp Heckelmiller.\nIl 9 gennaio 1972 con il sesto posto in slalom a Berchtesgaden, in Germania Ovest, concluse la sua ultima gara: il giorno successivo infatti cadde durante la prova di gigante, fratturandosi una gamba. Dopo un lungo e difficile recupero avrebbe voluto tornare alle competizioni, ma il direttore tecnico della nazionale francese, Georges Joubert, decise invece di mettere fuori squadra lui e gli altri campioni della sua generazione, come Jean-No\u00ebl Augert. Lasciate cos\u00ec le gare, si dedic\u00f2 all'insegnamento dello sci.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nGS = slalom gigante\nSL = slalom speciale"}
{"id": "2079867", "revid": "124590009", "url": "https://it.wikipedia.org/wiki?curid=2079867", "title": "Enrico Carabelli", "text": " Ha fatto parte del Teatro dei Filodrammatici di Milano."}
{"id": "2079869", "revid": "1718925", "url": "https://it.wikipedia.org/wiki?curid=2079869", "title": "Spazzola (utensile)", "text": "Una spazzola \u00e8 un utensile dotato di setole rigide, utilizzato per la cura dei capelli, per pettinare, modellare, e districare i capelli.\nUtilizzo.\nLa spazzola \u00e8 tipicamente utilizzata per pettinare capelli lunghi, a differenza del pettine, che invece \u00e8 utilizzato su acconciature di capelli corti. Una spazzola piatta viene normalmente utilizzata per districare capelli gi\u00e0 puliti ed ordinati, dopo la notte, mentre la spazzola tonda \u00e8 usata tipicamente da parrucchieri professionisti, abbinata all'uso di un asciugacapelli.\nEsistono spazzole disegnate espressamente per la cura degli animali. Normalmente gli animali domestici come cani o gatti vengono spazzolati come forma di affetto. Spazzole pi\u00f9 grosse vengono realizzate appositamente per la cura della criniera dei cavalli.\nLe spazzole possono essere realizzate con setole in metallo e vengono utilizzate nelle applicazioni meccaniche per pulire le superfici metalliche.\nTipi di spazzole.\nI seguenti sono i quattro principali tipi di spazzola utilizzati per i diversi tipi di capelli:"}
{"id": "2079870", "revid": "767487", "url": "https://it.wikipedia.org/wiki?curid=2079870", "title": "Giuseppe Maria Pisani", "text": "Biografia.\nNato da Domenico e Maria Francesca Barillari, intraprese subito, da bambino, l'attivit\u00e0 pittorica e fu avviato dai genitori ad apprendere i primi rudimenti del disegno presso Venanzio Pisani, un valido ritrattista popolare, che si era distinto anche come intagliatore di statue processionali. Dopo poco tempo si rec\u00f2 a Napoli e, compiute le scuole inferiori, s'iscrisse all'Accademia di Belle Arti, dove studi\u00f2 pittura con Domenico Morelli. Sono degli anni settanta i primi ritratti, intensi ed espressivi, eseguiti per alcune importanti famiglie calabresi.\nDurante la seconda met\u00e0 degli anni settanta la sua tecnica divenne pi\u00f9 raffinata: i suoi quadri si distinguono per l'impasto di colore degli incarnati e per i soggetti, quasi sempre presi dal popolo, non per denuncia sociale, ma per documentare la vita del suo tempo. Assimilata la pittura del maestro, il giovane Giuseppe Maria Pisani stava cercando una sua identit\u00e0 artistica all'interno di una ristretta cerchia di allievi, quando Mari\u00e0 Fortuny i Marsal arriv\u00f2 a Napoli per portarvi, oltre ad una ventata di orientalit\u00e0, il calore della pittura catalana di facile e vistoso virtuosismo.\nPer il Pisani e per molti altri allievi di Domenico Morelli la sua presenza fu fondamentale: venne acclamato come un grande riformatore dell'arte, un rivoluzionario. Nel 1877 apr\u00ec uno studio fotografico denominato \"Il Genio\" diventando uno dei pionieri della fotografia in Calabria. La sua attivit\u00e0 di artista e di fotografo non gl'imped\u00ec di coltivare anche le arti applicate: nel 1880 istitu\u00ec, con l'ebanista Gabriele Regio, un \"Opificio artistico\", della cui attivit\u00e0 l'unica opera certa giunta fino a noi \u00e8 un sarcofago in legno realizzato per la congrega del Crocifisso di Monterosso Calabro. Firmato e datato 1882, aveva la funzione di accogliere, al suo interno, le bare dei ricchi e dei poveri del paese affinch\u00e9, almeno in morte, non vi fossero differenze di classe.\nSono questi gli anni dell'impegno civile e dell'attivit\u00e0 politica che lo porter\u00e0 a far parte del consiglio comunale di Serra San Bruno e a fondare, nel 1881, la Societ\u00e0 Operaia di Mutuo Soccorso, un'istituzione liberale con scopi assistenziali per gli artigiani e gli operai.\nSuccessivamente, l'aiuto di Giuseppe Maria Pisani alla formazione e all'assistenza degli artigiani si concretizz\u00f2, nel 1882, nell'istituzione delle scuole comunali di disegno: il conseguimento dell'abilitazione all'insegnamento negli istituti tecnici, normali e magistrali, presso il Real Istituto di Belle Arti di Napoli, gli permise di dedicarsi ai molti operai del suo paese, che potevano averne bisogno. Furono realizzati, in quegli anni, decine e decine di disegni ornati e geometrici, contribuendo al grande fervore di attivit\u00e0 artistiche che aveva caratterizzato Serra San Bruno dalla sua nascita in poi.\nAlla fine degli anni ottanta, gli anni pi\u00f9 vitali del dibattito sul realismo, si trovava a Napoli, dove continu\u00f2 a dipingere, nell'orbita dei seguaci di Domenico Morelli, molti paesaggi e soprattutto ritratti fortemente veristi. Bambini e donne del popolo sembrano essere stati i suoi soggetti preferiti: la qualit\u00e0 dell'impasto cromatico per l'incarnato rende queste opere particolarmente interessanti.\nA Serra San Bruno, intanto, si form\u00f2 una vera e propria scuola che guard\u00f2 a Giuseppe Maria Pisani come il \"maestro\", perch\u00e9 aveva tentato di offrire ai tanti artisti e artigiani del paese una possibilit\u00e0 di riscatto sociale. L'esperimento ricorda quello, pi\u00f9 famoso, di Andrea Cefaly a Cortale e anche se con esiti diversi e con diverse personalit\u00e0 si inserisce in quella che fu la grande esperienza progressista dei pittori calabresi di idee liberali inseriti nel dibattito post-unitario. Il decennio 1890 - 1900 fu molto fertile per le attivit\u00e0 di Giuseppe Maria Pisani. Conseguito il diploma di architetto, intraprese la professione dedicandosi allo studio per gli interni d'abitazione.\n\u00c8 di questi anni la decorazione del palazzo dell'Arcivescovo Biagio Pisani, in cui l'artista profuse tutto il suo ingegno e la sua abilit\u00e0 pittorica creando tempere murali in \"trompe l'oeil\". Durante gli anni novanta svolse il suo incarico di Priore della Regia Arciconfraternita di Maria Santissima dei Sette Dolori, riformandone lo statuto e prodigandosi a favore dei fratelli congregati. La sua attivit\u00e0 artistica continu\u00f2, all'interno della confraternita, nel creare parati d'altare, paramenti sacri, oggetti di oreficeria e quadri a soggetto sacro. Tra questi \"I Sette santi fondatori\", una grande tela posta nel coro della chiesa.\nNella composizione l'artista cerc\u00f2, come gi\u00e0 aveva fatto Domenico Morelli, di trasferire i soggetti sacri sul piano della pittura di storia. Anche la tecnica usata risent\u00ec degli influssi del maestro, dai grandi blocchi di pietre squadrate e inondate di luce alle nuvole vaporose e vivacemente colorate. Nei primi anni del Novecento, si dedic\u00f2 alla professione di architetto e solo sporadicamente a quella di pittore. Aveva, infatti, contratto il \"saturnismo\", poich\u00e9 l'abitudine di impastare da s\u00e9 i colori ad olio gli aveva provocato una malattia allo stomaco, dovuta ai continui contatti con i sali di piombo.\nNei primi anni del Novecento, si dedic\u00f2 alla professione di architetto e solo sporadicamente a quella di pittore. Mor\u00ec a Serra San Bruno il 23 luglio 1923. \n\u00c8 il nonno dell'artista omonimo Giuseppe Maria Pisani (1927-2016)."}
{"id": "2079871", "revid": "92723", "url": "https://it.wikipedia.org/wiki?curid=2079871", "title": "Praskov'ja F\u00ebdorovna Saltykova", "text": "Ivan V e Praskov'ja ebbero cinque figlie: Maria, Feodosia, Caterina, Anna e Praskov'ja. Una di esse - Anna Ivanovna - sal\u00ec al trono nel 1730. Un'altra figlia, Caterina, fu la madre della reggente di Russia Anna Leopoldovna.\nPraskov'ja F\u00ebdorovna visse a lungo come zarina madre a Mosca e San Pietroburgo dopo la morte del marito; aveva un grande rispetto per il cognato imperatore Pietro I per il quale organizz\u00f2 la corte nel proprio palazzo, in quanto Pietro, in quel periodo, non aveva una moglie legale, e quindi non aveva un luogo dove accogliere gli ospiti stranieri. A seguito della morte di Ivan V, Praskov'ja inizi\u00f2 una lunga relazione con il boiardi Vasilij Ju\u0161kov, che Pietro I accett\u00f2 come membro della corte della sorella. Le figlie illegittime di Pietro, Elisabetta (futura imperatrice) e Anna (madre del futuro zar Pietro III) furono educate alla corte di Praskov'ja."}
{"id": "2079878", "revid": "547034", "url": "https://it.wikipedia.org/wiki?curid=2079878", "title": "Nicola Falde", "text": "Biografia.\nNasce a Santa Maria Capua Vetere il 17 giugno 1917. Il padre, titolare di un'officina che produce carrozze, muore poco dopo durante la prima guerra mondiale e lascia la famiglia in difficolt\u00e0 economiche anche a causa dei debiti contratti per iniziare l'attivit\u00e0. Frequenta il Collegio Militare alla Nunziatella (oggi Scuola Militare Nunziatella) a Napoli e dopo il diploma decide di iscriversi all'Accademia Militare di Modena.\nNel 1939 \u00e8 chiamato alle armi nella seconda guerra mondiale, combattendo prima sul fronte occidentale in Francia (1939-1940), poi in Libia, nel deserto nella zona di Tobruk e successivamente partecipando alla battaglia di El Alamein in cui viene ferito e fatto prigioniero dalle truppe britanniche. Curato in Egitto, pass\u00f2 la prigionia in India a Dehradun.\nRientrato in Italia al termine della guerra, continu\u00f2 il servizio nell'esercito fino ad approdare al SID.\n\u00c8 stato nel SID (servizi segreti militari) dal 1966 all'aprile del 1969, prima alla direzione dell'ufficio U.I.S.E. (Euratom) fino alla fine del mese di giugno 1967, e poi dal 1\u00ba luglio 1967 all'ufficio REI (Ricerche Economiche e Industriali) in sostituzione del Colonnello Renzo Rocca, morto misteriosamente l'anno successivo, il 28 giugno 1968.\nNell'aprile 1969 lascia l'ufficio REI per imposizione dell'ammiraglio Eugenio Henke con cui aveva aperti contrasti e cessa anche il servizio militare.\nIn seguito (ottobre 1971 - aprile 1974) ha collaborato con l'agenzia OP, di cui \u00e8 stato anche direttore in sostituzione temporanea del fondatore Mino Pecorelli dal 1\u00ba dicembre 1973 al 28 febbraio 1974.\nIl suo nome \u00e8 stato associato alla loggia massonica P2, alla quale fu associato e dal 1971 al 1975, quando, in seguito a propria richiesta conseguente ai contrasti avuti con il fondatore Licio Gelli, fu messo in sonno."}
{"id": "2079880", "revid": "122211324", "url": "https://it.wikipedia.org/wiki?curid=2079880", "title": "East End", "text": "LEast End (\u00abEstremit\u00e0 orientale\u00bb; in inglese per intero: \"East End of London\") \u00e8 un'area di Londra situata ad est della City (il centro storico e finanziario) e a nord del Tamigi bench\u00e9 non siano stabiliti dei confini formali.\nStoria.\nA differenza del West End, la vasta area elegante verso cui negli ultimi due secoli si \u00e8 spostato il centro di Londra, l'East End \u00e8 sempre stata una zona di quartieri poveri e ad alto tasso di criminalit\u00e0, contraddistinti da un'urbanistica disordinata che la fa assomigliare ad un'immensa periferia.\nDai primi anni 2000 la situazione \u00e8 migliorata. Una nuova rete metropolitana leggera (Docklands Light Railway o DLR) connette le zone dell'East End con la City. Nell'area di Canary Wharf, che rappresenta una vistosa eccezione rispetto alle caratteristiche storiche dell'East End, vi sono dei moderni grattacieli verso cui si \u00e8 spostata parte dell'attivit\u00e0 finanziaria, riducendo cos\u00ec la congestione della City.\nNotevoli anche i lavori di rinnovo e riqualificazione della zona di Spitalfields, adiacente alla City, dove l'area dedicata al mercato domenicale \u00e8 stata ristrutturata. Anche la vicina zona di Brick Lane rappresenta oggi un fulcro culturale ed artistico della citt\u00e0. Negli ultimi decenni l'East End \u00e8 stata la meta principale dell'immigrazione da altri paesi, soprattutto del terzo mondo.\nIn gran parte dell'East End si parlava e si parla tuttora il celebre dialetto cockney piuttosto che l'inglese perfetto della City e di Westminster. Per questo motivo gli abitanti si sentono pi\u00f9 \"londinesi\" degli altri, anche se per il turista l'area pu\u00f2 sembrare la negazione della Londra stereotipica."}
{"id": "2079883", "revid": "27767", "url": "https://it.wikipedia.org/wiki?curid=2079883", "title": "Municipalit\u00e0 Distrettuale di Capricorn", "text": ""}
{"id": "2079884", "revid": "339392", "url": "https://it.wikipedia.org/wiki?curid=2079884", "title": "Municipalit\u00e0 Distrettuale della Grande Sekhukhune", "text": ""}
{"id": "2079885", "revid": "27767", "url": "https://it.wikipedia.org/wiki?curid=2079885", "title": "Municipalit\u00e0 Distrettuale di Mopani", "text": ""}
{"id": "2079886", "revid": "27767", "url": "https://it.wikipedia.org/wiki?curid=2079886", "title": "Municipalit\u00e0 Distrettuale di Vhembe", "text": ""}
{"id": "2079887", "revid": "27767", "url": "https://it.wikipedia.org/wiki?curid=2079887", "title": "Municipalit\u00e0 Distrettuale di Waterberg", "text": ""}
{"id": "2079888", "revid": "1982", "url": "https://it.wikipedia.org/wiki?curid=2079888", "title": "Eloise al plaza", "text": ""}
{"id": "2079893", "revid": "27767", "url": "https://it.wikipedia.org/wiki?curid=2079893", "title": "Municipalit\u00e0 Locale di Aganang", "text": ""}
{"id": "2079895", "revid": "61051", "url": "https://it.wikipedia.org/wiki?curid=2079895", "title": "IAI Dagger", "text": ""}
{"id": "2079896", "revid": "27767", "url": "https://it.wikipedia.org/wiki?curid=2079896", "title": "Municipalit\u00e0 Locale di Blouberg", "text": ""}
{"id": "2079897", "revid": "27767", "url": "https://it.wikipedia.org/wiki?curid=2079897", "title": "Municipalit\u00e0 Locale di Lepele-Nkumpi", "text": ""}
{"id": "2079899", "revid": "27767", "url": "https://it.wikipedia.org/wiki?curid=2079899", "title": "Municipalit\u00e0 Locale di Molemole", "text": ""}
{"id": "2079900", "revid": "27767", "url": "https://it.wikipedia.org/wiki?curid=2079900", "title": "Municipalit\u00e0 Locale di Polokwane", "text": ""}
{"id": "2079901", "revid": "122871", "url": "https://it.wikipedia.org/wiki?curid=2079901", "title": "Processo di standardizzazione dell'AES", "text": ""}
{"id": "2079917", "revid": "316089", "url": "https://it.wikipedia.org/wiki?curid=2079917", "title": "Micah Sanders-Hawkins", "text": ""}
{"id": "2079918", "revid": "1728", "url": "https://it.wikipedia.org/wiki?curid=2079918", "title": "Conte di Brienne", "text": ""}
{"id": "2079925", "revid": "11266", "url": "https://it.wikipedia.org/wiki?curid=2079925", "title": "San Pier Damiani", "text": ""}
{"id": "2079926", "revid": "131358", "url": "https://it.wikipedia.org/wiki?curid=2079926", "title": "Dario Jos\u00e9 dos Santos", "text": ""}
{"id": "2079928", "revid": "438678", "url": "https://it.wikipedia.org/wiki?curid=2079928", "title": "I misteri di Shanghai", "text": "I misteri di Shanghai (\"The Shanghai Gesture\") \u00e8 un film del 1941, diretto da Josef von Sternberg.\nSecondo John Baxter, \"I misteri di Shanghai\" \u00e8 \u00abl'ultimo classico sternberghiano\u00bb; per Giovanni Buttafava, \u00ab\"Shanghai Gesture\" rovescia tutti i miti di Sternberg con una meravigliosa violenza, esaltandoli ancora una volta, al massimo della loro carica, e sbeffeggiandoli subito dopo, o contemporaneamente\u00bb. Secondo Lorenzo Baldassari, \"I misteri di Shanghai\" anticipa la modernit\u00e0 dell'ultimo film del regista, \"L'isola della donna contesa\": \u00abSternberg esibisce polemicamente contro Hollywood il carattere artificiale, \"moderno\", del proprio universo filmico, ponendosi in evidente contrasto con le norme linguistiche e produttive del cosiddetto \"modello classico\"\u00bb.\nLa sceneggiatura del film \u00e8 tratta da una pi\u00e8ce di John Colton (\"The Shanghai Gesture\", 1926), e prima di arrivare nelle mani di Sternberg e dei suoi collaboratori ha subito un lavoro decennale di riscrittura, con pi\u00f9 di trenta versioni non approvate dalla censura.\nTrama.\nMother Gin Sling \u00e8 obbligata a chiudere il casin\u00f2 di cui \u00e8 proprietaria entro il Capodanno cinese: a Shanghai \u00e8 arrivato un facoltoso uomo d'affari, Sir Guy Charteris, che vuole legalizzare le bische clandestine. Lo stesso giorno in cui il capo della polizia annuncia alla donna che le rimangono poche settimane di tempo prima della chiusura, la figlia di Sir Guy, Victoria Charteris, entra clandestinamente nel casin\u00f2 sotto il falso nome di Poppy Smith. Una volta scoperta l\u2019identit\u00e0 della ragazza, Mother Gin Sling sfrutter\u00e0 la passione di Poppy per il gioco d\u2019azzardo e per uno dei suoi loschi dipendenti, il poeta Omar, per consumare la propria vendetta nei confronti di Sir Guy. Quest'ultimo, infatti, era stato l'amante di Mother Gin Sling e l'aveva sedotta e abbandonata.\nProduzione.\nIl film fu prodotto dall'Arnold Pressburger Films (con il nome Arnold Productions Inc.).\nDistribuzione.\nDistribuito dall'United Artists, il film venne presentato in prima a New York il 25 dicembre 1941."}
{"id": "2079931", "revid": "287204", "url": "https://it.wikipedia.org/wiki?curid=2079931", "title": "Casi di emergenza", "text": "Casi di emergenza \u00e8 un romanzo di Michael Crichton in cui viene raccontata l'esperienza dell'autore ad un pronto soccorso di Boston nei primi anni sessanta.\nIl romanzo.\nIl romanzo segue le storie di cinque pazienti durante la loro permanenza nel pronto soccorso, ed il contesto del loro trattamento medico. L'autore, nella ristampa del 1994 del romanzo, nota come le pratiche mediche (sia la cultura, che la terminologia ed i finanziamenti) siano cambiate notevolmente dall'anno in cui il libro \u00e8 stato scritto (1970), ma lasci\u00f2 inalterato il testo per poter dare al lettore uno sguardo realistico della situazione dell'epoca.\nI cinque pazienti in questione sono Ralph Orlando, un operaio gravemente ferito nel crollo di una impalcatura; John O'Connor, un uomo di mezza et\u00e0 colpito da una fortissima febbre; Peter Luchesi, un giovane che ha subito delle gravi ferite alle mani; Sylvia Thompson, la passeggera di un aereo che avverte forti dolori toracici; ed Edith Murphy, madre di tre figli, colpita da una malattia letale.\nIl romanzo \u00e8 stato il punto di partenza per la produzione della serie televisiva \"E.R. - Medici in prima linea\", iniziata nel 1994."}
{"id": "2079933", "revid": "131358", "url": "https://it.wikipedia.org/wiki?curid=2079933", "title": "Edmar Bernardes dos Santos", "text": ""}
{"id": "2079939", "revid": "287204", "url": "https://it.wikipedia.org/wiki?curid=2079939", "title": "Brienne (disambigua)", "text": ""}
{"id": "2079941", "revid": "1234826", "url": "https://it.wikipedia.org/wiki?curid=2079941", "title": "Nick Young", "text": "Biografia.\n\u00c8 cugino del rapper statunitense Kendrick Lamar. Il suo soprannome \u00e8 \"Swaggy P\", che utilizza anche su Twitter e Instagram.\nDa novembre 2013 \u00e8 stato fidanzato con la rapper australiana Iggy Azalea. A marzo 2014 sono apparsi insieme sulla rivista \"GQ\". Il 19 giugno 2016, la rapper comunica tramite il suo profilo su Instagram di aver interrotto la relazione con Young, causa tradimenti ripetuti da parte del cestista.\nCarriera.\nHigh School e Universit\u00e0.\nNick Young frequenta la \"Cleveland High School\". Da \"senior\", nel 2004, conclude la stagione con la \"doppia doppia\" di media, grazie a 27 punti e 10 rimbalzi di media. Terminata la \"high school\", frequenta l'universit\u00e0 privata di \"USC\" (University of Southern California), dal 2004 al 2007. Con i \"Trojans\", arriva fino alla \"Sweet Sixteen\" del torneo NCAA 2006-07, venendo eliminati dai \"Tar Heels\" 74-64. Terminata la sua stagione da \"junior\", Young fa sapere, tramite il \"Los Angeles Times\", che non avrebbe continuato a giocare con i \"trojans\", in quanto si sarebbe dichiarato eleggibile per il draft NBA 2007.\nNBA (2007-oggi).\nWashington Wizards (2007-2012).\nNick Young \u00e8 stato scelto come 16 scelta assoluta del Draft NBA 2007 dai Washington Wizards, e debutta il 15 dicembre 2007 contro i Sacramento Kings, complessivamente chiude la stagione con una media di 7,5 punti e 1,5 rimbalzi a partita, arrivando anche a realizzare 27 punti contro i Los Angeles Lakers.\nCon i Wizards gioca quattro stagioni e la prima met\u00e0 della stagione 2011-12, arrivando a disputare i play-off nella stagione d'esordio, venendo per\u00f2 eliminati al primo round dai Cleveland Cavaliers che prevalsero nella serie per 4-2, e realizzando un career-high di 43 punti contro i Sacramento Kings l'11 gennaio 2011.\nLos Angeles Clippers (2012).\nIl 15 Marzo 2012 passa ai Los Angeles Clippers all'interno di un'operazione di mercato comprendente anche i Denver Nuggets. Con la squadra californiana raggiunge per la seconda volta in carriera i play-off, aggiudicandosi il primo round per 4-3 contro i Memphis Grizzlies, serie in cui si rese protagonista soprattutto nella prima partita, segnando 19 punti che fecero s\u00ec che i Clippers vincessero per 98-99. In semifinale di conference per\u00f2 perdono nettamente per 4-0 il confronto con i San Antonio Spurs.\nPhiladelphia 76ers (2012-2013).\nIl 12 luglio 2012 firma un contratto annuale per 6 milioni di dollari con i Philadelphia 76ers, mettendosi subito in evidenza segnando 30 punti ai Los Angeles Lakers il 16 dicembre.\nLos Angeles Lakers (2013-2017).\nIl 12 luglio 2013 \u00e8 annunciato il suo passaggio ai Los Angeles Lakers, tornando cos\u00ec a giocare in una squadra della sua citt\u00e0 dopo la parentesi ai Clippers. Chiude la prima stagione con la franchigia californiana a 17.9 punti di media, convincendo cos\u00ec i lacustri a fargli firmare un quadriennale, fino al 2018. Ma le due stagioni dopo, Swaggy P cala nettamente, chiudendo la stagione 2014-15 a 13,4 punti a gara, e la successiva a 7,3 punti. La stagione 2015-2016 si rivel\u00f2 ancor pi\u00f9 negativa per Young, che poche gare prima della fine della regular season a causa di un diverbio con il compagno di squadra D'Angelo Russell (che aveva pubblicato un video in cui Young stava tradendo l'allora fidanzata Iggy Azalea) non venne pi\u00f9 convocato fino alla fine della stagione, concludendo cos\u00ec, una stagione disastrosa, sia a livello personale, sia a livello di squadra, con i Lakers che chiusero con un record di 17-65, il peggiore della loro storia.\nL'anno successivo venne reintegrato in rosa dai gialloviola dopo essersi chiarito con Russell.\nGolden State Warriors (2017-2018).\nTerminata l'esperienza con i gialloviola, si trasferisce ai Golden State Warriors, con cui vincer\u00e0 l'anello da riserva.\nDenver Nuggets (2018).\nIl 10 dicembre 2018, dopo non essere stato inizialmente contattato da nessuna squadra per la stagione 2018-2019, si accorda con i Denver Nuggets che gli garantiscono il minimo salariale destinato ai veterani per rimediare alla mancanza di giocatori dettata dai molteplici infortuni stagionali. Il 31 dicembre, dopo sole 3 settimane e 4 partite disputate, viene tagliato dalla franchigia del Colorado.\nStatistiche.\n\"Statistiche aggiornate all'8 maggio 2013\""}
{"id": "2079945", "revid": "131358", "url": "https://it.wikipedia.org/wiki?curid=2079945", "title": "T\u00falio Costa", "text": ""}
{"id": "2079946", "revid": "729019", "url": "https://it.wikipedia.org/wiki?curid=2079946", "title": "Piergianni Farina", "text": "Biografia.\nProveniente dal , si mise poi in luce a Padova, nelle file del .\nCon la squadra padovana, Farina si laure\u00f2 Campione d'Italia per quattro stagioni consecutive: dalla stagione di serie A 1983-84 a quella 1986-87.\nDisput\u00f2 tre incontri in Nazionale: esordiente in Coppa FIRA 1985-87 a Padova contro la Francia XV, fu schierato in due incontri della , contro e , nel primo come \"flanker\" e nel secondo come numero 8."}
{"id": "2079948", "revid": "767487", "url": "https://it.wikipedia.org/wiki?curid=2079948", "title": "La preda umana", "text": "La preda umana (\"Run for the Sun\") \u00e8 un film del 1956 diretto da Roy Boulting in Technicolor e interpretato da Richard Widmark e Trevor Howard.\n\u00c8 ispirato al racconto \"La partita pi\u00f9 pericolosa\" (\"The Most Dangerous Game\") di Richard Connell del 1924.\nTrama.\nLa giornalista Katherine Connors giunge in Messico, nel villaggio di \"San Marcos\", dove intende ritrovare e intervistare lo scrittore Mike Latimer, un celebre autore di romanzi d'avventura, che da tempo \u00e8 scomparso dalla scena letteraria facendo perdere le proprie tracce. Kathy prende alloggio al Gran-Hotel di San Marcos e, la sera stessa, finge di incontrare casualmente Latimer, anch'egli ospite dell'albergo, senza rivelargli di essere una giornalista ma esprimendogli ammirazione per il suo lavoro. Latimer non crede alla casualit\u00e0 dell'incontro ma ne \u00e8 divertito, tanto che simpatizza per Kathy e la invita a un'uscita di pesca l'indomani mattina. I due trascorrono molto tempo insieme nei giorni successivi ma Latimer, in preda a una forte crisi esistenziale, presto torna a rifugiarsi nell'alcol senza pi\u00f9 uscire dalla sua stanza. Kathy, dopo aver comunicato telefonicamente al suo redattore di non voler pi\u00f9 realizzare il servizio su Latimer, si reca dallo scrittore che le narra le vicissitudini, culminate col tradimento da parte della moglie durante un safari in Africa, che lo hanno portato a isolarsi a San Marcos e a smettere di scrivere. Kathy decide di ripartire per gli Stati Uniti ma mentre sta lasciando l'albergo, incontra Latimer che le offre di accompagnarla a Citt\u00e0 del Messico con il suo aeroplano biposto. Mentre sale sul velivolo, Kathy appoggia la propria borsa, contenente una penna magnetica, accanto agli strumenti della cabina di pilotaggio danneggiandoli inconsapevolmente. Durante il volo, su richiesta di Latimer, la giornalista gli scrive il proprio indirizzo, completo del nome della rivista per cui lavora, su un foglietto che per\u00f2 Latimer intasca subito senza averlo letto e quindi senza scoprire la vera identit\u00e0 di Kathy. L'alterazione agli strumenti di bordo coglie di sorpresa Latimer che all'improvviso scopre di non essere sulla rotta per Mexico City ed \u00e8 costretto a un atterraggio di fortuna in mezzo alla giungla, causa la mancanza di carburante.\nI due sopravvivono alla manovra di emergenza, vengono subito soccorsi da un gruppo di cacciatori con un branco di cani dobermann e condotti a una vicina fattoria di propriet\u00e0 di Browne, un misterioso inglese che dichiara di conoscere di fama Latimer e di aver letto tutti i suoi romanzi. Durante la cena Latimer e Kathy conversano con Browne e col suo socio Van Anders, un archeologo proveniente dai Paesi Bassi, che sta cercando tracce di una civilt\u00e0 pre-Maya nella zona. Latimer \u00e8 sospettoso circa l'identit\u00e0 di Van Anders e Browne, che ritiene di aver gi\u00e0 conosciuto in passato, soprattutto quando i due dichiarano di tenere i feroci dobermann unicamente per garantire la disciplina fra i lavoranti indigeni e per costringerli a non allontanarsi la sera dalla fattoria. Le perplessit\u00e0 di Kathy e Latimer aumentano quando, l'indomani mattina, non trovano pi\u00f9 il loro aeroplano nel punto dell'atterraggio d'emergenza. Browne ipotizza che sia stato rimosso dagli indigeni ma nel frattempo ha perquisito i bagagli dei due trattenendo la pistola di Latimer e dichiarando di aver trovato i loro effetti personali in una delle capanne dei lavoranti. Dopo aver notato che alla fattoria non c'\u00e8 neanche un volume di archeologia, anche Kathy inizia a condividere i sospetti di Latimer. Non essendoci alcuna possibilit\u00e0 per Latimer e Kathy di trasmettere messaggi all'esterno, Browne e Van Anders si limitano a sintonizzare per loro la radio su un notiziario da cui si apprende che le ricerche dell'aereo scomparso sono risultate al momento vane. Il cronista fa cenno alla vera identit\u00e0 di Kathy e alla sua professione di giornalista scatenando cos\u00ec l'ostilit\u00e0 di Latimer che si sente ingannato dalla donna. Nella notte Latimer esplora da solo la fattoria e scopre un'officina segreta dove trova pezzi del suo aereo, la sua pistola scomparsa e un gran numero di fucili. La mattina seguente, malgrado il rancore per l'inganno di lei, Latimer comunica a Kathy la sua scoperta e i due si avviano per i dintorni fingendo di fare una passeggiata innocente. Trovano un altro aereo, evidentemente di propriet\u00e0 di Browne e sorvegliato a vista da uno dei suoi uomini, che poi si reca dal suo superiore a riferire. Rientrati alla fattoria, Latimer si rende finalmente conto di quale sia l'identit\u00e0 di Browne ascoltandone la voce senza essere visto. I due anfitrioni vengono pertanto smascherati: Browne \u00e8 un diplomatico che, durante la seconda guerra mondiale, ha tradito l'Inghilterra e si \u00e8 stabilito in Germania facendo propaganda antibritannica attraverso una serie di proclami radiofonici. Van Anders, cognato di Browne, \u00e8 invece il colonnello tedesco Von Andre, un criminale nazista. Consapevole dell'incerto destino che li attende, Latimer tenta di contrattare con Browne e Van Anders la liberazione di Kathy e la promessa di tacere su quanto ha scoperto ma i due si rifiutano e costringono la coppia a restare nella fattoria in attesa di decidere della loro sorte. Latimer e Kathy si danno alla fuga la notte stessa tentando invano di impadronirsi dell'aereo di Browne che, con Van Anders, si accorge subito dell'accaduto e inizia a inseguire i fuggitivi con l'ausilio dei dobermann. Latimer e Kathy vengono aiutati da uno dei lavoranti indigeni che consegna loro un \"machete\" per farsi strada nella giungla liberando anche un puma che distoglie momentaneamente i cani dall'inseguimento. La fuga \u00e8 lunga ed estenuante, il percorso attraverso la giungla \u00e8 difficoltoso e offre ai due solo frutti selvatici e pesce per nutrirsi. Lo spirito d'avventura e di iniziativa consente comunque a Latimer di mantenere il vantaggio sugli inseguitori grazie anche all'ideazione di una trappola che neutralizza uno degli uomini di Browne ormai troppo vicino. I fuggitivi continuano il percorso attraverso un fiume, il che consente loro di confondere l'olfatto dei cani e di far perdere le proprie tracce. Nascostisi in una grotta, Latimer e Kathy vedono inseguitori e cani che li oltrepassano senza avvertire la loro presenza. Decidono cos\u00ec di fermarsi a riposare e di tornare indietro l'indomani all'alba per tentare nuovamente il recupero dell'aereo di Browne. Solo allora Latimer trova in tasca il biglietto scritto da Kathy il giorno della partenza e capisce che la ragazza non intendeva ingannarlo. I due si riconciliano e capiscono di amarsi. Dopo poche ore di riposo vengono svegliati di soprassalto dall'abbaiare dei cani: Browne e Van Anders sono di ritorno e li stanno raggiungendo. Latimer e Kathy si trascinano nuovamente nella giungla, stremati, cedendo sempre pi\u00f9 terreno agli inseguitori. Dopo essere stato raggiunto e aggredito da un paio di cani, Latimer riesce a liberarsi al termine di una lunga lotta e, bench\u00e9 ferito, raggiunge una delle capanne della fattoria e vi si barrica dentro con Kathy. Mentre Van Anders va a chiamare i lavoranti per sfondare la porta, Browne tenta di convincere Latimer a consegnarsi. Lo scrittore ha l'ultima decisiva intuizione per salvare la sua vita e quella di Kathy: ricorrendo a un proiettile che teneva sempre come portafortuna, riesce a sparare un solo colpo attraverso un foro nel legno della porta colpendo Browne alla schiena e uccidendolo. Latimer e Kathy riprendono la corsa verso l'aereo, lo raggiungono e salgono a bordo mentre sta sopraggiungendo Van Anders coi suoi uomini. Riuscito a decollare in extremis con Kathy, durante la manovra Latimer investe Van Anders che sta tentando invano di sparare contro il velivolo."}
{"id": "2079952", "revid": "131358", "url": "https://it.wikipedia.org/wiki?curid=2079952", "title": "T\u00falio Maravilha", "text": ""}
{"id": "2079954", "revid": "124292122", "url": "https://it.wikipedia.org/wiki?curid=2079954", "title": "IAI Finger", "text": "L'IAI Finger \u00e8 un cacciabombardiere monomotore a getto con ala a delta sviluppato dall'azienda israeliana Israel Aerospace Industries (IAI) negli anni novanta ultima evoluzione del Nesher, copia non autorizzata del Dassault Mirage 5 realizzata in Israele.\nStoria.\nSviluppo.\nIl contratto stipulato dalla Fuerza A\u00e9rea Argentina con la Israel Aerospace Industries prevedeva un aggiornamento dei propri Dagger ad un nuovo standard con avionica e sistema HUD di provenienza dal Kfir C.2 pi\u00f9 altri sottosistemi.\nIl programma, denominato \"Finger\", venne avviato nel 1982 quando era gi\u00e0 iniziata la guerra delle Falkland. Al termine della guerra, dato che alcuni dei sistemi adottati per l'aggiornamento erano di produzione dell'azienda britannica Marconi Electronic Systems, questi dovettero essere sostituiti a causa dell'embargo imposto dal governo britannico nei confronti dell'Argentina. Lo standard finale denominato \"Finger IIIB\" prevedeva la sostituzione di questi ultimi con quelli prodotti dalla francese Thomson-CSF.\nDescrizione tecnica.\nIl Finger era un monoreattore monoposto caratterizzato dall'ala a delta quasi indistinguibile dai suoi predecessori se non per una serie di particolari esterni. Il muso era caratterizzato da una forma a punta pi\u00f9 pronunciata, dal tubo di pitot posizionato sulla parte bassa, come nel Mirage 5 e nel Dagger, ma che si differenziava da questi per le piccole antenne laterali comuni all'avionica ed al muso del Kfir."}
{"id": "2079965", "revid": "767487", "url": "https://it.wikipedia.org/wiki?curid=2079965", "title": "Situazione pericolosa", "text": "Situazione pericolosa \u00e8 un film del 1941 diretto da Bruce H. Humberstone.\nTrama.\nUn talent scout viene ingiustamente sospettato, e conseguentemente vessato, da un detective che vuole a tutti i costi mandarlo sulla sedia elettrica per un omicidio che non ha commesso. Il finale si riveler\u00e0 essere tutt'altro che simile. Un bianco e nero d'antan, con due protagonisti (Mature e Grable, ma anche Cregar \u00e8 in gran forma) memorabili. Da vedere"}
{"id": "2079973", "revid": "119666716", "url": "https://it.wikipedia.org/wiki?curid=2079973", "title": "Accendifuoco", "text": "Accendifuoco \u00e8 una qualsiasi sostanza o preparato facilmente infiammabile adoperato per rendere pi\u00f9 agevole l'accensione di combustibili comuni come carbone, legna.\nSono prodotti ampiamente commercializzati soprattutto nei negozi per il \"fai da te\", di \"campeggio\" e \"giardinaggio\". Possono essere reperibili allo stato solido come cubetti o bastoncini, allo stato liquido oppure come schiuma o gel. Commercializzata anche una forma molto pratica di accendifuoco in formato aerosol. Pi\u00f9 comunemente chiamata \"diavolina\" \nComposizione.\nSolidi.\nGli accendifuoco in forma solida sono costituiti per una quantit\u00e0 intorno al 40% di materiale combustibile come la carta da riciclo, la paglia o la segatura di legno, quali supporto assorbente per gli altri prodotti che in generale possono essere oli combustibili, resine (ad esempio colofonia), grassi animali o vegetali, cherosene o paraffine liquide; non sono comunque usati solventi organici o benzine che abbiano una certa volatilit\u00e0. Possono essere presenti inerti o cariche nell'ordine anche del 10% della composizione in peso.\nAerosol.\nDal 70 all'80% di cherosene e la restante parte di propellente pi\u00f9 volatile"}
{"id": "2079976", "revid": "1543377", "url": "https://it.wikipedia.org/wiki?curid=2079976", "title": "Gina Pane", "text": "Biografia.\nNata da padre italiano e madre austriaca, trascorse parte della sua infanzia a Torino. Si trasfer\u00ec a Parigi per studiare pittura e litografia all\u2019Acad\u00e9mie des beaux-arts dal 1961 al 1966 e all\u2019Ateliers d'art sacr\u00e9. Dopo aver concluso gli studi insegn\u00f2 presso l\u2019Ecole des Beaux-arts di Le Mans tra il 1975 e il 1990 e condusse workshop sulle performance al Centre Georges Pompidou tra il 1978 e 1979. Durante gli ultimi anni della sua vita ebbe una relazione con Anne Marchand, sua collaboratrice per la realizzazione del cortometraggio \"Solitrac\" (1968).Mor\u00ec prematuramente di cancro nel 1990.\nOpere.\nFu una sfalciata poliedrica: riteneva ogni espressione artistica un mezzo per esplorare la sua dimensione interiore. Leitmotiv della sua ricerca artistica \u00e8 la costante indagine sulla relazione del corpo con la natura, con il mondo e con il pubblico; parte da una dimensione interiore che oscilla tra il mondo ancestrale e il mondo religioso e arriva ad offrire immagini stridenti e di forte impatto; le sue opere sono una denuncia alle ingiustizie sociali causate dal militarismo e dalla condizione subalterna delle donne.Prima di diventare una figura rilevante nell'ambito della body art degli anni Settanta, tra 1962 e 1967 realizz\u00f2 numerosi dipinti geometrici (foto) vicini alle esplorazioni di Bruce Nauman e di Robert Morris, che anticipavano le tematiche dei suoi lavori successivi. \"Structures affirm\u00e9es\" \u00e8 la serie di sculture monocromatiche realizzate tra 1965 e 1967.\nLa sua carriera artistica si suddivide in tre fasi.\nPrima fase.\nTra il 1968 e il 1970 l\u2019artista si concentra sul rapporto fra corpo e natura circostante; il paesaggio e gli ambienti all'aperto non hanno funzione di palcoscenico o luogo di esibizione ma sono parte integrante e fondamentale della sua espressione. \nSeconda fase.\nIn questa fase la ricerca artistica diventa pi\u00f9 articolata, il corpo diventa attivo di fronte al pubblico attraverso una serie di performance. L\u2019artista infatti mette alla prova il proprio corpo come se fosse una cassa di risonanza della societ\u00e0, lo ferisce per oltrepassare la dimensione materiale; il dolore \u00e8 un\u2019esperienza umana condivisibile universalmente, dunque il tutto si condensa in un dialogo tra uomo e natura guidato dall\u2019amore verso il prossimo.\nTerza fase.\n\"Les Partitions\", da fine anni Settanta, rappresentano la fase finale della sua creazione artistica: il ruolo del corpo e la sua relazione con il mondo circostante continuano ad essere temi della ricerca che per\u00f2 non si svolge pi\u00f9 attraverso le performance. La rappresentazione delle ferite in questo caso diventa simbolica: le opere sono composte da fotografie delle sue performance passate, oggetti gi\u00e0 presenti nelle sue azioni che possono esser interpretati, nella dimensione cattolica, come reliquie e oggetti del martirio. Non a caso \"Les Partitions\" \u00e8 un titolo che allude ai corpi smembrati dei martiri, creando un senso di disgiunzione e separazione dalla vita."}
{"id": "2079978", "revid": "131358", "url": "https://it.wikipedia.org/wiki?curid=2079978", "title": "Washington Stecanelo Cerqueira", "text": ""}
{"id": "2079980", "revid": "944535", "url": "https://it.wikipedia.org/wiki?curid=2079980", "title": "Kerry Weaver", "text": "Kerry Weaver \u00e8 un personaggio della serie televisiva \"E.R. - Medici in prima linea\" interpretata da Laura Innes. Inizialmente introdotta come personaggio ricorrente nella seconda stagione, viene promossa al cast regolare dalla stagione successiva. Nel gennaio 2007, Laura Innes ha lasciato la serie dopo 12 anni, dopo che Kerry si trasferisce a Miami.\nStoria del personaggio.\nViene rivelato molto poco del passato di Kerry Weaver all'inizio. Viene mostrata come un medico scrupoloso, motivato dalle proprie ambizioni personali e specializzato nelle questioni amministrative, oltre al fatto di avere un evidente handicap che la costringe all'utilizzo di una stampella per muoversi, cosa che non rappresenter\u00e0 mai per lei un ostacolo. Di lei si sa, inoltre, che in passato ha vissuto in Africa, dettaglio rivelato quando viene raggiunta a Chicago dal compagno dell'epoca. A poche settimane dalla nascita \u00e8 stata adottata, ma i suoi genitori adottivi muoiono presto: il padre quando lei aveva 12 anni e la madre quando andava al college.\nNella settima stagione l'incontro con la psichiatra Kim Legaspi (Elizabeth Mitchell) cambier\u00e0 la sua sorte. Infatti scoprir\u00e0 di essere lesbica, innamorandosi di lei. Ma questa prima relazione non va per niente bene per il fatto che Kim \u00e8 dichiarata e Kerry ha ancora qualche dubbio e non \u00e8 pronta per affacciarsi al mondo in questa nuova veste. Questo causa frustrazione da parte di Kim, che ben presto decider\u00e0 di lasciare Kerry.\nNell'ottava stagione far\u00e0 coming out, grazie all'aiuto della sua nuova compagna, la pompiera Sandy Lopez (Lisa Vidal). Kerry, nella nona stagione, prova ad avere un figlio con la fecondazione in vitro, ma la gravidanza si conclude ben presto con un aborto spontaneo dopo sole 14 settimane. A quel punto Sandy e Kerry decidono di tentare ancora, questa volta affidando la gravidanza a Sandy, riuscendoci. Nella decima stagione nasce Henry. Poco tempo dopo, per\u00f2, Sandy \u00e8 vittima di un grave incidente e, malgrado i tentativi per salvarla, muore sotto i ferri e sotto gli occhi di Kerry. Da quel momento in poi inizia la dura battaglia legale per la custodia di Henry tra Kerry e la famiglia Lopez. Pur non essendo stati ancora liberalizzati i matrimoni tra persone dello stesso sesso negli Stati Uniti d'America, Kerry riesce ad ottenere la custodia esclusiva del figlio, pur non avendo legalmente alcun diritto su di lui, ma i Lopez potranno comunque andarlo a trovare.\nDurante l'undicesima stagione incontra la sua madre biologica, Helen Kingsley, che si scopre essere molto diversa da lei perch\u00e9 \u00e8 molto religiosa e ha un atteggiamento conservatore. Infatti la religiosit\u00e0 della madre andr\u00e0 in contrasto con l'omosessualit\u00e0 di Kerry e tra le due, nonostante le buone intenzioni iniziali, non si instaurer\u00e0 mai un buon rapporto. Durante uno dei loro primi incontri, Kerry rivela il nome della sua malattia, ovvero una displasia congenita dell'anca. In seguito ad una caduta davanti alla porta del pronto soccorso sar\u00e0 operata e guarir\u00e0 definitivamente da questo handicap, potendo finalmente smettere di usare la stampella.\nNella tredicesima stagione Kerry conosce Courtney (Michelle Hurd), una giornalista e produttrice televisiva che le offre un posto per una rubrica di medicina in televisione. Le due ben presto iniziano una relazione e, spinta da Courtney a credere nel suo successo in TV, Kerry decide di lasciare Chicago e trasferirsi con lei a Miami e ricominciare da zero una nuova vita insieme.\nKerry ritorna inizialmente nel settimo episodio della quindicesima stagione, in un flashback insieme al dottor Greene e al dottor Romano in cui si assiste alla morte del figlio della dottoressa Banfield. Compare anche nell'episodio finale della serie quando, insieme ai colleghi storici, assiste all'inaugurazione della clinica di John Carter."}
{"id": "2079981", "revid": "1428919", "url": "https://it.wikipedia.org/wiki?curid=2079981", "title": "Rodolfo Lombardi", "text": "Biografia.\nNato a Roma nel 1908, \u00e8 stato uno dei pionieri della fotografia cinematografica dagli anni '30 agli anni '50, lavorando con i maggiori registi del periodo. Il figlio Piero, che ne ha seguito le orme, riassume cos\u00ec la sua biografia nell'articolo \"Una vita in Luce\" (Piero Lombardi, \"Una vita in luce\", pag. 128, tratto dalla rivista \"I cineoperatori\", edizioni Imago (AIC) - maggio 1999) e qui di seguito riportato nella sua forma integrale:\n\"Quando il piccolo Rodolfo, poco pi\u00f9 che decenne, gli comunic\u00f2 che aveva deciso cosa fare da grande, Carlo Lombardi, che era direttore dell'esclusivo \"Circolo Bernini\", ritrovo della nobilt\u00e0 dell'epoca, pens\u00f2 che il suo terzogenito e primo figlio maschio, sognasse di studiare da avvocato o magari da medico: grande dovette essere la sua delusione nell'apprendere che il suo figliolo voleva diventare... operatore cinematografico. Cerc\u00f2 di farsi spiegare meglio che razza di mestiere fosse, giacch\u00e9 non aveva mai conosciuto nessuno che svolgesse tale professione, e pensando alla solita fisima di un bambino che si era cacciato in testa chiss\u00e0 come la solita idea balzana, non diede alcuna importanza alla questione.\nMa, passati alcuni anni, non appena ebbe compiuto gli studi tecnici, Rodolfo ritorn\u00f2 alla carica e, con l'insistenza di chi sa quello che vuole, riusc\u00ec a farsi comprare (con qualche sacrificio) nientemeno che una vera macchina da presa (poco pi\u00f9 che un giocattolo) con la quale partecip\u00f2 ad un concorso indetto dal Comune di Roma, per il migliore documentario sullo Zoo: primo premio un portasigarette d'oro del peso di un etto. Era il 1925, quando Rodolfo, (aveva appena diciassette anni) torn\u00f2 a casa con il portasigarette d'oro: pap\u00e0 Carlo cominci\u00f2 finalmente a credere nella vocazione del figlio. Grazie ad un amico di famiglia, riusc\u00ec a farlo assumere alla Cineteca comunale come operatore... da proiezione.\nAnche se l'equivoco provoc\u00f2 nel giovane Rodolfo una certa delusione, egli accett\u00f2 l'incarico e per un anno svolse la mansione con grande impegno e seriet\u00e0. Guardava con interesse sempre crescente i film che proiettava e sognava di poter anche lui passare dietro alla macchina da presa.\nL'occasione non si fece attendere. Un giorno conobbe un vero operatore cinematografico, che stava svolgendo una ricerca di materiale d'archivio: era Giovanni Pucci un noto operatore d'attualit\u00e0 dell'epoca; inutile dire che Rodolfo, dopo averlo tempestato di domande sul suo lavoro, gli confess\u00f2 quale fosse il suo sogno e quanto fosse desideroso di realizzarlo. Pucci fu colpito dalla determinazione e dalla sicurezza di quel giovane e gli propose di diventare suo aiuto operatore: Rodolfo, al settimo cielo, accett\u00f2 incondizionatamente l'incarico e per un paio d'anni segu\u00ec quello che sarebbe diventato il suo primo vero maestro.\nFinalmente nel 1928 il primo incarico di corrispondente per un cinegiornale: l'Elmeka Wochenschau di Berlino cui seguirono la Universal News di Londra e la France Actualite\u00e8s Gaumont di Parigi. Nel 1933 ebbe l'incarico ufficiale dal Centro Cattolico Cinematografico, di documentare il Giubileo e tutte le cerimonie dell'Anno Santo. Era fatta, ormai il sogno era diventato realt\u00e0, anche se nel suo intimo sentiva che gli mancava ancora qualcosa... Gli fu proposto di entrare alla Cines, che cercava operatori ma, inizialmente rest\u00eco a lasciare un lavoro assai redditizio (2000 lire alla settimana) e totalmente autonomo, non pot\u00e9 sfuggire al richiamo del cinema \"vero\" che sentiva chiaro dentro di s\u00e9: nel 1934 entr\u00f2 alla Cines come operatore alla macchina del grande Anchise Brizzi (un maestro cui serb\u00f2 riconoscenza e rispetto per tutta la vita) a fianco del quale partecip\u00f2 a numerosi film e grazie al quale pot\u00e9 mettere a frutto la esperienza acquisita negli anni dell'attualit\u00e0.\nIl primo film come direttore della fotografia (allora si chiamava \"capo operatore\") arriv\u00f2 nel 1938. \u201cPazza di gioia\u201d con Vittorio de Sica per la regia di Carlo Ludovico Bragaglia, segn\u00f2 l'esordio di Rodolfo Lombardi nella fotografia ed anche l'inizio di una lunga collaborazione con il regista che lo volle accanto a s\u00e9 in numerosi film (\u201cLa forza bruta\u201d, \u201cLa famiglia impossibile\u201d, \u201cIl prigioniero di S.Cruz\u201d, \"Non ti pago\u201d, con Eduardo de Filippo, \u201d Gerusalemme liberata\u201d, per citarne alcuni). Nel 1939 fu incaricato dalla casa di produzione Incom di girare un cortometraggio con un giovane regista che si era messo in testa di raccontare una storia che aveva per protagonisti... dei pesci. Si rec\u00f2 a Ladispoli, nota cittadina balneare vicino a Roma, dove incontr\u00f2 il giovane regista che aveva attrezzato il set, con un grande acquario in cristallo, sulla terrazza di un villino preso in affitto per l'occorrenza: era Roberto Rossellini e quel primo cortometraggio (\"Fantasia sottomarina\") segn\u00f2 l'inizio di un'amicizia che dur\u00f2 tutta la vita e che produsse film come \u201cDesiderio\u201d, \u201cL'uomo della croce\u201d, e la famosa sequenza di \u201cRoma citt\u00e0 aperta\u201d in cui Anna Magnani viene abbattuta dai colpi dei soldati tedeschi mentre corre dietro al camion su cui era stato caricato il marito, girata da Rodolfo Lombardi (operatore alla macchina il fratello Guglielmo) con la sua \u201cpiccola \u201cDebrie\u201d montata sul camion, in uno dei pi\u00f9 famosi camera-car della storia del cinema.\nDa allora in poi collaborer\u00e0 con i maggiori registi dell'epoca come Mario Mattoli (\u201cVoglio vivere cos\u00ec\u201d con il grande Beniamino Gigli), Gennaro Righelli (\u201cAbbasso la miseria\u201d con Anna Magnani), Idelmo Simonelli (\u201cAccidenti alla guerra\u201c), Raffaello Matarazzo (\u201cI figli di nessuno\u201d \u201cChi \u00e8 senza peccato\u201c \u201d Vortice\u201c), Nunzio Malasomma (\u201cIl diavolo Bianco\u201c), Jean Renoir (\u201cLa carrozza d'oro\u201d) Luciano Emmer (\u201cLe ragazze di Piazza di Spagna\u201d che gli valse la Nomination all'Oscar), Riccardo Freda con cui girer\u00e0 molti film (\u201cAquila nera\u201ccon Rossano Brazzi, \u201cIl cavaliere misterioso\u201d con Vittorio Gassman, \u201cGuarany\u201d, \u201cI miserabili\u201cdue episodi con Gino Cervi, \u201cTeodora\u201d primo film in Eastmancolor girato in Italia). In quest'ultimo film, un vero kolossal per l'epoca (1953), il girato veniva mandato a sviluppare direttamente in America, dato che in Italia nessuno stabilimento di sviluppo e stampa era ancora in grado di eseguire i trattamenti, e soltanto la grande fiducia che il regista ed il produttore riponevano nelle capacit\u00e0 di Rodolfo Lombardi, consent\u00ec di andare avanti senza drammi per tutta la lavorazione, controllando dei giornalieri in un pessimo bianco e nero, attendendo con trepidazione la prima copia a colori che arriv\u00f2 soltanto a fine riprese.\nNel 1950 insieme ad un gruppo di colleghi (Albertelli, Damicelli, Del Frate, Delli Colli, Gallea, Pesce, Risi, Scala, La Torre) sent\u00ec l'esigenza di riunire in una struttura associativa gli operatori e i direttori della fotografia del cinema italiano: nel delicato momento della ricostruzione del Paese cap\u00ec che era necessario un assetto preciso, capace di superare gli individualismi per poter portare avanti le comuni e pi\u00f9 qualificanti istanze per il riconoscimento, che forse soltanto oggi sembra raggiunto, del reale apporto professionale degli autori delle immagini al film. Cos\u00ec nacque l'A.I.C. Di quegli anni rimangono i gloriosi Bollettini, che racchiudono pagine memorabili della storia del cinema italiano vista attraverso gli occhi e le opere dei primi grandi Autori della fotografia. Una dote di Rodolfo Lombardi, che chi scrive ha avuto la fortuna di sperimentare personalmente, \u00e8 stata la capacit\u00e0 di insegnare, con grande chiarezza e semplicit\u00e0, ma soprattutto con generosit\u00e0 e senza sciocchi \u201csegreti professionali\u201d: pi\u00f9 volte docente al Centro Sperimentale di Cinematografia, fu anche uno dei primi insegnanti dell'Istituto Professionale di Stato per la Cinematografia e la Televisione (\u00e8 stato titolare della cattedra di \u201ctecnica della ripresa\u201d dal 1966 al 1971), dove ha contribuito a formare numerosi operatori e direttori della fotografia del cinema e della televisione.\nNel 1957, in piena crisi (era l'epoca in cui la televisione cresceva e toglieva sempre pi\u00f9 spettatori al cinema) arriv\u00f2 a casa Lombardi una telefonata: la ricordo come se fosse ieri perch\u00e9 fui proprio io a rispondere. Era la Rai. L'allora direttore generale, fratello del direttore della fotografia Ubaldo Arata, (gi\u00e0 da tempo scomparso) gli propose di lasciare il cinema per la televisione. Rodolfo, che in quell'anno di crisi aveva comunque girato tre film (\u201cL'ultima violenza\u201d diretto da Raffaello Matarazzo, \u201cLa venere di Cheronea\u201d di Tourjanskii, e \u201cGerusalemme liberata\u201d di C.L. Bragaglia) ringrazi\u00f2 per l'offerta ma a 49 anni, dopo aver girato settanta film, l'idea di ricominciare con un mezzo nuovo e quasi sconosciuto non gli piaceva proprio.\nMa Arata, che lo conosceva, seppe fare leva sulla sua voglia di sperimentare e di mettersi alla prova, e gli fece intravedere quali traguardi avrebbe potuto raggiungere un uomo della sua esperienza in una azienda in crescita come la Rai di allora. Seppure con qualche riserva, Lombardi accett\u00f2: ebbe inizio cos\u00ec l'avventura televisiva che lo proiett\u00f2 in un ambiente completamente diverso, dove fu accolto come un maestro e dove ancora oggi viene ricordato per il grande contributo che riusc\u00ec a dare in tredici anni di lavoro. Firm\u00f2 i pi\u00f9 importanti lavori televisivi diretti dai pi\u00f9 noti registi: \u201cLa Pisana\u201d di Giacomo Vaccari, \u201cIl mattatore\u201d con Vittorio Gassman, \u201cI Miserabili\u201d di Sandro Bolchi, e ancora \u201cI Giacobini\u201d, \u201cVita col padre\u201d , \u201cDemetrio Pianelli\u201d, \u201cIl Cardinale Lambertini\u201d, \u201cCavour\u201d per citarne solo alcuni. A lui fu affidata la sperimentazione delle nuove \u201cElectronic-Cam\u201d (tre macchine da presa con una telecamera incorporata che potevano essere comandate da un banco mixer, cos\u00ec da ottenere un prodotto premontato) con cui fu realizzato il film, girato con pellicola Kokdk Plus -x, \u201cAntonio e Cleopatra\u201d per la regia di Vittorio Cottafavi, con Enrico Maria Salerno e Valeria Valeri.\nNel 1966 cur\u00f2 la fotografia dei primi esperimenti di tv a colori, che culminarono nello sceneggiato \u201cUna domanda di matrimonio\u201d diretto da Mario Landi, il primo programma a colori nella storia della televisione italiana. Dopo il pensionamento nel 1969, coron\u00f2 uno dei suoi sogni, quello di lavorare insieme ai suoi figli, e ancora per alcuni anni fu sulla breccia con telefilm, spot pubblicitari e trasmissioni per la televisione, alternando il lavoro all'insegnamento. Motivi di salute lo costrinsero nel 1973 ad un definitivo ritiro. Per concludere questo ricordo, desidero citare un piccolo brano di un articolo di Amleto Fattori, che \u00e8 stato uno dei massimi studiosi della tecnica cinematografica, autore di numerosi testi: \n\u201c... Lombardi \u00e8 l'operatore su cui la produzione pu\u00f2 contare in ogni momento e in ogni circostanza, \u00e8 l'operatore adatto alla vera industria del cinema. Compenetra le necessit\u00e0 della produzione e sa adeguarsi ad esse, salvando nel contempo le necessit\u00e0 del regista. \u00c8 lui che sfat\u00f2 l'idea che per i film a colori occorressero mezzi eccezionali... \u00e8 l'operatore sincero schietto, che sa dare tutto se stesso in ogni circostanza. Basta vederlo nel teatro di posa: parla poco, non si agita, non racconta barzellette... Gli bastano poche parole per intendersi col regista, pochissime per dire tutto al capo elettricista... Non so perch\u00e9 ma vedo in Lombardi la figura di uno che possa insegnare il suo mestiere a gente desiderosa di apprendere: e questo perch\u00e9 lo vedo chiaro e lineare... \u00e8 l'uomo che prova gusto ad insegnare, che non circonda di mistero la sua macchina da presa... \u00e8 un cuor d'oro, malleabile, amico, sincero. E non c'\u00e8 altro da dire.\u201c "}
{"id": "2079986", "revid": "729019", "url": "https://it.wikipedia.org/wiki?curid=2079986", "title": "Antonio Galeazzo", "text": "Biografia.\nFece parte, insieme ad Artuso, Farina e Gardin, del pacchetto di mischia del Petrarca degli anni ottanta che si impose a pi\u00f9 riprese in ambito nazionale e forn\u00ec numerosi giocatori all'.\nEsord\u00ec in ambito internazionale a Mantova in Coppa FIRA 1984-85 contro la e, successivamente, prese parte anche alla in Australia e Nuova Zelanda, scendendo in campo contro l'.\nDisput\u00f2 il suo ultimo incontro in azzurro pi\u00f9 tardi nell'anno, a novembre contro l'.\nDal 2010 allena il Padova 555, formazione di serie C regionale veneta e dal 2012 \u00e8 tornato anche al suo , allenando le squadre giovanili del celebre sodalizio padovano.\nDal settembre 2015 allena la squadra Under-12 del Rugby Piazzola, partecipante ai concentramenti organizzati dal Comitato Regionale Veneto."}
{"id": "2079988", "revid": "599013", "url": "https://it.wikipedia.org/wiki?curid=2079988", "title": "Musil", "text": ""}
{"id": "2079994", "revid": "11959", "url": "https://it.wikipedia.org/wiki?curid=2079994", "title": "Ramle", "text": ""}
{"id": "2079996", "revid": "6923", "url": "https://it.wikipedia.org/wiki?curid=2079996", "title": "Almog\u00e0ver", "text": "Con il termine catalano di Almog\u00e0ver (aragonese: \"Almog\u00e1var\", spagnolo: \"Almog\u00e1var\", dall'arabo: \"al-Mugavari\") si indica un gruppo di soldati della Corona d'Aragona, famosi durante la \"reconquista\" cristiana della Penisola iberica. In italiano furono variamente chiamati come almogaveri, almogavari, mugaveri, mogaveri o almogravi.\nOrganizzazione.\nFurono utilizzati come mercenari in Italia, nel'Impero latino e nel Levante durante il XIII e il XIV secolo. L'origine del termine \"almog\u00e0ver\" (o \"almog\u00e1var\") non \u00e8 del tutto chiara: potrebbe derivare dall'arabo \"al-muqafir\" (\"predatore\"), \"al-mugavar\" (\"disturbatore\"), \"al-mukhavir\" (\"portatore di notizie\"), oppure dall'aggettivo \"gabar\", che si traduce come \"orgoglioso\".\nGli almog\u00e0ver provenivano in origine dai Pirenei, e furono negli ultimi periodi reclutati prevalentemente in Navarra, Aragona e Catalogna. Fanti leggeri senza corazza, ma ricoperti con cuoio, indossavano corte braghe (\"abarcas\"), ed erano armati in modo simile ai legionari romani: due pesanti giavellotti, o \"assegai\" (\"atzagaia\" in catalano) ed una spada corta.\nErano soldati di professione, e servirono regni, la Chiesa cattolica, nobili o anche citt\u00e0 in cambio del soldo; in alcune occasioni furono assoldati dall'Impero bizantino.\nStoria.\nQuando Pietro III d'Aragona mosse guerra a Carlo I d'Angi\u00f2 dopo il Vespri siciliani del 30 marzo 1282 per ottenere il possesso di Napoli e della Sicilia, gli \"almog\u00e0ver\" formarono l'elemento pi\u00f9 efficace del suo esercito. La loro disciplina e ferocia, la forza con cui lanciavano i loro giavellotti e la loro attivit\u00e0 li rese formidabili contro la cavalleria pesante dell'esercito angioino. Combattevano contro la cavalleria attaccando prima i cavalli invece dei cavalieri. Una volta che il cavaliere era a terra, era una facile vittima per gli \"almog\u00e0ver\".\nQuando la pace di Caltabellotta nel 1302 pose termine alla guerra nell'Italia meridionale, gli \"almog\u00e0ver\", sotto la guida di Ruggero da Fiore, un ex-templare, formarono la Compagnia Catalana che si pose al servizio dell'imperatore bizantino, Andronico II Paleologo, per combattere contro gli Ottomani. Sia il re d'Aragona che quello di Sicilia accettarono l'idea, dato che la pace era stata raggiunta ed era un'alternativa praticabile all'avere gli \"almog\u00e0ver\" in armi senza essere impiegati nei loro regni.\nLa loro campagna in Asia Minore durante il 1303 e il 1304 ebbe come risultato una serie di vittorie militari, ma quando insistettero per ricevere il pagamento concordato, l'imperatore si rifiut\u00f2. Di conseguenza gli \"almog\u00e0ver\" si diedero ad episodi di violenza, rendendo la loro presenza intollerabile per la popolazione bizantina. Ruggero da Fiore ed il suo luogotenente furono assassinati per ordine dell'imperatore nel 1305 mentre era in corso la discussione sui termini del loro compenso, presumibilmente su istigazione dei mercanti genovesi, che cospiravano per mantenere la loro posizione d'influenza e di potere e nel contempo estromettere i Catalani dal giro. Questo tradimento ebbe come conseguenza una serie di devastazioni fatte dagli \"almog\u00e0ver\" nei dintorni di Costantinopoli.\nIn seguito marciarono contro il duca di Atene, che apparteneva alla famiglia francese dei conti di Brienne. Il duca Gualtiero V di Brienne fu sconfitto e catturato dagli \"almog\u00e0ver\" con tutti i suoi cavalieri nella battaglia del Cefiso, in Beozia nel marzo 1311. Allora divisero le mogli ed i possedimenti dei francesi a gruppi ed elessero un principe della casa d'Aragona che li governasse.\nL'installazione di una dinastia aragonese sul ducato di Atene segn\u00f2 il culmine della potenza raggiunta dagli \"almog\u00e0ver\". Anche se in seguito il ducato cadde sotto l'impero Ottomano, tuttora il re di Spagna mantiene il titolo di duca di Atene e Neopatria'.\nIl nome di \"almog\u00e0ver\" fu ripristinato per un breve periodo nella prima guerra carlista, la guerra civile che scoppi\u00f2 durante il regno di Ferdinando VII di Spagna.\nLa brigada-paracaidista dell'attuale esercito spagnolo \u00e8 denominata \"Brigada de Infanter\u00eda Ligera Paracaidista Almog\u00e1vares VI\".\n\"Coro dels almugavers\".\n\"Aur! Aur! Desperta ferro!Deus aia!...Veyentnos sols venir, los pobles ja flamejen:veyentnos sols passar, son bech los corbs netejen.La guerra y lo saqueig, no hi ha mellors plahers.Avant, almugavers! Que avisin als fossers!La veu del somatent nos crida ja a la guerra.Fadigues, plujes, neus, calors resistirem,y si'ns abat la s\u00f2n, pendr\u00e8ra per llit la terra,y si'ns rendeix la fam carn crua menjarem!Desperta ferro! Avant! Depressa com lo llampcay\u00e8m sobre son camp!Almugavers, avant! Anem all\u00ed a fer carn!Les feres tenen fam!\""}
{"id": "2080000", "revid": "1728", "url": "https://it.wikipedia.org/wiki?curid=2080000", "title": "Almog\u00e0var", "text": ""}
{"id": "2080001", "revid": "290948", "url": "https://it.wikipedia.org/wiki?curid=2080001", "title": "Strumento di registrazione", "text": ""}
{"id": "2080002", "revid": "1728", "url": "https://it.wikipedia.org/wiki?curid=2080002", "title": "Almog\u00e1var", "text": ""}
{"id": "2080010", "revid": "11959", "url": "https://it.wikipedia.org/wiki?curid=2080010", "title": "Khalil al-Wazir", "text": ""}
{"id": "2080014", "revid": "729019", "url": "https://it.wikipedia.org/wiki?curid=2080014", "title": "Mauro Gardin", "text": "Biografia.\nInsieme ad Artuso, Farina e Galeazzo nella mischia del Petrarca che domin\u00f2 la scena rugbistica italiana degli anni ottanta (5 scudetti e una Coppa Italia), Gardin esord\u00ec in Nazionale in Coppa FIRA 1981/82 a Mosca contro l' (12-12 il risultato finale).\nSeconda linea molto prestante (quasi 2 metri di altezza), fu presente in tutte le edizioni del torneo fino al 1986, poi prese parte alla scendendo in campo in tutti i tre incontri del torneo.\nTermin\u00f2 la sua carriera internazionale un anno pi\u00f9 tardi contro la .\nDedicatosi alla carriera tecnica dopo la fine dell'attivit\u00e0 agonistica, nella stagione 2008-2009 \u00e8 l'allenatore della mischia della prima squadra del Valsugana Rugby, club padovano che milita in serie B."}
{"id": "2080015", "revid": "122246", "url": "https://it.wikipedia.org/wiki?curid=2080015", "title": "Nazionale di pallavolo femminile della Thailandia", "text": "La nazionale di pallavolo femminile della Thailandia \u00e8 una squadra asiatica ed oceaniana composta dalle migliori giocatrici di pallavolo della Thailandia ed \u00e8 posta sotto l'egida della Federazione pallavolistica della Thailandia.\nRosa.\nSegue la rosa delle giocatrici convocate per il campionato mondiale 2014."}
{"id": "2080016", "revid": "124123", "url": "https://it.wikipedia.org/wiki?curid=2080016", "title": "John Barlas", "text": " \nUtilizz\u00f2 lo pseudonimo Evelyn Douglas.\nBiografia.\nMembro del movimento decadentista, rivoluzionario di idee socialiste, dopo aver studiato al New College di Oxford ha pubblicato 8 libri di poesie dal 1884 al 1893.\nL'incontro con Oscar Wilde.\nDopo aver minacciato di far saltare in aria il parlamento, venne arrestato e liberato grazie ad Oscar Wilde, dove poi apprese le sue folle credenze, infatti Barlas credeva di essere un personaggio della bibbia, ma Wilde ne aveva compassione visto il male che la Bibbia aveva fatto come riportato in\nOpere.\nScrisse fra l'altro:"}
{"id": "2080027", "revid": "104485", "url": "https://it.wikipedia.org/wiki?curid=2080027", "title": "Distanza di visibilit\u00e0", "text": "Le Distanze di visibilit\u00e0 rappresentano le condizioni di sicurezza da calcolarsi durante la stesura del progetto stradale. Vengono distinte dalla nuova normativa stradale in:\nTali distanze, a seconda dei casi, devono essere prese in considerazione per il confronto con la \"Distanza di visuale libera\" che viene definita dalla normativa come la \"\"lunghezza del tratto di strada che il conducente riesce a vedere davanti a s\u00e9 indipendentemente dalle condizioni di traffico e dalle condizioni atmosferiche e di illuminazione\".\"\nLa presenza di opportune \"visuali libere\", sia sulla strada che in corrispondenza delle intersezioni, rappresenta una condizione primaria ed inderogabile di sicurezza della circolazione e quindi di progettazione stradale.\nDistanza di visibilit\u00e0 per l'arresto.\nDefinita dalla normativa come lo \"\"spazio minimo necessario perch\u00e9 un conducente possa arrestare il veicolo in condizione di sicurezza davanti ad un ostacolo improvviso\".\" \nDal punto di vista progettuale e quindi di calcolo, tale distanza formula_1 \u00e8 data dalla somma di due contributi:\nDove\nformula_3 rappresenta lo spazio percorso dal veicolo alla velocit\u00e0 iniziale formula_4 durante il tempo \"\u03a4\" complessivo di reazione che \u00e8 necessario al conducente per percepire l'azione di un ostacolo e mettere in azione i freni.\nformula_5 rappresenta lo spazio di arresto, ovvero la distanza percorsa dal veicolo dal momento in cui vengono azionati i freni al momento in cui si ferma.\nDistanza di visibilit\u00e0 per il sorpasso.\nDefinita dalla normativa come la \"\"lunghezza del tratto di strada occorrente per compiere una manovra di completo sorpasso in sicurezza, quando non si possa escludere l'arrivo di un veicolo in senso opposto\".\nSulle strade a due corsie \u00e8 necessario che sia garantita tale distanza per una percentuale abbastanza elevata del percorso, evitando condizioni intollerabili di sicurezza della circolazione.\nAi fini del calcolo \u00e8 stabilito che la distanza di visibilit\u00e0 per il sorpasso formula_6 \u00e8 data da:\ndove\n\"v o V\" velocit\u00e0 di progetto desunta puntualmente dal diagramma della velocit\u00e0, misurata in m/s oppure Km/h;, di valore identico sia per il veicolo sorpassante, che per quello proveniente in senso opposto. \nDistanza di visibilit\u00e0 per la manovra di cambiamento di corsia.\nDefinita dalla normativa come la \"lunghezza del tratto di strada occorrente per il passaggio da una corsia a quella ad essa adiacente nella manovra di deviazione in corrispondenza di punti singolari (intersezioni, uscite, ecc.).\"\"\nNel calcolo avremo che la distanza di visibilit\u00e0 per la manovra di cambiamento di corsia formula_8 \u00e8 data da:\ndove\nformula_10 secondi comprendono i tempi necessari per percepire, riconoscere la situazione e per la decisione ed effettuazione della manovra di cambiamento di una sola corsia (4 secondi)\n\"v o V\" velocit\u00e0 di progetto desunta puntualmente dal diagramma della velocit\u00e0, misurata in m/s oppure Km/h;"}
{"id": "2080034", "revid": "115549", "url": "https://it.wikipedia.org/wiki?curid=2080034", "title": "Associazione Sportiva Ponziana Edera", "text": ""}
{"id": "2080036", "revid": "309289", "url": "https://it.wikipedia.org/wiki?curid=2080036", "title": "Talovka", "text": "La Talovka (; conosciuto come Kujul nel suo alto e medio corso) \u00e8 un fiume dell'estremo oriente russo, tributario del mare di Ochotsk. Scorre nel Pen\u017einskij rajon del Territorio della Kam\u010datka.\nNasce dal versante occidentale dei monti Vetvejskij (monti dei Coriacchi); scorre successivamente lungo il Parapol'skij dol e, attraversando i monti della Pen\u017eina, sfocia nella baia della Pen\u017eina (golfo di \u0160elichov), a breve distanza dalla foce del fiume omonimo. Il suo maggior affluente \u00e8 l'\u0116ny\u010davajam. La Talovka \u00e8 gelata in media nel periodo novembre-maggio.\nIl fiume scorre in una zona assolutamente remota; c'\u00e8 solo un insediamento nel bacino: il villaggio di Talovka. "}
{"id": "2080039", "revid": "4711", "url": "https://it.wikipedia.org/wiki?curid=2080039", "title": "Basketball Association of Wales", "text": ""}
{"id": "2080041", "revid": "339392", "url": "https://it.wikipedia.org/wiki?curid=2080041", "title": "VIII Brigata Garibaldi", "text": ""}
{"id": "2080042", "revid": "253269", "url": "https://it.wikipedia.org/wiki?curid=2080042", "title": "Adriano Rimoldi", "text": "Biografia.\nNato a La Spezia, nei primi anni trenta si trasfer\u00ec a Firenze per studiare medicina. Appassionato di spettacolo, partecip\u00f2 ad alcune recite studentesche organizzate dai GUF-Teatro sperimentale, che nel capoluogo toscano gli consentirono di esibirsi come fine dicitore e interprete brillante. A seguito di questa attivit\u00e0, Rimoldi vinse un concorso alla radio come annunciatore e cronista, mettendo in luce oltre alla sua prestanza, la sua fotogenia e il suo volto accattivante, anche un buon timbro di voce.\nVerso la fine degli anni trenta interpret\u00f2 i primi film della sua carriera, arrivando a un ruolo da protagonista nel 1940 in \"Addio giovinezza!\", per la regia di Ferdinando Maria Poggioli, film che ottenne un notevole successo imponendo Rimoldi all'attenzione del pubblico e della critica. Negli anni seguenti ottenne diversi ruoli di protagonista in numerosi film di cappa e spada, in cui la sua baldanza e la sua agilit\u00e0 lo collocarono, accanto a Massimo Serato, Leonardo Cortese, Amedeo Nazzari, Rossano Brazzi e Roberto Villa, tra i divi pi\u00f9 ricercati del genere. Lavor\u00f2 prevalentemente con Corrado D'Errico in \"La compagnia della teppa\" (1941), \"Capitan Tempesta\" (1942), \"Il leone di Damasco\" (1942), ma anche con Mario Soldati in \"Tragica notte\" (1942), e con Dino Falconi in \"Don Giovanni\"(1942).\nFu per\u00f2 con Vittorio De Sica ne \"I bambini ci guardano\" (1943) che Rimoldi riusc\u00ec a ottenere il suo primo ruolo drammatico, interpretando l'amante di Isa Pola e ottenendo consensi lusinghieri da parte della critica, sino a quel momento molto tiepida nei suoi confronti. Il suo nome apparve frequentemente anche sui cartelloni di importanti compagnie teatrali. Durante il periodo della Repubblica Sociale Italiana, Rimoldi ripar\u00f2 in Spagna per poter continuare la carriera senza subire contraccolpi, divenendo uno dei divi pi\u00f9 apprezzati del cinema iberico.\nTorn\u00f2 in Italia verso la fine degli anni quaranta, senza per\u00f2 ritrovare il ruolo di protagonista nel cinema. Lavor\u00f2 con registi quali Fernando Cerchio, Carlo Campogalliani e Flavio Calzavara; nel 1951 ebbe inoltre la soddisfazione di prendere parte al film \"Atollo K\", con Stan Laurel e Oliver Hardy, mentre nel 1961 interpret\u00f2 il ruolo di Melchiorre nel kolossal \"Il re dei re\" di Nicholas Ray. \nTorn\u00f2 al teatro brillante nel 1952 con \"Gran baldoria\" di Garinei e Giovannini, che lo vollero anche in \"La granduchessa e i camerieri\" (1956), dove recit\u00f2 accanto a Riccardo Billi, Mario Riva, Wanda Osiris e Diana Dei, con la quale fu apprezzato protagonista di un memorabile duetto. \nFu inoltre partner di Isa Miranda nel 1955 in \"Albertina\", di Valentino Bompiani, messo in scena da Italo Alfaro. Recit\u00f2 anche per la neonata televisione, seppur con poca convinzione, interpretando assieme a Ernesto Sabbatini e Delia Scala, la commedia \"C'era una volta un biglietto da un milione\" (regia di Daniele D'Anza), trasmessa sperimentalmente dalla Rai nel 1953, cimentandosi anche con l'operetta \"Wunderbar,\" sempre per la regia di D'Anza. \nFu attivo sino al 1963, anno in cui interpret\u00f2 gli ultimi film e in cui apparve in televisione nel dramma di Clifford Odets \"Notturno a New York\", ma mor\u00ec prematuramente nel 1965.\nRimoldi era il padre della fotografa Donatella Rimoldi, moglie del critico Nico Garrone e madre del regista Matteo Garrone."}
{"id": "2080044", "revid": "767487", "url": "https://it.wikipedia.org/wiki?curid=2080044", "title": "Sorcery (Jack DeJohnette)", "text": "Sorcery \u00e8 un album di Jack DeJohnette del 1974."}
{"id": "2080045", "revid": "104265", "url": "https://it.wikipedia.org/wiki?curid=2080045", "title": "Max Beerbohm", "text": "Biografia.\nImparentato con l'attore e produttore Herbert Beerbohm Tree, frequent\u00f2 la Charterhouse School e successivamente il Merton College ad Oxford, diventando segretario del Myrmidon Club. Ricevette elogi da parte di George Bernard Shaw, lo scrittore, nel descrivere le capacit\u00e0 di Max Beerbohm, afferm\u00f2 che \u00abla sua abilit\u00e0 non era comparabile a quella di nessun altro\u00bb.\nAffascinato da Oscar Wilde e Walter Pater, si distinse non solo per l'eleganza che utilizzava nei versi, ma anche per non aver mai voluto seguire i temi romantici e sentimentali del decadentismo, distaccandosi da esso. Agli inizi della carriera prefer\u00ec utilizzare la forma del panegirico (discorso di enfatico encomio, talvolta esagerato), con uno stile affine a quello di Alexander Pope.\nLa sua prima raccolta di saggi si intitol\u00f2 \"The works of Max Beerbohm\", a cui segu\u00ec \"More\" e \"Yet again\". La sua opera successiva, \"A Christmas Garland\" si rivel\u00f2 un'imitazione di vari autori contemporanei, mentre verso la fine dell'Ottocento e i primi anni del Novecento realizz\u00f2 i suoi lavori pi\u00f9 impegnativi e riusciti: \"Happy Hypocrite\" (1897) e \"Zuleika Dohson\" (1911).\nAl termine della prima guerra mondiale, Max Beerbohm espresse il suo percorso di evoluzione artistica e d'interpretazione del mondo con le sue due opere, \"Seven Men\" ed \"And even now\" (1920).\nL'autore altern\u00f2 la pubblicazione di saggi con quelle di raccolte di disegni caricaturali impreziositi con alcune celebri battute, tra le quali si ricordano: \"Book of caricatures\" e \"The poet's corner\". La sua carriera letteraria si concluse con \"Mainly in the air\", una sorta di rievocazione delle atmosfere della Londra vittoriana.\nNel 1898 segu\u00ec Shaw lavorando come critico per \"Saturday Review\", rimanendo nel gruppo di lavoro della rivista sino al 1910.\nIl rapporto con Oscar Wilde.\nBeerbohm apostrofava Oscar Wilde come \"divinit\u00e0\", mentre lo scrittore irlandese definiva Max Beerbohm come la persona che possedeva \u00abl'eterna vecchiezza\u00bb. Quando egli scrisse Happy Hypocrite, opera che parlava di un uomo e della sua maschera, fu giudicato da Wilde quale tentativo d'imitazione dei suoi scritti, affermazione che non lo rese felice\nInoltre anche la stesura del romanzo Zuleika Dobson ricordava le opere di Wilde."}
{"id": "2080046", "revid": "287204", "url": "https://it.wikipedia.org/wiki?curid=2080046", "title": "Mari (dea)", "text": "Mari \u00e8 una divinit\u00e0 basca e con il suo consorte Sugaar (chiamato anche Maju), sono considerate le divinit\u00e0 supreme nell'antica mitologia basca. \nAspetti forme e caratteristiche.\nAlcune degli aspetti di Mari ricordano quelli delle divinit\u00e0 magico-preistoriche che governavano la vita, la morte e la rinascita delle persone, degli oggetti e dei fenomeni naturali.\nMari \u00e8 rappresentata in forme diverse: come donna, come animale (avvoltoio), e via dicendo. Sugaar, invece, assume sempre la forma di uomo o di serpente-drago.\nCreature simili alle streghe, chiamate sorginak, sono i loro servitori. Spesso hanno caratteristiche che li accomunano alle sacerdotesse pagane. \nA Mari vengono attribuite doti come profetessa e come oracolo; non a caso, gli adepti, seguendo il rito prestabilito, la chiamavano tre volte sostando davanti alle grotte per poi interrogarla. Lei compariva all'ingresso delle sue abitazioni, le cui pareti sono decorate di oro e oggetti preziosi, che se trafugati perdono il loro valore e si tramutano in carbone. Quindi la dea governa anche l'avidit\u00e0 degli umani e nello stesso tempo \u00e8 in grado di trasmutare le sostanze.\nTra i suoi compiti fondamentali, vi \u00e8 quello di presiedere la stesura delle leggi e di controllarne il rispetto. Inoltre governa tutti i fenomeni meteorologici, che scatena, talvolta, per punire i suoi sudditi. Per placare le ire della dea i fedeli compiono una serie di riti invocatori, propiziatori che nell'ambito di un sincretismo religioso, comprendono anche messe cattoliche.\nTra i suoi appellattivi, quello ricorrente \u00e8 \"Signora\".\n\u00c8 associata con la luna.\nIl suo regno.\nI luoghi dove, abitualmente, si manifesta sono le vicinanze delle grotte, tra le principali, quelle di Amboto. La dea \u00e8 considerata la regina degli inferi, che comunicano con il mondo tramite grotte e anche pozzi. Attraverso essi fuoriescono, talvolta, i morti e proprio per questo motivo, i fedeli ponevano daventi agli ingressi offerte e cibo. La terra adiacente a queste porte d'accesso \u00e8 ricca, fertile.\nIl suo culto, in qualche modo, \u00e8 sopravvissuto alle persecuzioni dell'Inquisizione spagnola, alle distruzioni e alle esecuzioni sommarie, effettuati soprattutto tra Zugarramurdi e Logro\u00f1o, che erano le citt\u00e0 pi\u00f9 importanti del culto."}
{"id": "2080047", "revid": "4711", "url": "https://it.wikipedia.org/wiki?curid=2080047", "title": "Suomen Koripalloliitto", "text": ""}
{"id": "2080050", "revid": "393899", "url": "https://it.wikipedia.org/wiki?curid=2080050", "title": "Ciotola", "text": "Ciotola \u00e8 il nome generico di contenitori per il cibo di forma semisferica. Di forma e dimensione legate all'uso e alle tradizioni locali sono realizzate con i materiali pi\u00f9 vari: ceramica, porcellana, legno, vetro, arcopal, acciaio inox, alluminio. Quelle infrangibili sono realizzate in melammina o materiale plastico, quelle usa e getta in plastica leggera. Le caratteristiche di una ciotola sono: capacit\u00e0 di contenere liquidi, forma tondeggiante e panciuta, assenza di manici e piedini. \nNel linguaggio comune, il nome ciotola viene anche, solitamente, utilizzato per indicare contenitori di cibo per cani domestici."}
{"id": "2080051", "revid": "767487", "url": "https://it.wikipedia.org/wiki?curid=2080051", "title": "Cerco tiempo", "text": "Cerco tiempo (1996) \u00e8 il secondo album registrato in studio dal gruppo napoletano 99 Posse.\nIl disco.\nCon questo lavoro si aggiunge al gruppo la voce di Meg che contribuir\u00e0 poi a tutti gli album successivi fino allo scioglimento nel 2001. Inoltre la musicalit\u00e0 della band si allontana dalle tipiche sonorit\u00e0 reggae/raggamuffin accostandosi ad un hip hop con influenze dub e dancehall.\nRispetto al primo album i testi si affacciano a tematiche pi\u00f9 introspettive che politiche, senza per\u00f2 abbandonare mai la linea della protesta e della militanza comunista.\nL'album si aggiudica il disco d'oro con copie vendute."}
{"id": "2080052", "revid": "4711", "url": "https://it.wikipedia.org/wiki?curid=2080052", "title": "Estonian Basketball Association", "text": ""}
{"id": "2080053", "revid": "2130303", "url": "https://it.wikipedia.org/wiki?curid=2080053", "title": "Concattedrale di Ostuni", "text": "La concattedrale di Ostuni, posta alla sommit\u00e0 del colle pi\u00f9 alto della citt\u00e0 e dedicata a Santa Maria dell'Assunzione, fu iniziata nel 1435 e completata tra il 1470 e il 1495.\nStruttura.\nHa una caratteristica facciata di tarde forme gotiche, tripartita da lesene. La parte centrale termina con un timpano formato da due archi inflessi, le ali con due mezze lunette; timpano e lunette hanno un coronamento di archetti trilobi a profilo seghettato su mensole scolpite, che si prolunga sui fianchi e attorno al transetto. La facciata \u00e8 aperta da tre eleganti portali ogivali (nella lunetta di quello mediano un bassorilievo raffigura la \"Madonna col Bambino in gloria\") sormontati ciascuno da un rosone, di cui quello centrale, notevolmente pi\u00f9 grande, ha 24 raggi. Altri rosoni sono nelle testate del transetto.\nL'interno, a croce latina a tre navate su colonne, \u00e8 stato rifatto in epoca settecentesca, con soffitto piano dipinto e cappelle barocche (presso l'ingresso, rimane una colonna della costruzione primitiva). Al termine della navata sinistra \u00e8 collocato un altare in legno del 1734 con \"busti dei santi Oronzo, Biagio e Agostino\". Nell'abside vi \u00e8 un coro in legno di noce riccamente intagliato (XVII secolo). Nella navata destra \"sepolcro del vescovo Filo\" (1720); nell'ultima cappella c'era una \"Madonna col Bambino e Santi\", di Jacopo Palma il Giovane (trafugata).\nL'archivio capitolare possiede oltre 200 pergamene dal 1137.\nDal 1986 \u00e8 concattedrale dell'arcidiocesi di Brindisi-Ostuni.\nNel 2011 \u00e8 stata insignita del titolo di basilica minore."}
{"id": "2080054", "revid": "599013", "url": "https://it.wikipedia.org/wiki?curid=2080054", "title": "Harald Rofner", "text": "Biografia.\nSpecialista delle prove tecniche, Harald Rofner ottenne il suo primo risultato di rilievo in Coppa del Mondo il 16 marzo 1969 a Mont-Sainte-Anne, giungendo 10\u00ba in slalom speciale. Il 17 gennaio 1971 sal\u00ec per la prima volta sul podio, piazzandosi 2\u00ba nello slalom speciale di Sankt Moritz alle spalle dello statunitense Tyler Palmer. Una settimana dopo concluse 3\u00ba a Kitzb\u00fchel, dietro ai francesi Jean-No\u00ebl Augert e Alain Penz. L'ultimo piazzamento della sua attivit\u00e0 agonistica, nonch\u00e9 terzo e ultimo podio in Coppa del Mondo, fu il 3\u00ba posto ottenuto il 19 dicembre dello stesso anno dietro a Palmer e ad Augert sulle nevi di Sestriere."}
{"id": "2080057", "revid": "4711", "url": "https://it.wikipedia.org/wiki?curid=2080057", "title": "Danmarks Basketball-Forbund", "text": ""}
{"id": "2080066", "revid": "767487", "url": "https://it.wikipedia.org/wiki?curid=2080066", "title": "Saved (album)", "text": "Saved \u00e8 il ventesimo album in studio del cantautore statunitense Bob Dylan, pubblicato il 23 giugno 1980 dalla Columbia Records.\nIl disco.\n\"Saved\" \u00e8 il secondo album di Dylan pubblicato dopo la sua conversione alla religione cristiana, (dopo il buon successo di \"Slow Train Coming\" nel 1979), e rappresenta il capitolo centrale e pi\u00f9 ortodosso della sua cosiddetta \"trilogia religiosa\". Ogni canzone dell'album riguarda la sua forte fede personale in Dio e presenta significative influenze gospel; al contrario del suo predecessore, molte critiche colpirono \"Saved\" per le sue canzoni dogmatiche e per gli arrangiamenti ritenuti troppo ampollosi. Mentre nel Regno Unito il disco ottenne un buon numero 3 in classifica, negli Stati Uniti raggiunse soltanto la posizione numero 24 durante una breve permanenza in classifica e non divenne mai disco d'oro.\nProduzione.\nLe sessioni di registrazione di \"Saved\" si svolsero nei Muscle Shoals Sound Studio di Sheffield (Alabama) durante il mese di febbraio del 1980. Con la produzione di Jerry Wexler e Barry Beckett, gi\u00e0 presenti in \"Slow Train Coming\", Dylan mise insieme un gruppo costituito dal chitarrista Fred Tackett, dal tastierista Spooner Oldham, dal pianista Terry Young, dal bassista Tim Drummond e dal batter\u00edsta Jim Keltner. L'11 febbraio, durante la prima seduta, la band prov\u00f2 svariate versioni del brano \"Convenant Woman\" che per\u00f2 furono scartate. Il giorno seguente, Dylan incise \"Solid Rock\", \"Saved\", \"What Can I Do For You?\" e \"A Satisfied Mind\", che finirono tutte sull'album. Le canzoni vedevano tutte la presenza delle coriste Clydie King, Regina Havis e Mona Lisa Young.\nLe sessioni di \"Saved\" si svolsero senza particolari intoppi o ritardi, e l'album venne approntato rapidamente. Altre due canzoni, \"Saving Grace\" e \"Pressing On\", erano state registrate il 13 febbraio, mentre il giorno successivo, nella quarta sessione per il disco, Dylan volle incidere i nastri master di \"In The Garden\" e \"Are You Ready?\" La quinta ed ultima seduta venne dedicata al rifacimento di \"Covenant Woman\".\nCopertina.\nLa copertina di \"Saved\" originariamente rappresentava un dipinto di Tony Wright raffigurante la mano di Dio che scendeva dal cielo per toccare le mani dei suoi fedeli. Tuttavia, questa copertina fu in seguito sostituita da un dipinto di Dylan sul palco durante un'esibizione, allo scopo di minimizzare la natura apertamente religiosa della copertina originale, che \u00e8 comunque ricomparsa in alcune pubblicazioni successive e per l'edizione in CD dell'album.\nUna citazione all'interno recita, \"\u00abVerr\u00e0 il giorno, disse il Signore, in cui creer\u00f2 una nuova alleanza con la casata di Israele, e con la casata di Giuda (Geremia 31:31)\u00bb\".\nAccoglienza.\nAll'epoca della sua pubblicazione, \"Saved\" ricevette recensioni generalmente negative da parte della stampa musicale. Stephen Thomas Erlewine di AllMusic scrive: \u00abSe \"Saved\" serv\u00ec a qualcosa, fu provare che il cristianesimo rinato di \"Slow Train Coming\" non era una moda passeggera, e che, al contrario, signifiva qualcosa di molto importante per Dylan. Che significasse qualcosa di importante anche per il suo pubblico era per\u00f2 un'altra cosa, ed \u00e8 qui che la religione mette in ombra la sua musica, trasformando l'album in un sermone reazionario ad un pubblico che certamente non viene convertito, n\u00e9 lo sar\u00e0 mai. E se in \"Slow Train Coming\" Dylan ebbe un picco creativo supportato da composizioni di buon livello e da una band flessibile, qui produce canzoni di routine con la conseguenza di pubblicare un disco scialbo e piatto rispetto al precedente\u00bb. In modo simile, Robert Christgau scrisse sul \"Village Voice\": \u00abNel caso ve lo stiate chiedendo, \"Slow Train Coming\" non era l'album di Jerry Wexler o del vecchio R. Zimmerman, o di Ges\u00f9. Era l'album di Mark Knopfler. In ogni caso, il primo barlume di fede \u00e8 il pi\u00f9 profondo\u00bb. In una cr\u00edtica pi\u00f9 favorevole, Kurt Loder della rivista \"Rolling Stone\" comment\u00f3: \u00abL'unico miracolo qui che vale la pena di vedere \u00e8 il trionfo artistico di Dylan sopra il dogma professato. Musicalmente, \"Saved\" potrebbe essere il suo album migliore sin da \"Desire\", tuttavia, non \u00e8 buono come avrebbe potuto essere. Dylan non ha molte possibilit\u00e0 di riuscire a convertire qualcuno\u00bb.\nRivelatosi un fallimento commerciale, \"Saved\" ebbe uno dei piazzamenti peggiori per un disco di Dylan negli Stati Uniti (24\u00ba posto nella classifica \"Billboard 200\"), ottenendo il risultato pi\u00f9 negativo sin dai tempi di \"Another Side of Bob Dylan\" del 1964. Inoltre, le vendite furono inferiori a quelle dei lavori precedenti, e \"Saved\" divenne il primo album in studio del musicista - oltre al suo omonimo album di debutto, a non essere certificato dalla RIAA. I singoli estratti dal disco, \"Solid Rock\" e la title track \"Saved\", patirono la medesima sorte non entrando nemmeno nella \"Billboard Hot 100\". Nonostante tutto, \"Saved\" ottenne migliori risultati nel Regno Unito, dove si piazz\u00f2 al terzo posto nella \"Official Albums Chart\" e venne certificato disco di platino dalla BPI con vendite superiori alle 60,000 copie. L'album entr\u00f2 nella \"top 10\" di altri Paesi europei quali Norvegia e Svezia, dove si piazz\u00f2 rispettivamente al quinto ed al nono posto in classifica."}
{"id": "2080067", "revid": "4711", "url": "https://it.wikipedia.org/wiki?curid=2080067", "title": "Cyprus Basketball Federation", "text": ""}
{"id": "2080068", "revid": "110157", "url": "https://it.wikipedia.org/wiki?curid=2080068", "title": "Quintessence (Bill Evans)", "text": "Quintessence \u00e8 un album di Bill Evans del 1976."}
{"id": "2080074", "revid": "4711", "url": "https://it.wikipedia.org/wiki?curid=2080074", "title": "Bulgarian Basketball Federation", "text": ""}
{"id": "2080075", "revid": "1568601", "url": "https://it.wikipedia.org/wiki?curid=2080075", "title": "Urmi", "text": "L'Urmi (; l'accento va sull'ultima sillaba) \u00e8 un fiume dell'Estremo oriente russo che scorre nei \"rajon\" Verchnebureinskij e Chabarovskij del Territorio di Chabarovsk, e nel Smidovi\u010dskij rajon dell'Oblast' autonoma ebraica.\nDescrizione.\nIl fiume \u00e8 il ramo sorgentizio di destra della Tunguska (bacino idrografico dell'Amur). Nasce dal versante meridionale dei monti Bad\u017eal'skij ad un'altitudine di circa 1\u00a0730\u00a0m; quindi scorre lungo la cresta Bureinskij e, nel corso inferiore, lungo il bassopiano del basso Amur. Si unisce con il fiume Kur (ramo sorgentizio di sinistra) dando origine alla Tunguska alcuni chilometri a valle dell'insediamento di Smidovi\u010d. Il fiume non incontra centri urbani di rilievo in tutto il suo corso. La lunghezza del fiume \u00e8 di 458\u00a0km, l'area del bacino \u00e8 di 15\u00a0000\u00a0km\u00b2. L'Urmi \u00e8 navigabile fino al villaggio di Tomskoe.\nIl fiume, analogamente a molti fiumi del bacino dell'Amur, ha un regime caratterizzato da portate minime a fine inverno e massimi estive e autunnali, in dipendenza dalle abbondanti piogge che cadono in queste due stagioni.\nI maggiori affluenti del fiume sono: Demkukan, Berend\u017ea, Bol'\u0161oj In (da destra), Pa\u010dan, Syn\u010duga, Kukan, Sozero (da sinistra).\nUn grande giacimento di stagno (il deposito di Pravourmijskoe) si trova nella parte alta del fiume. Il fiume Urmi (nel corso inferiore) segna il confine amministrativo tra la regione autonoma ebraica (riva destra) e il territorio di Chabarovsk (riva sinistra).\nFauna.\nIl fiume \u00e8 popolato da pesci della sottofamiglia \"Thymallinae\", inoltre da: luccio dell'Amur (\"Esox reicherti\"), \"Brachymystax lenox\", salmone keta, ido, taimen, coregone, aspio, \"Silurus asotus\"."}
{"id": "2080081", "revid": "797031", "url": "https://it.wikipedia.org/wiki?curid=2080081", "title": "L'ipocrita felice", "text": "L'ipocrita felice \u00e8 un racconto di Max Beerbohm. Da esso \u00e8 stata tratta un'opera teatrale di un atto.\nTrama.\nNarra di Lord George Hell (cio\u00e8 Giorgio Inferno), un dandy vizioso, libertino e ingannatore che corteggia ogni donna gli si pari innanzi. Durante un viaggio George incontra la ballerina Jenny Mere: un nano, che in realt\u00e0 \u00e8 Cupido colpisce con la sua freccia il petto di George, che improvvisamente si innamora di Jenny e le chiede di sposarlo. Lei per\u00f2 rifiuta perch\u00e9 vuole sposare un uomo con il viso di un santo.\nCritica.\nL'opera una chiara parodia delle opere di Oscar Wilde che al riguardo scrisse a Beerbohm una lettera di apprezzamento."}
{"id": "2080082", "revid": "204012", "url": "https://it.wikipedia.org/wiki?curid=2080082", "title": "The Happy Hypocrite", "text": ""}
{"id": "2080084", "revid": "204012", "url": "https://it.wikipedia.org/wiki?curid=2080084", "title": "Happy Hypocrite", "text": ""}
{"id": "2080087", "revid": "196390", "url": "https://it.wikipedia.org/wiki?curid=2080087", "title": "Basketball Federation of Bosnia and Herzegovina", "text": ""}
{"id": "2080090", "revid": "119449903", "url": "https://it.wikipedia.org/wiki?curid=2080090", "title": "Odoardo Jalla", "text": " Pastore valdese, \u00e8 stato direttore della Claudiana dal 1890 al 1925.\nBiografia.\nOdoardo Jalla \u00e8 nato ai Chiotti di Riclaretto (attuale comune di Perrero in Provincia di Torino), dove il padre era pastore valdese. Dopo gli studi presso il Collegio valdese di Torre Pellice e la Scuola di Teologia di Firenze, \u00e8 consacrato pastore valdese nel 1881.\nLo stesso anno sposa Clara Gay, figlia del pastore di Luserna San Giovanni, da cui avr\u00e0 tre figli e una figlia.\nLa sua prima sede pastorale \u00e8 a Venezia (1881), seguita da Treviso e diaspora veneta (1882-1884) e Soglio nel cantone svizzero dei Grigioni (1884-1890), ma nel 1890 si trasferisce a Firenze dove ricopre l'incarico di direttore della Societ\u00e0 delle Pubblicazioni evangeliche (Claudiana) fino al 1925, anno della sua emeritazione. Il suo periodo di direzione coincise con un periodo estremamente florido della Claudiana ottocentesca, come pure con il periodo di crisi che port\u00f2 al trasferimento della Claudiana da Firenze a Torre Pellice nel 1924. \u00c8 stato direttore della Claudiana per 35 anni, intervallo di tempo pi\u00f9 lungo della storia della Claudiana, precedendo di poco Carlo Papini che fu direttore dell'editrice dal 1964 al 1998.\nMuore a Torre Pellice il 6 giugno 1932."}
{"id": "2080091", "revid": "339392", "url": "https://it.wikipedia.org/wiki?curid=2080091", "title": "8\u00b0 Brigata Garibaldi", "text": ""}
{"id": "2080092", "revid": "287204", "url": "https://it.wikipedia.org/wiki?curid=2080092", "title": "Chastach", "text": "Il Chastach (; chiamato anche: Tuora-Jurjach, \u0422\u0443\u043e\u0440\u0430-\u042e\u0440\u044f\u0445; e Chalkan, \u0425\u0430\u043b\u043a\u0430\u043d) \u00e8 un fiume della Russia siberiana orientale, tributario di sinistra della Indigirka. Scorre nell\"ulus\" Ojmjakonskij nella Repubblica Autonoma della Jacuzia.\nNasce con il nome di Chalkan dalla sezione meridionale dei monti del Chalkan, scorrendo successivamente nell'altopiano di Ojmjakon, in un bacino ricco di laghi (circa 1\u00a0900, per una superficie complessiva di circa 145\u00a0km\u00b2); a valle della confluenza dell'affluente Burga\u010den (\u0411\u0443\u0440\u0433\u0430\u0447\u0435\u043d) assume il nome di Chastach o Tuora-Jurjach. Oltre al Burga\u010den (lungo 82\u00a0km), un altro affluente di rilievo \u00e8 il Labynkyr (107\u00a0km). Riceve poi il Chastach (58\u00a0km) e il Buor-Jurjach (132\u00a0km) e subito dopo si unisce al Taryn-Jurjach dando cos\u00ec origine all'Indigirka.\nIl bacino ha un clima continentale freddo, con inverni lunghi e rigidi (circa otto mesi) ed estati brevi e fresche. Si trova in una zona di permafrost continuo. Il fiume \u00e8 gelato, mediamente, dall'inizio di ottobre a fine maggio."}
{"id": "2080093", "revid": "486946", "url": "https://it.wikipedia.org/wiki?curid=2080093", "title": "Halkan", "text": ""}
{"id": "2080094", "revid": "486946", "url": "https://it.wikipedia.org/wiki?curid=2080094", "title": "Khalkan", "text": ""}
{"id": "2080095", "revid": "80339", "url": "https://it.wikipedia.org/wiki?curid=2080095", "title": "Tuora-Jurjach", "text": ""}
{"id": "2080096", "revid": "486946", "url": "https://it.wikipedia.org/wiki?curid=2080096", "title": "Tuora Jurjach", "text": ""}
{"id": "2080097", "revid": "158913", "url": "https://it.wikipedia.org/wiki?curid=2080097", "title": "Otello Toso", "text": "Biografia.\nVentenne, decide di trasferirsi a Roma per intraprendere la carriera d'attore, dove ha l'opportunit\u00e0 di iscriversi al primo corso di recitazione del Centro sperimentale di cinematografia. Al suo fianco ci sono Clara Calamai, Andrea Checchi, Elli Parvo, Alida Valli e i due futuri registi Pietro Germi e Luigi Zampa. L\u00ec conosce anche Pierina Paci che sposer\u00e0 nel 1942.\nPartecipa al colossal risorgimentale \"1860\", voluto dal suo maestro Alessandro Blasetti per interpretare un garibaldino veneto, con una paga di 50 lire al giorno. A partire dal 1939, anno in cui consegue il diploma, figura in una serie di film in cui viene utilizzato soprattutto come \"seduttore beffardo e sornione\".\nLavora con i pi\u00f9 importanti registi dell'epoca, Amleto Palermi, Mario Bonnard, Mario Camerini, Giacomo Gentilomo e ovviamente Blasetti. Tra le sue interpretazioni pi\u00f9 significative in questi anni ci sono quelle in \"Ridi pagliaccio\" di Camillo Mastrocinque, \"Inviati speciali\" di Romolo Marcellini, \"Due lettere anonime\" di Mario Camerini.\nNel 1955, diretto dallo spagnolo Juan Antonio Bardem, recita al fianco di Lucia Bos\u00e8 in \"Gli egoisti\", da alcuni ritenuta la sua prova pi\u00f9 intensa e rigorosa.\nA teatro lavora con la compagnia Ricci-Magni in \"La morte civile\" di Paolo Giacometti e in \"Antonio e Cleopatra\" con la compagnia di Franco Enriquez.\nAttore di solida impostazione tecnica, dotato di una presenza scenica non comune, con l'avvento della televisione Toso si dedica agli sceneggiati, lavorando con Anton Giulio Majano in \"Ricordo la mamma\", \"Caleidoscopio\", \"Adunanza di condominio\" e \"Una tragedia americana\", con Fino per \"Il poverello\" (in cui interpreta Bernardone, il padre di Santa Chiara) e \"I polli di Enrico IV\", con Gilberto Tofano in \"Viaggio a Bruxelles\", \"Fran\u00e7ois Villon\" e \"Cagliostro\", con Edmo Fenoglio in \"I Giacobini\" e \"Le anime morte\" (da Gogol). Compare anche in \"Giallo club. Invito al poliziesco\" e \"Ritorna il tenente Sheridan\" del 1963 accanto a Ubaldo Lay.\nDotato di una voce intensa, svolge anche l'attivit\u00e0 di doppiatore dando la voce, fra gli altri, a Robert Ryan in \"Stasera ho vinto anch'io\".\nLa sua ultima apparizione \u00e8 in \"L'arcas\" di Giacomo Colli, produzione televisiva trasmessa postuma: Otello Toso muore in un incidente automobilistico a Curtarolo, nei pressi di Padova, il 15 marzo 1966.\nLa figlia Silvia Toso ha curato e condotto per anni trasmissioni radiofoniche Rai, tra cui Hollywood party su Radiotre."}
{"id": "2080099", "revid": "486946", "url": "https://it.wikipedia.org/wiki?curid=2080099", "title": "Tuora Yuryakh", "text": ""}
{"id": "2080101", "revid": "486946", "url": "https://it.wikipedia.org/wiki?curid=2080101", "title": "Tuora-Yuryakh", "text": ""}
{"id": "2080102", "revid": "4711", "url": "https://it.wikipedia.org/wiki?curid=2080102", "title": "Federation Belge de Basketball", "text": ""}
{"id": "2080104", "revid": "20206238", "url": "https://it.wikipedia.org/wiki?curid=2080104", "title": "Grotta di Chauvet", "text": ""}
{"id": "2080106", "revid": "1305772", "url": "https://it.wikipedia.org/wiki?curid=2080106", "title": "Pistola automatica", "text": ""}
{"id": "2080110", "revid": "20206282", "url": "https://it.wikipedia.org/wiki?curid=2080110", "title": "Orgnac", "text": ""}
{"id": "2080112", "revid": "199745", "url": "https://it.wikipedia.org/wiki?curid=2080112", "title": "Cimbalaria", "text": ""}
{"id": "2080115", "revid": "767487", "url": "https://it.wikipedia.org/wiki?curid=2080115", "title": "Filippo Malabayla", "text": "Biografia.\nNacque dal conte Daniele Malabayla e Maria Pelletta. Venne ordinato cistercense nel 1595 a Roma. Nell'ordine fece carriera assumendone la carica di Generale della sua congregazione. Dopo quarant'anni di assenza dalla citt\u00e0 di Asti vi fece ritorno; mor\u00ec nel monastero della Consolata.\nLa polemica con monsignor Della Chiesa.\nNel 1654, Francesco Agostino Della Chiesa, vescovo di Saluzzo, descrisse gli astigiani come ribelli dei propri vescovi, di scarso valore militare, eretici che si erano arricchiti grazie alla continua pratica dell'usura.\nIl Consiglio Civico indignato, incaric\u00f2 il padre cistercense di confutare le tesi del presule saluzzese; egli pubblic\u00f2 nel 1647 un opuscolo anonimo polemico intitolato \"Clypeus civitatis Astensis at retudenda tela quae auctor Chronologicae historiae de presulibus pedemontanis in eam intorsit\".\nIl Della Chiesa reag\u00ec alla pubblicazione con l'\" Illustratio historica\" e sette anni dopo il Malabayla rispose con la pubblicazione di un nuovo \"Clypeus\", questa volta firmato col proprio nome.\nNell'intento di difendere la propria patria, l'abate astigiano infarc\u00ec la storia della citt\u00e0 con molte inesattezze e mistificazioni, la pi\u00f9 importante di tutte quella che i suoi concittadini non si ribellarono mai all'autorit\u00e0 vescovile, fatto al contrario che \u00e8 alla base della nascita del comune di Asti nel medioevo.\nAnche la presunta discendenza del martire astigiano San Secondo dalla famiglia romana Vezia era da imputare al feudo di Vezza d'Alba della famiglia Malabayla.\n\u00c8 probabile che sia stato anche il primo a dare l'appellativo di Hasta Pompeja alla citt\u00e0 nel periodo romano.\nQueste teorie rimasero fino al XVIII secolo, quando Gian Secondo de Canis prima e Serafino Grassi in seguito svelarono che molte teorie dell'abate astigiano erano frutto di una sua personale interpretazione \"curiosa\".\nIl Grassi nella sua \"Storia della citt\u00e0 di Asti\" ipotizz\u00f2 che l'appellativo di Pompeja derivasse forse dalla colonizzazione della citt\u00e0 ad opera di Strabone Pompeo padre del Magno e rinforz\u00f2 la tesi con la presenza dell'arco romano costruito nella zona sud-occidentale della citt\u00e0 ed ancora presente nella raffigurazione pittorica della citt\u00e0 nel XVI secolo.\nAnche il \"Compendio Historiale\" in antichit\u00e0 attribuito a Guido Malabayla e il \"Memoriale di Raimondo Turco\" che rinforzavano le teorie del religioso, sono stati scritti da Filippo Malabayla."}
{"id": "2080116", "revid": "59645", "url": "https://it.wikipedia.org/wiki?curid=2080116", "title": "Q. Patrick", "text": ""}
{"id": "2080117", "revid": "4711", "url": "https://it.wikipedia.org/wiki?curid=2080117", "title": "Belarussian Basketball Federation", "text": ""}
{"id": "2080122", "revid": "1442080", "url": "https://it.wikipedia.org/wiki?curid=2080122", "title": "Corydoras caudimaculatus", "text": "Corydoras caudimaculatus \u00e8 un pesce tropicale d'acqua dolce, appartenente alla famiglia Callichthyidae.\nDistribuzione e habitat.\nCorso superiore del Rio Guapor\u00e9, tra Brasile e Bolivia, in affluenti e canali naturali. Preferisce luoghi con buona vegetazione ma anche ampi tratti liberi di sabbia fine, qualche nascondiglio (radici legnose), acqua limpida con temperatura di 22-26 \u00b0C, pH 6-7 e durezza fino a 15\u00b0dGH.\nDescrizione.\nLunghezza: fino a 6 cm. \nLe caratteristiche fisiche del corpo non si discostano di molto da quelle degli altri \"Corydoras\".\nDimorfismo sessuale: le femmine mature si riconoscono per il ventre gonfio di uova.\nComportamento.\nPacifico e socievole come la maggioranza dei congeneri, si trattiene sempre sul fondo frugandovi con i barbigli in cerca di cibo. L'attivit\u00e0 di questo pesce \u00e8 prevalentemente diurna. Vive in gruppi di non meno di 10 esemplari.\nRiproduzione.\nSimile a quella degli altri \"Corydoras\". \nAlimentazione.\nEssendo onnivoro si nutre di piccoli crostacei, larve, insetti ed altri invertebrati presenti fra la vegetazione e nel substrato, oltre che di detriti animali e vegetali, persino di semi.\nAcquariofilia.\nSi pu\u00f2 allevare in vasche di comunit\u00e0 dialmeno 100 litri e riprodurre con successo in cattivit\u00e0, anche se rimane comunque un pesce raro. Uno \u201cspazzino\u201d ideale, in commercio si trovano quasi esclusivamente esemplari di cattura che si rivelano comunque abbastanza robusti. Importanti regolari cambi parziali d'acqua ed un buon filtraggio. Si nutre di tutto ci\u00f2 che di commestibile trova sul fondo, necessaria per\u00f2 un'integrazione a base di mangime in compresse per pesci di fondo onnivori. Allevare un numero minimo di 10 individui."}
{"id": "2080125", "revid": "124123", "url": "https://it.wikipedia.org/wiki?curid=2080125", "title": "\u00d1uflo de Chaves", "text": " \u00c8 conosciuto principalmente per aver fondato la citt\u00e0 di Santa Cruz de la Sierra, in quella che oggi \u00e8 la Bolivia.\nBiografia.\n\u00d1uflo de Chaves nacque e crebbe nel piccolo villaggio spagnolo di Santa Cruz de la Sierra (\"Santa Croce delle Montagne\"), circa 12 km a sud di Trujillo in Estremadura.\nSi arruol\u00f2 nella marina militare partendo da conquistador alla volta del Sudamerica.\nNel 1544 ad Asunci\u00f3n (l'odierno Paraguay) partecip\u00f2 alla rivolta contro il governatore spagnolo \u00c1lvar N\u00fa\u00f1ez Cabeza de Vaca. Support\u00f2 Domingo Mart\u00ednez de Irala nella nomina a governatore, e prepar\u00f2 una spedizione verso Charcas (l'attuale Sucre). Nel 1557 pianific\u00f2 una spedizione volta alla conquista delle terre Jarayes, raggiungendo quello che oggi \u00e8 noto come lo stato federale brasiliano del Mato Grosso, dove pensava di trovare miniere d'oro.\nNel 1561 si spost\u00f2 nel bacino dell'Amazzonia meridionale con un gruppo di coloni, dove fond\u00f2 la citt\u00e0 di Santa Cruz de la Sierra, dandole il nome della propria citt\u00e0 natale in Spagna. \u00d1uflo de Chaves vi si insedi\u00f2 con la famiglia, divenendo il primo europeo ad importare capre e pecore nella regione. Venne ucciso durante un conflitto con i nativi Itatin nel 1568. Pochi anni dopo l'insediamento si spost\u00f2 di 220 km ad ovest a causa dei continui scontri con i nativi.\nIn Bolivia esiste la provincia di \u00d1uflo de Ch\u00e1vez, nel Dipartimento di Santa Cruz, dedicata proprio a lui."}
{"id": "2080126", "revid": "20206394", "url": "https://it.wikipedia.org/wiki?curid=2080126", "title": "Cerealicultura", "text": ""}
{"id": "2080129", "revid": "587852", "url": "https://it.wikipedia.org/wiki?curid=2080129", "title": "Gran Premio del Canada 1974", "text": "Il Gran Premio del Canada 1974 \u00e8 stata la quattordicesima prova della stagione 1974 del Campionato mondiale di Formula 1. Si \u00e8 corsa domenica 22 settembre 1974 sul Circuito di Mosport. La gara \u00e8 stata vinta dal brasiliano Emerson Fittipaldi su McLaren-Ford Cosworth; per il vincitore si tratt\u00f2 del dodicesimo successo nel mondiale. Ha preceduto sul traguardo lo svizzero Clay Regazzoni su Ferrari e lo svedese Ronnie Peterson su Lotus-Ford Cosworth. \nVigilia.\nAnalisi per il campionato piloti.\nLo svizzero Clay Regazzoni guidava la classifica mondiale per i piloti, con un punto di margine su Jody Scheckter e tre su Emerson Fittipaldi. Pi\u00f9 staccati erano l'altro ferrarista, Niki Lauda, a 8 punti da Regazzoni, e Ronnie Peterson, a 15 punti, ma entrambi ancora, almeno matematicamente, in lizza per il titolo, a due gare dal termine della stagione.\nIl regolamento prevedeva che contassero solo i 6 migliori risultati delle ultime 7 gare, ma nessun pilota si trovava nella condizione di dover scartare un risultato degli ultimi due gran premi.\nRegazzoni avrebbe vinto il titolo solo se avesse vinto la gara del Canada, con Scheckter non classificato nella zona dei punti e Fittipaldi al massimo quinto.\nAnalisi per la coppa costruttori.\nLa McLaren comandava la classifica riservata ai costruttori, con due punti di margine sulla Scuderia Ferrari, 12 sulla Tyrrell. Solo la migliore vettura giunta nella zona dei punti contava ai fine della classifica della Coppa Costruttori e, anche per tale classifica, il regolamento prevedeva che contassero solo i 6 migliori risultati delle ultime 7 gare, ma, anche in questo caso, come per i piloti, nessuna delle contendenti al titolo si trovava nella condizione di scartare dei punti nelle ultime due gare. \nLa casa britannica avrebbe vinto il suo primo titolo se una sua vettura si fosse aggiudicata il gran premio, con la prima Ferrari non meglio di sesta.\nAspetti tecnici.\nLa Penske port\u00f2 al debutto la PC1, dotata del classico motore Ford Cosworth DFV, del cambio Hewland e di gomme Goodyear; disegnata da Geoff Ferris, era in monoscocca di alluminio. Anche la Parnelli fece debuttare la sua prima monoposto di Formula 1, la Parnelli VPJ4: anch'essa spinta dal Ford Cosworth DFV, con cambio Hewland, utilizzava pneumatici Firestone. Il suo ideatore fu Maurice Philippe, ingegnere con lunga esperienza alla Lotus.\nLa Hesketh port\u00f2 in pista una nuova versione della 308, denominata \"MK II\", modificata da Harvey Postlethwaite. La Lotus decise di far correre i propri piloti col vecchio modello 72, in luogo della 76.\nAspetti sportivi.\nPochi giorni prima del gran premio il Tribunale della FIA decise di riclassificare Niki Lauda al quinto posto, nel Gran Premio di Gran Bretagna. Lauda, che era entrato ai box al penultimo giro, per cambiare gli pneumatici, era stato rallentato, nel rientro in pista, dalle persone che avevano invaso la zona, tanto da essere fermato dai commissari. La FIA abbuon\u00f2 un giro all'austriaco, che scal\u00f2 da nono a quinto; questo permise a Lauda di conquistare due punti per la classifica dei piloti. L'austriaco sal\u00ec a 38 punti, a 8 dal leader della classifica, il suo compagno di scuderia, Clay Regazzoni. Perse un punto Carlos Reutemann, ora sceso al sesto posto, mentre usc\u00ec dalla zona dei punti Denny Hulme.\nMolte scuderie decisero di rinunciare alla trasferta nordamericana. La Trojan, le scuderie private \"AAW Racing\" e \"Scuderia Finotto\" non presero parte alla gara, cos\u00ec come la Amon. In compenso fecero la loro prima apparizione nel mondiale di Formula 1 due costruttori statunitensi: la Penske e la Parnelli. La prima aveva una lunga esperienza in diversi campionati nordamericani, ed aveva riportato la vittoria nella 500 Miglia di Indianapolis del 1972. La Penske aveva sponsorizzato una McLaren nel 1971, nelle due gare del Nord America, ottenendo anche un podio con Mark Donohue, pilota che venne scelto anche per questa prima esperienza diretta nel massimo campionato. Anche la Parnelli aveva ottenuto grandi risultati nell'campionato USAC, con tre vittorie assolute per i piloti, e due vittorie a Indianapolis, nel 1971 e 1972. Questa scuderia si affido a Mario Andretti, che rientrava nella massima formula dopo due anni (ultima gara il Gran Premio degli USA 1972, corso con la Ferrari). Entrambe le scuderie avevano il supporto di Dan Gurney, ex pilota statunitense di Formula 1.\nChris Amon, dopo la chiusura della sua scuderia, trov\u00f2 un ingaggio alla BRM, al posto di Henri Pescarolo, che non trovava sufficientemente competitiva la monoposto. La BRM licenzi\u00f2, inoltre, Fran\u00e7ois Migault, e fin\u00ec cos\u00ec per schierare due sole monoposto. Ian Ashley venne ripresentato dalla scuderia privata \"Chequered Flag\" (che impiegava una Brabham BT42), dopo aver mancato la gara di Monza. Un altro team privato, \"Team Canada F1 Racing\", utilizz\u00f2 lo stesso modello di Brabham, e iscrisse il pilota locale Eppie Wietzes. Questi aveva corso il Gran Premio del Canada 1967, al volante di una Lotus.\nLa Surtees sostitu\u00ec Jos\u00e9 Dolhem con il pilota austriaco Helmuth Koinigg, che aveva tentato, senza successo, di qualificarsi nel suo gran premio nazionale con una Brabham della \"Scuderia Finotto\".\nQualifiche.\nResoconto.\nNiki Lauda ottenne, nella prima giornata di prove, il miglior tempo, in 1'13\"6, a una media di oltre 193 km/h. Lauda, che nel suo giro veloce era stato anche ostacolato da Rolf Stommelen, che rientrava ai box, precedette di un decimo Carlos Reutemann, e di due il compagno di team Clay Regazzoni. I due avversari principali dello svizzero, per la lotta al titolo, chiusero pi\u00f9 distanziati, con Jody Scheckter sesto ed Emerson Fittipaldi settimo. Le prove vennero caratterizzate anche dalle uscite di pista per Vittorio Brambilla, Hans-Joachim Stuck e Jacky Ickx, mentre un problema tecnico sulla Shadow di Jean-Pierre Jarier provoc\u00f2 una fuoriuscita d'olio, che limit\u00f2 la possibilit\u00e0 per i piloti di migliorare i tempi.\nAl sabato Emerson Fittipaldi fu capace di ottenere la \"pole position\", la prima dal Gran Premio del Brasile, e la sua sesta nel mondiale di Formula 1. Il brasiliano batt\u00e9 di 42 millesimi il tempo di Lauda, che si era anche migliorato rispetto al venerd\u00ec; subito dopo che Fittipaldi aveva ottenuto il tempo migliore si abbatt\u00e9 sul tracciato canadese un forte temporale, che imped\u00ec a qualsiasi altro pilota di mettere in pericolo la sua \"pole position\". Il brasiliano interruppe una striscia di ben 6 partenza al palo di fila conquistate proprio dall'austriaco, che all'epoca rappresentava il record di \"pole position\" consecutive ottenute da uno stesso pilota nel mondiale di Formula 1.\nLa seconda fila fu conquistata da Scheckter e Reutmemann, mentre Regazzoni dovette accontentarsi della terza fila, alle spalle anche di Jarier. Regazzoni fu protagonista anche di un brutto incidente: mentre usava il muletto usc\u00ec di pista all'ultima curva, prima del rettifilo dei box, probabilmente per una perdita di aderenza, dovuta alla prima pioggia che aveva colpito la pista. L'elvetico termin\u00f2 a circa 180 km/h nelle reti di protezione, poste al bordo del tracciato.\nDopo l'incidente del venerd\u00ec la March non riusc\u00ec a riparare la monoposto di Vittorio Brambilla che cos\u00ec non pot\u00e9 proseguire il weekend di gara.\nRisultati.\nNella sessione di qualifica si \u00e8 avuta questa situazione:\nGara.\nResoconto.\nDopo le libere del mattino la Ferrari decise di non sostituire il motore sulla vettura di Niki Lauda, pur in presenza di vibrazioni sospette. I motori di entrambe le vetture italiane erano comunque stati sostituiti al termine delle qualifiche.\nL'inizio del gran premio venne, inizialmente, posticipato di circa tre quarti d'ora, rispetto all'orario prefissato, spostandolo alle 15:15. Successivamente il via venne ritardato di un altro quarto d'ora.\nPartirono molto bene le due Ferrari, con Niki Lauda in testa, alla prima curva, davanti a Emerson Fittipaldi, e Clay Regazzoni, che s'inser\u00ec al terzo posto. Il ticinese si trovava davanti a Jody Scheckter, James Hunt e Jean-Pierre Jarier. \nGi\u00e0 al terzo giro Regazzoni dovette cedere una posizione, a Scheckter. I primi tre della classifica (Lauda, Fittipaldi e Scheckter) presero, quasi subito, un buon margine di vantaggio su Regazzoni, che, di fatto, guidava un plotone di diverse monoposto. Al decimo giro il margine tra il ticinese e Scheckter era gi\u00e0 di 5 secondi. Pi\u00f9 dietro Carlos Pace strapp\u00f2 il sesto posto a Jarier. Seguivano, dall'ottavo posto in poi, Carlos Reutemann, Patrick Depailler e Ronnie Peterson.\nTra il quindicesimo e sedicesimo giro Peterson pass\u00f2 prima Depailler poi Reutemann. Al giro 19, poco prima della curva 3, Jochen Mass cerc\u00f2 di passare Mario Andretti: lo statunitense riusc\u00ec a staccare all'ultimo, costringendo per\u00f2 Mass a portarsi in mezzo alla pista per evitare il contatto. Fortunatamente nessuna vettura stava sopraggiungendo nel punto. John Watson, per evitare per\u00f2 di terminare sulle vetture, sfior\u00f2 il \"guard rail\" e fu poi costretto a una sosta ai box.\nAl giro 23 Pace scal\u00f2 un'ulteriore posizione, passando Hunt, per il quinto posto. Due giri pi\u00f9 tardi l'altro pilota della Brabham, Carlos Reutemann, con pneumatici usurati, fu obbligato a passare dal box per montare un nuovo treno di gomme. Ci\u00f2 gli cost\u00f2 innumerevoli posizioni. Al giro 30 Peterson si trov\u00f2 settimo, dopo aver passato Jarier.\nA circa met\u00e0 gara, il terzetto in testa, composto da Niki Lauda, Emerson Fittipaldi e Jody Scheckter, aveva scavato un solco di 15 secondi su Regazzoni. Il ferrarista precedeva Pace, Hunt e Peterson. La classifica del mondiale avrebbe visto, se la corsa fosse finita cos\u00ec, tre piloti al comando, con 49 punti (Fittipaldi, Scheckter e Regazzoni), con Lauda a due soli punti.\nAttorno al quarantaseiesimo giro anche Pace, come prima di lui il compagno di team Reutemann, inizi\u00f2 a soffrire per l'usura degli pneumatici. Il brasiliano fu anch'egli costretto a montare un nuovo treno di gomme. Rientr\u00f2 in pista ottavo; nello stesso giro si registr\u00f2 l'abbandono di Jean-Pierre Jarier, che occupava proprio l'ottava posizione.\nUn giro dopo si verific\u00f2 un altro colpo di scena. I freni della Tyrrell di Jody Scheckter cedettero alla \"White's\": la vettura usc\u00ec di pista, colp\u00ec le protezioni, e il pilota si ritir\u00f2, mettendo, di fatto, fine alle sue speranze di conquistare il titolo iridato. Lauda e Fittipaldi continuavano cos\u00ec, da soli, la loro corsa davanti, precedendo di 13 secondi Clay Regazzoni, a sua volta inseguito da vicino da James Hunt e Ronnie Peterson. Pi\u00f9 staccato era Depailler, davanti a Pace.\nAl sessantesimo giro Ronnie Peterson pass\u00f2 Hunt, mentre Pace scivol\u00f2 di due posizioni, passato da Denny Hulme e Mario Andretti. Al sessantatreesimo giro Fittipaldi attacc\u00f2 Lauda, che per\u00f2 difese il primato. Due giri, e Pace venne passato anche da Tom Pryce. Il gallese termin\u00f2 la sua gara appena un giro dopo, col motore ormai fuori uso.\nAl giro 68 Lauda scivol\u00f2 sui detriti lasciati da un'escursione di pista, di pochi giri prima, effettuata da Watson. La sua vettura termin\u00f2 contro le barriere, portandolo al ritiro. Cos\u00ec anche l'austriaco usciva dalla lotta mondiale per il titolo dei piloti. Emerson Fittipaldi si ritrov\u00f2 primo, con ampio margine su Regazzoni, ormai l'ultimo suo contendente rimasto per il campionato.\nNei giri finali Hunt attacc\u00f2 diverse volte Peterson, senza riuscire per\u00f2 a prendergli la posizione sul podio. Emerson Fittipaldi ottenne il suo dodicesimo successo nel mondiale, affiancando in vetta alla classifica dei piloti Regazzoni, che chiuse secondo.\nRisultati.\nI risultati del gran premio sono i seguenti:\nStatistiche.\nPiloti\nCostruttori\nMotori\nGiri al comando"}
{"id": "2080130", "revid": "1444886", "url": "https://it.wikipedia.org/wiki?curid=2080130", "title": "Castradina", "text": "La castradina \u00e8 un antico cibo a base di cosciotto di montone salato, affumicato e poi stagionato, usato per fare una gustosa zuppa con l'aggiunta di foglie di verza, cipolle e vino, che tradizionalmente viene gustata alla vigilia della festa della Madonna della Salute (21 novembre).\nStoria.\nI veneziani la conoscono gi\u00e0 dal 1173: infatti nel calmiere del doge Sebastiano Ziani \u00e8 menzionata la \"sicce vero carnis de Romania et de Sclavinia\" ad indicare la provenienza dall'Albania, dalla Bosnia e dalla Sclavonia. La castradina arrivava a Venezia fino al 1914 sui trabaccoli e sulle tartane albanesi battenti bandiera turca o austroungarica e veniva servita direttamente dalle barche ormeggiate sulla riva degli Schiavoni."}
{"id": "2080132", "revid": "4711", "url": "https://it.wikipedia.org/wiki?curid=2080132", "title": "Federaci\u00f3 Andorrana de Basquetbol", "text": ""}
{"id": "2080139", "revid": "116944", "url": "https://it.wikipedia.org/wiki?curid=2080139", "title": "Allied Military Government", "text": ""}
{"id": "2080142", "revid": "1305887", "url": "https://it.wikipedia.org/wiki?curid=2080142", "title": "L'uomo ragno", "text": ""}
{"id": "2080148", "revid": "287204", "url": "https://it.wikipedia.org/wiki?curid=2080148", "title": "Nuflo de Chaves", "text": ""}
{"id": "2080149", "revid": "19933", "url": "https://it.wikipedia.org/wiki?curid=2080149", "title": "\u00d1uflo de Chavez", "text": ""}
{"id": "2080150", "revid": "287204", "url": "https://it.wikipedia.org/wiki?curid=2080150", "title": "Nuflo de Chavez", "text": ""}
{"id": "2080154", "revid": "729019", "url": "https://it.wikipedia.org/wiki?curid=2080154", "title": "Piero Parini", "text": "Primi anni.\nFiglio di un ispettore delle ferrovie, combatt\u00e9 nella Grande Guerra come ufficiale pilota nella stessa squadriglia di Gabriele D'Annunzio, che seguir\u00e0 nell'impresa di Fiume. Ader\u00ec fin dall'inizio alle Squadre d'azione fasciste e, come redattore per la cronaca estera del Popolo d'Italia, fu inviato a Ginevra presso la Societ\u00e0 delle Nazioni.\nAttivit\u00e0 politica.\nIscritto al Partito Nazionale Fascista dal 1922, Parini, in possesso di una buona conoscenza della lingua francese e forte dell'esperienza di numerosi viaggi in Jugoslavia e Grecia, fu avviato alla carriera diplomatica dal sottosegretario agli Esteri Dino Grandi: nel 1927 fu nominato console d'Italia ad Aleppo, in Siria.\nNel 1929 venne nominato Segretario generale dei Fasci all'Estero, nel 1930 Direttore generale degli Italiani all'estero e scuole, e Console generale di 1\u00aa Classe. Nell'agosto 1932 \u00e8 nominato Ministro plenipotenziario ed assume anche la direzione generale del Lavoro italiano all'estero. Dal 1929 in qualit\u00e0 di direttore della Fondazione nazionale del Littorio cur\u00f2 l'attivit\u00e0 in Italia di alcune colonie per l'infanzia riservate ai figli degli italiani residenti all'estero, costruendone anche ex novo a Cattolica sul Mare Adriatico (1934) e Tirrenia sul Mar Tirreno (1935).\nNel novembre 1935 fu collocato in congedo dalle sue cariche per prestare servizio militare.\nDurante e dopo la guerra d'Etiopia.\nAll'inizio della Guerra d'Etiopia nel 1936, Parini decise di riunire i volontari Italiani provenienti dall'estero in un unico reparto (di cui circa un migliaio di italo-americani). Nacque cos\u00ec la 221\u00aa Legione CC.NN. \"Fasci italiani all'estero\" inquadrata nella 6\u00aa Divisione CC.NN. \"Tevere\" al comando del generale Enrico Boscardi.\nNel gennaio 1936 la \"Tevere\" fu concentrata a Mogadiscio dove complet\u00f2 l'addestramento. Col grado di console della Milizia Volontaria per la Sicurezza Nazionale, Parini guid\u00f2 tra aprile e maggio la 221\u00b0 alla conquista di Dire Daua, impresa per la quale fu decorato con la medaglia d\u2019argento al valor militare.\nNel giugno 1936 rientr\u00f2 al ministero degli Affari esteri ove fu riconfermato a capo della Direzione generale degli Italiani all\u2019estero con la qualifica di ministro plenipotenziario di prima classe, mantenendo tuttavia tale carica solo fino all'autunno 1937. Ebbe successivamente vari incarichi governativi presso le nuove colonie italiane.\nNel 1941, in seguito all'occupazione della Grecia, fu nominato commissario civile per le Isole Jonie fino alla caduta del fascismo il 25 luglio 1943.\nLa Repubblica Sociale Italiana.\nRientrato avventurosamente in Italia dopo l'armistizio dell'8 settembre 1943 ader\u00ec alla Repubblica Sociale Italiana e il 15 ottobre accett\u00f2 la carica di podest\u00e0 di Milano.\nRivolgendo le sue attenzioni alla popolazione, il 2 aprile 1944, per risanare le esauste casse comunali, lanci\u00f2 una sottoscrizione per un prestito pubblico denominata \u201cCitt\u00e0 di Milano\u201d ma, ancora oggi, ricordato in Milano come \u201cprestito Parini\u201d; la somma stabilita di 1 miliardo di lire fu rapidamente coperta con il concorso popolare e il Comune di Milano incass\u00f2 1.056.000.000 lire. Il CLNAI tent\u00f2 di boicottare l'iniziativa, dichiarando che non sarebbe stato riconosciuto nulla ai sottoscrittori n\u00e9 agli istituti bancari successivamente alla caduta del fascismo, ma, alla fine della guerra, la legittimit\u00e0 del prestito fu riconosciuta sia dagli Alleati sia dalla nuova amministrazione comunale milanese costituita dal CLN stesso.\nIl 15 gennaio 1944 fu nominato capo della Provincia di Milano e insieme al commissario federale Vincenzo Costa cre\u00f2 10 grandi refettori (denominati \"mense comuni\") sparsi in tutta la citt\u00e0 in grado di fornire a prezzi irrisori circa 50.000 pasti caldi al giorno.\nSotto la protezione di Parini un gruppo di ebrei facenti capo all'avvocato Del Vecchio visse nascosto nel palazzo della prefettura.\nIl 7 agosto 1944 un attentato, in viale Abruzzi, provoc\u00f2 numerose vittime (sei morti ed undici feriti) tra i civili e nessuna vittima tra i tedeschi: ciononostante la reazione tedesca fu immediata e violenta, con la decisione di fucilare in Piazzale Loreto per rappresaglia 15 antifascisti prelevati dal San Vittore con un plotone composto da militi della Legione Autonoma Mobile Ettore Muti, con ci\u00f2 coinvolgendo direttamente il fascismo milanese. Parini, contrario alla rappresaglia, gi\u00e0 su posizioni di critica, osteggiato dalle autorit\u00e0 tedesche e dallo stesso Mussolini, rassegn\u00f2 le dimissioni nel tentativo di rinsaldare la coesione delle forze moderate, minata dalla durezza della repressione tedesca. La carica pass\u00f2 al nuovo capo della provincia Mario Bassi.\nTrascorse gli ultimi mesi di guerra come un privato cittadino, evitando di farsi coinvolgere dalle ultime fasi del conflitto.\nIl dopoguerra.\nDopo un infruttuoso tentativo di passare in Svizzera (aveva sposato la ticinese Rosetta Colombi, amica dell'irredentista Teresina Bontempi) , fu processato davanti alla Corte d\u2019assise straordinaria di Milano per collaborazionismo. Il processo si svolse nell'estate 1945. Parini fu difeso dallo stesso avvocato Del Vecchio con un'appassiona orazione, che afferm\u00f2 tra l'altro:\nNel corso del processo anche Riccardo Lombardi, membro del CLNAI e prefetto di Milano, testimoni\u00f2 a favore di Parini: \nFu condannato a 8 anni e 4 mesi avendo ricoperto importanti incarichi nella R.S.I. A seguito di un ricorso alla Corte di Cassazione venne nuovamente processato nel 1946 presso la Corte di assise straordinaria di Varese e definitivamente condannato a tre anni (di cui poco pi\u00f9 di uno trascorso in carcere) interamente condonati a seguito all'amnistia Togliatti.\nPochi giorni prima del processo, in libert\u00e0 provvisoria, era riparato in America Latina, prima in Argentina e poi in Brasile, lavorando nel campo delle condutture per gas liquido in qualit\u00e0 di dirigente industriale.\nRitorn\u00f2 in seguito a Milano dove fu anche eletto consigliere comunale del Movimento Sociale Italiano. Trascorse gli ultimi anni della vita ad Atene con la seconda moglie Melpomene Fafaliou, in una casa nei pressi del Partenone."}
{"id": "2080155", "revid": "20206795", "url": "https://it.wikipedia.org/wiki?curid=2080155", "title": "Hydraulis", "text": ""}
{"id": "2080161", "revid": "486946", "url": "https://it.wikipedia.org/wiki?curid=2080161", "title": "Basketball Federation of Macedonija", "text": ""}
{"id": "2080176", "revid": "433605", "url": "https://it.wikipedia.org/wiki?curid=2080176", "title": "Edoardo live", "text": "Edoardo live \u00e8 il 2\u00ba album dal vivo del cantautore italiano Edoardo Bennato, pubblicato per la Virgin Records nell'estate del 1987.\nDopo una serie di concerti, il disco esce nei negozi e raggiunge un buon successo di vendite.\nTracce versione LP.\nLATO \"A\"\nLATO \"B\"\nLATO \"C\"\nLATO \"D\""}
{"id": "2080179", "revid": "188323", "url": "https://it.wikipedia.org/wiki?curid=2080179", "title": "Trisonomia 21", "text": ""}
{"id": "2080180", "revid": "1494169", "url": "https://it.wikipedia.org/wiki?curid=2080180", "title": "Assedio di Breda", "text": "Durante la guerra degli ottant'anni, che tra il 1568 ed il 1648 pose la Spagna contro la Repubblica delle Sette Province Unite, la citt\u00e0 di Breda, nella provincia del Brabante, fu oggetto di varie battaglie e assedi con i quali il governo della citt\u00e0 pass\u00f2 dall'una all'altra delle parti in guerra:"}
{"id": "2080181", "revid": "104265", "url": "https://it.wikipedia.org/wiki?curid=2080181", "title": "Italian Resuscitation Council", "text": "L'Italian Resuscitation Council (IRC), ovvero \"Gruppo Italiano per la Rianimazione\", \u00e8 un'associazione di medici e infermieri attivamente impegnati nel settore della rianimazione cardiopolmonare (RCP) intra- ed extraospedaliera.\nL'associazione \u00e8 nata nell'ottobre del 1994, con lo scopo primario di diffondere la cultura e promuovere l'organizzazione della rianimazione cardiopolmonare in Italia. La sua attivit\u00e0 si integra con quella di analoghe associazioni italiane e straniere e, in particolare, con quella dell'European Resuscitation Council.\nNel corso del 2007 l'associazione ha superato i 6600 soci.\nScopi e operato.\nL'associazione intende:\nDal momento che la formazione degli operatori sanitari, degli operatori impegnati istituzionalmente nelle emergenze non sanitarie e della popolazione in generale \u00e8 considerata come uno strumento di fondamentale importanza, IRC ha sviluppato una rete di formatori e, attraverso la collaborazione con il partner europeo ERC, opera per diffondere in Italia le linee guida europee, tramite un insieme di corsi che vengono specificamente certificati con il doppio logo IRC\u2013ERC."}
{"id": "2080185", "revid": "288300", "url": "https://it.wikipedia.org/wiki?curid=2080185", "title": "Sao Caetano", "text": ""}
{"id": "2080188", "revid": "339392", "url": "https://it.wikipedia.org/wiki?curid=2080188", "title": "Charcas", "text": ""}
{"id": "2080194", "revid": "131358", "url": "https://it.wikipedia.org/wiki?curid=2080194", "title": "Cesar Rodrigues Aparecido", "text": ""}
{"id": "2080195", "revid": "131358", "url": "https://it.wikipedia.org/wiki?curid=2080195", "title": "C\u00e9sar Rodrigues Aparecido", "text": ""}
{"id": "2080197", "revid": "47767", "url": "https://it.wikipedia.org/wiki?curid=2080197", "title": "Prospetto di facciata", "text": ""}
{"id": "2080200", "revid": "339392", "url": "https://it.wikipedia.org/wiki?curid=2080200", "title": "8\u00b0 Brigata Garibaldi Romagna", "text": ""}
{"id": "2080201", "revid": "767487", "url": "https://it.wikipedia.org/wiki?curid=2080201", "title": "Aaron Cicourel", "text": "Biografia.\nDapprima esponente della etnometodologia degli anni sessanta, negli anni settanta diventa il fondatore della sociologia cognitiva. \u00c8 professore emerito presso l'Universit\u00e0 della California a San Diego. \nContributi scientifici.\nLe sue aree di specializzazione comprendono la metodologia delle scienze sociali, la sociologia fenomenologica, l'etnometodologia, la sociologia cognitiva, la sociolinguistica, la sociologia della scuola, gli studi sui processi di socializzazione e di comunicazione, gli studi sull'intelligenza artificiale, gli studi dei processi di trasmissione delle conoscenze e di diagnosi nei contesti medici."}
{"id": "2080202", "revid": "339392", "url": "https://it.wikipedia.org/wiki?curid=2080202", "title": "8\u00aa Brigata Garibaldi", "text": ""}
{"id": "2080203", "revid": "339392", "url": "https://it.wikipedia.org/wiki?curid=2080203", "title": "8a Brigata Garibaldi Romagna", "text": ""}
{"id": "2080206", "revid": "339392", "url": "https://it.wikipedia.org/wiki?curid=2080206", "title": "8a Brigata Garibaldi", "text": ""}
{"id": "2080213", "revid": "339392", "url": "https://it.wikipedia.org/wiki?curid=2080213", "title": "8^ Brigata Garibaldi", "text": ""}
{"id": "2080216", "revid": "339392", "url": "https://it.wikipedia.org/wiki?curid=2080216", "title": "8^ Brigata Garibaldi Romagna", "text": ""}
{"id": "2080217", "revid": "3732", "url": "https://it.wikipedia.org/wiki?curid=2080217", "title": "Regione ecclesiastica Emilia Romagna", "text": ""}
{"id": "2080220", "revid": "399", "url": "https://it.wikipedia.org/wiki?curid=2080220", "title": "Brigata Garibaldi Romagnola", "text": ""}
{"id": "2080223", "revid": "339392", "url": "https://it.wikipedia.org/wiki?curid=2080223", "title": "Gruppo Brigate Romagna", "text": ""}
{"id": "2080227", "revid": "339392", "url": "https://it.wikipedia.org/wiki?curid=2080227", "title": "VIII Brigata Garibaldi Romagna", "text": ""}
{"id": "2080228", "revid": "28592", "url": "https://it.wikipedia.org/wiki?curid=2080228", "title": "Melodrammi", "text": ""}
{"id": "2080231", "revid": "729019", "url": "https://it.wikipedia.org/wiki?curid=2080231", "title": "Gran Premio motociclistico del Giappone 2003", "text": "Il Gran Premio motociclistico del Giappone 2003 corso il 6 aprile, \u00e8 stato il primo Gran Premio della stagione 2003 e ha visto vincere nella MotoGP la Honda di Valentino Rossi, nella classe 250 la Aprilia di Manuel Poggiali e nella classe 125 la Aprilia di Stefano Perugini.\nLa stagione si apre in modo tragico, con l'incidente del pilota giapponese Daijir\u014d Kat\u014d; mentre si apprestava ad affrontare l'ultima chicane prima dell'arrivo durante il secondo giro della gara della classe MotoGP, il pilota fu sbalzato dalla moto e sbatt\u00e9 contro le protezioni esterne, a causa dell'impatto il pilota entr\u00f2 in coma per poi morire due settimane dopo per le lesioni riportate. Per motivi di sicurezza dalla stagione successiva il GP del Giappone venne spostato sul circuito di Motegi.\nMotoGP.\nTamaki Serizawa corre in questo gran premio con una Moriwaki MD211VF Proto prendendo il posto di una delle Harris WCM, in quanto il team britannico non aveva individuato un sostituto per il tedesco Ralf Waldmann, che aveva annunciato il proprio ritiro dalle competizioni prima dell'inizio della stagione.\nNorifumi Abe, iscritto inizialmente al Gran Premio come wild card, a partire dalla giornata di sabato passa a ricoprire il ruolo di sostituto di Marco Melandri, infortunatosi nelle prime prove libere, per il team Fortuna Yamaha."}
{"id": "2080233", "revid": "767487", "url": "https://it.wikipedia.org/wiki?curid=2080233", "title": "Nicola Guidetti", "text": "Biografia.\nSi diploma in flauto presso il Conservatorio \"G. Frescobaldi\" di Ferrara perfezionandosi poi presso l'Accademia Chigiana di Siena e presso il Conservatorio di Winterthur in Svizzera.\nHa iniziato subito la carriera concertistica, sia in Italia che all'estero, come solista e in diversi complessi di musica da camera. Ha suonato in oltre venti paesi in Europa, Nord Africa e America latina. Ha partecipato a registrazioni radio televisive presso diverse emittenti nazionali e tenuto concerti presso importanti sale fra le quali si ricordano il Mozarteum di Salisburgo, l'Accademia Chigiana di Siena e il \"Th\u00e9\u00e2tre St. Michel\" di Bruxelles per citare le pi\u00f9 prestigiose.\nSuona come primo flauto nell'Orchestra Citt\u00e0 di Ferrara collaborando con altre importanti orchestre europee sotto la guida di importanti direttori come Claudio Abbado, Salvatore Accardo, Donato Renzetti e molti altri.\nHa registrato tredici CD per rinomate etichette discografiche come Ricordi, Dynamic, Tactus, Bottega Discantica, Aura, Bongiovanni, Fabula Classica.\nInsegna presso il Conservatorio \"G. Frescobaldi\" di Ferrara nella cattedra di flauto."}
{"id": "2080236", "revid": "3732", "url": "https://it.wikipedia.org/wiki?curid=2080236", "title": "Pera dell'Emilia Romagna", "text": ""}
{"id": "2080237", "revid": "15756", "url": "https://it.wikipedia.org/wiki?curid=2080237", "title": "Presa di Breda (1590)", "text": "L\u2019assedio o meglio la cattura di Breda del 1590 fu uno scontro che si svolse il 4 marzo 1590 presso la citt\u00e0 di Breda (attuali Paesi Bassi) nel corso della guerra degli ottant'anni.\nUtilizzando un'intelligente tattica che rimandava a quella del cavallo di Troia, un piccolo gruppo di militari anglo-olandesi nascosti in una chiatta, entr\u00f2 nella citt\u00e0 di Breda e riusc\u00ec a conquistarla con perdite minime. Fu a quel punto che le forze di Maurizio d'Orange furono in grado di prendere le redini dell'offensiva.\nAntefatto.\nLa citt\u00e0 di Breda era posta alla confluenza dei fiumi Aa e Mark, nella provincia del Brabante, ed era la principale citt\u00e0 della zona. Era ben fortificata ed era circondata da un fossato che derivava la propria acqua proprio dal fiume Mark. Breda si trovava sotto il controllo degli spagnoli dal 1581 con una guarnigione composta da 500 fanti e un centinaio di cavalieri, in gran parte spagnoli e soprattutto italiani della Sicilia. Eduardo Lanzavecchia, governatore di Breda e Geertruidenberg, era il supervisore delle fortificazioni di entrambe le citt\u00e0 e sapeva che esse potevano divenire un facile bersaglio per gli attacchi del nemico se non adeguatamente rinforzate. All'inizio del 1590 si trovava a Geertruidenberg a controllare i lavori di costruzione delle difese locali e, in sua assenza, suo nipote Paolo svolgeva le funzioni di governatore di Breda in sua vece.\nLa chiatta.\nNel febbraio del 1590, un nobile proveniente da Cambrai, Charles de Heraugiere, agli ordini di Maurizio di Nassau, si port\u00f2 a compiere una ricognizione a Breda. Travestito da pescatore sperava di entrare a Breda e studiarne le debolezze, la forza della guarnigione locale e le condizioni generali della citt\u00e0 e dei suoi abitanti. Heraugiere entr\u00f2 in contatto con Adriaen van Bergen, un mercante leale agli olandesi, che era solito portarsi a Breda per vendere della torba che era utilizzata come combustibile per le stufe durante il periodo invernale. Heraugiere si port\u00f2 all'interno della citt\u00e0, nascosto all'interno della torba a bordo della barca, assieme ad un piccolo gruppo di soldati, per scoprire quanto facile fosse eludere le guardie che, per nulla insospettite dal carico, non controllarono nemmeno l'imbarcazione. Quando il gruppo fu nel cuore di Breda, non usc\u00ec allo scoperto ma, notata la somiglianza con il cavallo di Troia, pens\u00f2 di riferire la sua idea a Maurizio di Nassau tornando con lo stesso sistema all'esterno della citt\u00e0.\nIl progetto venne presentato a Maurizio di Nassau che diede la propria approvazione all'operazione. Il 25 febbraio Charles de Heraugiere venne incaricato dell'operazione sotto copertura con altri sessantotto picchieri olandesi ed inglesi. Il gruppo dovette attendere alla foce del fiume Mark l'arrivo della barca di van Bergen e si imbarc\u00f2 coi capitani Logier, Fervet e col tenente Matthew Held. Maurizio di Nassau, Francis Vere ed il conte Filippo Ernesto di Hohenlohe-Langenburg con 800 olandesi e 600 inglesi oltre a 300 cavalieri giunse a Willemstad, a trenta chilometri da Breda, dove avrebbero dovuto attendere il segnale di Heraugiere per proseguire se tutto fosse andato correttamente.\nIl 26 febbraio, Heraugiere ed i suoi uomini si imbarcarono sulla chiatta di van Bergen ma questi era troppo malato per compiere l'impresa e per questo invi\u00f2 i suoi due nipoti a dirigere l'imbarcazione. Dal fiume Mark in direzione di Breda, il ghiaccio sull'acqua ed il freddo dell'inverno rendevano difficoltosa la navigazione che ritard\u00f2 quindi il viaggio di alcuni giorni. Il gruppo raggiunse quindi Breda e la mattina presto erano gi\u00e0 al cancello principale della citt\u00e0.\nL'assalto.\nNascosti sotto una pila di torba, il gruppo di soldati anglo-olandesi fu in grado di penetrare nella citt\u00e0 senza che nessuno si accorgesse come previsto. Heraugiere diede il segnale convenuto a Maurizio di Nassau che quindi inizi\u00f2 la sua marcia verso la citt\u00e0 senza esitazioni.\nAll'alba di domenica 4 marzo, gli attaccanti lasciarono il loro rifugio a bordo della barca e si divisero in due gruppi: Heraugiere attacc\u00f2 il posto di guardia, mentre Fervet tent\u00f2 di prendere il controllo dell'arsenale del forte. In un'azione fulminea, gli anglo-olandesi colsero di sorpresa la guarnigione della citt\u00e0 e gli attaccanti uccisero quaranta difensori senza perdere un solo uomo. Tra gli spagnoli e gli italiani si scaten\u00f2 un panico disordinato. Prima del sorgere del sole, il conte di Hohenlohe giunse alle porte di Breda con la cavalleria olandese e dopo di lui giunse sul posto Maurizio di Nassau col grosso dell'esercito; il conte di Solms e Francis Vere si trovavano con loro. Gli uomini di Heraugiere avevano gi\u00e0 preso il controllo di gran parte della citt\u00e0.\nLa resa.\nCon la guarnigione di Breda completamente circondata ed in totale confusione, Paolo Lanzavecchia negozi\u00f2 con gli attaccanti le condizioni per la resa della citt\u00e0; i termini furono i seguenti:\nConseguenze.\nLa presa di Breda da parte delle truppe olandesi ed inglesi, una citt\u00e0 che agli occhi degli spagnoli era giudicata come sicurissima, fu un durissimo colpo per le autorit\u00e0 spagnole. Alessandro Farnese se la prese con le truppe italiane incaricate della difesa della citt\u00e0, ordinando che i tre capitani responsabili della guarnigione di Breda fossero giustiziati e che un quarto ufficiale fosse espulso dall'esercito. Infine Eduardo Lanzavecchia venne privato della propria posizione di governatore di Geertruidenberg.\nIl grandioso successo nella cattura di Breda quasi senza perdite da parte degli olandesi venne largamente celebrato nei Paesi Bassi. Dopo anni di strategia per battere gli spagnoli sul campo, gli anglo-olandesi li avevano giocati con l'astuzia. Il valore strategico della citt\u00e0 inoltre port\u00f2 a delle celebrazioni patriottiche ed alla coniazione di diverse monete commemorative.\nCon la presa di Breda, Maurizio di Nassau utilizz\u00f2 la citt\u00e0 come base per una serie di operazioni militari che portarono poi alla conquista di Elshout, di Fort Cr\u00e8vecoeur presso 's-Hertogenbosch, di Steenbergen, di Roosendaal, di Oosterhout e altre citt\u00e0.\nCharles de Heraugiere per la bravura e l'ardimento nell'operazione venne ricompensato con la nomina a governatore di Breda e venne premiato con una medaglia d'oro ed un vitalizio.\nIl conte di Mansfeld venne inviato per riprendere la citt\u00e0 e costru\u00ec un forte presso la citt\u00e0 di Terheyde col quale sperava di ridurre alla fame la citt\u00e0 di Breda. Le forze anglo-olandesi capeggiate da Matthew Held ad ogni modo controllavano i principali punti attorno a Breda ed al primo tentativo di attacco andato a male, Mansfeld si ritir\u00f2.\nLa citt\u00e0 rimase nelle mani degli olandesi sino al 1625, data alla quale i \"tercios\" spagnoli di Ambrogio Spinola furono in grado di riprenderla dopo un lungo assedio. Nel 1637 Breda, dopo un altro assedio, ritorn\u00f2 nelle mani degli olandesi per sempre.\nL'assedio oggi.\nAttorno al 1610 venne iniziata la costruzione del cosiddetto \"Spandjaardsgat\" (cancello spagnolo) come ricordo della presa di Breda del 1590. Il cancello aveva lo scopo di rifornire di acqua fresca il fossato della citt\u00e0."}
{"id": "2080239", "revid": "1605525", "url": "https://it.wikipedia.org/wiki?curid=2080239", "title": "I Classici del Giallo Mondadori dal 101 al 200", "text": ""}
{"id": "2080242", "revid": "834", "url": "https://it.wikipedia.org/wiki?curid=2080242", "title": "Passion (album Peter Gabriel)", "text": ""}
{"id": "2080248", "revid": "437378", "url": "https://it.wikipedia.org/wiki?curid=2080248", "title": "South Platte", "text": "Il South Platte \u00e8 un fiume degli Stati Uniti dalla cui confluenza con il fiume North Platte ha origine il fiume Platte, affluente occidentale del Missouri. Nasce sulle Montagne Rocciose e scorre attraverso lo Stato del Colorado per una lunghezza di 628\u00a0km, prima di incontrare il North Platte poco oltre il confine con il territorio del Nebraska, nella citt\u00e0 di North Platte."}
{"id": "2080262", "revid": "287204", "url": "https://it.wikipedia.org/wiki?curid=2080262", "title": "Passion (film)", "text": ""}
{"id": "2080267", "revid": "1431409", "url": "https://it.wikipedia.org/wiki?curid=2080267", "title": "David Johansen", "text": "Conosciuto maggiormente per esser il cantante del gruppo musicale glam rock New York Dolls, vanta anche un buon percorso musicale da solista. Si \u00e8 esibito anche con lo pseudonimo di Buster Poindexter.\nCarriera solista.\nL'inizio post-New York Dolls.\nDopo la cruciale avventura con i New York Dolls, David Johansen forma gli Staten Island Boys, con Frankie La Roca e John Verno, dai Cherry Vanilla &amp; Her Staten Island Band, Thomas Task e Johnny Rao.\nCon questa formazione pubblica l'omonimo album \"David Johansen\", alla quale partecipano Edgar Winter, Felix Cavaliere e Joe Perry degli Aerosmith.\nL'album, dalla gestazione complessa (si avvicendano i produttori Richard Robinson, Jack Douglas e Joe Perry), si colloca a met\u00e0 strada fra il glam rock dei New York Dolls e le ballate elettriche dei lavori successivi. Lo stesso anno la Blue Sky pubblica un live promozionale intitolato \"The David Johansen Group Live\", registrato al Bottom Line di New York, in cui compare anche l'ex New York Dolls, Sylvain Sylvain.\nL'anno successivo \u00e8 la volta di \"In Style\" che rappresenta un deciso passo in avanti rispetto all'album d'esordio, grazie anche alla regia di Mick Ronson. Fra le canzoni dell'album, \"Flamingo Road\" sintetizza in modo preciso le future tendenze di Johansen, poi compiutamente espresse in \"Here Comes The Night\", titolo preso a prestito da un brano dei Them e una serie di collaborazioni come Blondie Chaplin (gi\u00e0 nei Beach Boys), Ernie Broks (ex dei Modern Lovers e Elliot Murphy Band), Tom Mandel (ex Ian Hunter Band) e Tony Machine dei Elliot Murphy Band.\nIn due brani dell'album compare anche Elliot Murphy, vecchio amico dai tempi del Mercer Arts Center e futuro compagno di altre avventure. Il disco \u00e8 dominato da atmosfere rock urbane e notturne, con l'inserimento di ritmatiche latinoamericane.\nDella formazione dell'album, solo Tony Machine segue David nella tourn\u00e9e americana dei primi mesi del 1982.\nDa una performance al \"Paradise\" di Boston viene tratto \"Live It Up\", uno dei live pi\u00f9 scintillanti dell'anno, nel quale Johansen oltre ad eseguire classici delle sue Dolls come \"Personality Crisis\" e \"Stranded In The Jungle\", paga il suo tributo alla tradizione r'n'b di Four Tops e Foundations, al sound di Phil Spector, al talento di Eric Burdon.\nL'era Buster Poindexter.\nIl 1983-1984 \u00e8 il biennio cruciale per la carriera di Johansen. Non particolarmente per l'album \"Sweet Revenge\", che delude con il suo \"sound\" da Fm carico di tastiere, n\u00e9 per la riuscita collaborazione con Elliot Murphy su \"Party Girl\", n\u00e9 infine per la partecipazione al festival di Montreux (testimoniata dal bootleg \"Montreux '84\").\nDeterminante a questo periodo cruciale \u00e8 invece l'invenzione di un alter ego che Johansen crea su s\u00e9 stesso dal nome di Buster Poindexter, nei panni di improbabile e ironico crooner a met\u00e0 strada tra Lenny Bruce e Cab Calloway. Come Poindexter si esibisce ogni settimana per pi\u00f9 di due anni, in un piccolo locale sulla 15th Street, il \"Tramps\", accompagnato al piano da Joe Delia e dalla batteria di Tony Machine.\nUna volta che lo show diventa di moda nella citt\u00e0 newyorkese, Johansen \"Poindexter\" decide di spostarsi nel pi\u00f9 capiente \"Bottom Line\" dove trova aiuto in una vera e propria big band: i Banshees Of Blue.\nPoindexter si trova dunque in un ambiente musicale in grado di esaltare le sue doti di intrattenitore e di istrione; Johansen-Poindexter indossa i panni del \"crooner\", ora sentimentale interprete di \"Sing Along Song\", ora spigoloso cantore di ballate ricche di humor.\nI lavori \"Buster Poindexter\" e \"Buster Goes Berserk\", rispettivamente del 1987 e 1989 per l'etichetta RCA, ricostruiscono il clima di un concerto dal vivo e sorprendono per la facilit\u00e0 con la quale Poindexter si muove fra diverse citazioni di Louis Armstrong, Frank Sinatra, Fats Waller, Louis Prima e Louis Jordan.\nIl cantante appare in seguito in alcuni episodi del celebre telefilm \"Miami Vice\" e al \"Saturday Night Show\", recita in \"Candy Mountain\" e compare in \"Una vedova allegra... ma non troppo\", in \"S.O.S. fantasmi\" e \"Let It Ride\".\nAnni '90 e presente.\nIl personaggio di Poindexter sopravvive anche negli anni novanta, nel corso dei quali pubblica \"Buster's Happy Hour\" e \"Buster's Spanish Rocketship\", nei quali emerge una decisa vena latina.\nNel 1997, ispirato dalla pubblicazione dell'Anthology Of American Folk Music, storiche registrazioni country blues degli anni venti e trenta dal musicologo Harry Smith, Johansen s'inventa per la quarta volta, diventando bluesman delle radici, con un repertorio di standard da Lightnin' Hopkins, Muddy Waters e Mississippi John Hurt, esposto energicamente nei due album con cui Johansen aprir\u00e0 il nuovo millennio: \"David Johansen &amp; The Harry Smiths\" e \"Shaker\", nei quali \u00e8 spalleggiato da una nuova band: gli Harry Smiths.\nNel 2004 la CBS pubblica un vecchio live del 1978 dal titolo \"The David Johansen Group Live\"; nello stesso anno David prende parte alla riunione dei New York Dolls con il vecchio compagno Sylvain Sylvain, unico superstite assieme a Johansen della glam rock band di New York.\nDavid \u00e8 tuttora con i nuovi New York Dolls con i quali ha intrapreso negli ultimi anni vari tour e un nuovo album da studio uscito nel 2006 con la nuova formazione."}
{"id": "2080268", "revid": "4711", "url": "https://it.wikipedia.org/wiki?curid=2080268", "title": "Basketball Federation of Moldova", "text": ""}
{"id": "2080271", "revid": "224230", "url": "https://it.wikipedia.org/wiki?curid=2080271", "title": "Nemo tenetur edere contra se", "text": ""}
{"id": "2080272", "revid": "322321", "url": "https://it.wikipedia.org/wiki?curid=2080272", "title": "XLIX Esposizione internazionale d'arte di Venezia", "text": "La XLIX Esposizione internazionale d'arte di Venezia si tenne dal 10 giugno al 4 novembre 2001 con il titolo \"Platea dell'umanit\u00e0\", a significare una panoramica a tutto campo sull'arte contemporanea. La mostra \u00e8 diretta per la seconda volta consecutiva dal curatore Harald Szeemann e alla rassegna collaborano tutti i settori, dalla musica al teatro, dal cinema alla danza.\nOrganizzazione.\nLa Biennale d'arte di Venezia del 2001 \u00e8 presieduta da Paolo Baratta e curata da Harald Szeemann con l'assistenza di Cecilia Liveriero Lavelli.\nFanno parte della giuria selezionatrice e premiante Ery Camara, Carolyn Christov-Bakargiev, Manray Hsu, Hans Ulrich Obrist e Virginia Perez-Ratton"}
{"id": "2080287", "revid": "1331959", "url": "https://it.wikipedia.org/wiki?curid=2080287", "title": "Partito Tory", "text": ""}
{"id": "2080294", "revid": "599013", "url": "https://it.wikipedia.org/wiki?curid=2080294", "title": "Max Sabbatani", "text": "Carriera.\nEsordisce sulle minimoto, passando poi agli scooter, vincendo il campionato italiano.\nNel 1997 e 1998 ha partecipato al campionato Europeo Velocit\u00e0 in classe 125 guidando una Honda e aggiudicandosi il titolo al secondo tentativo.\nEsordisce anche nel motomondiale 1998, sempre nella stessa classe grazie ad una wild card per partecipare al Gran Premio motociclistico Citt\u00e0 di Imola 1998 dove taglia il traguardo in 17\u00aa posizione.\nNei due anni successivi, rimanendo fedele alla stessa casa, conclude le stagioni al 19\u00ba e 22\u00ba posto rispettivamente. Nel 2001 passa ad un'Aprilia, concludendo 13\u00ba. Resta fedele alla stessa casa per i due anni successivi, concludendo 25\u00ba e 30\u00ba. Nel 2004 passa alla classe 250, a bordo di una Yamaha. Nelle ultime gare della stagione torna nella 125, correndo con una Honda RS 125 R del team Ajo Motorsport. In questa stagione non ottiene punti."}
{"id": "2080298", "revid": "656701", "url": "https://it.wikipedia.org/wiki?curid=2080298", "title": "177 (numero)", "text": "Centosettantasette (177) \u00e8 il numero naturale che segue il 176 e precede il 178."}
{"id": "2080305", "revid": "834", "url": "https://it.wikipedia.org/wiki?curid=2080305", "title": "Peter Gabriel (I)", "text": ""}
{"id": "2080306", "revid": "834", "url": "https://it.wikipedia.org/wiki?curid=2080306", "title": "Peter Gabriel (II)", "text": ""}
{"id": "2080310", "revid": "834", "url": "https://it.wikipedia.org/wiki?curid=2080310", "title": "Peter Gabriel (III)", "text": ""}
{"id": "2080314", "revid": "834", "url": "https://it.wikipedia.org/wiki?curid=2080314", "title": "Peter Gabriel (IV)", "text": ""}
{"id": "2080315", "revid": "62748", "url": "https://it.wikipedia.org/wiki?curid=2080315", "title": "Trocchia", "text": ""}
{"id": "2080318", "revid": "1718925", "url": "https://it.wikipedia.org/wiki?curid=2080318", "title": "176 (numero)", "text": "Centosettantasei (176) \u00e8 il numero naturale che segue il 175 e precede il 177."}
{"id": "2080320", "revid": "1609015", "url": "https://it.wikipedia.org/wiki?curid=2080320", "title": "Museo nazionale d'arte antica", "text": "Il Museo nazionale d'arte antica (in portoghese \"Museu nacional de arte antiga\", in sigla MNAA) \u00e8 situato a Lisbona ed \u00e8 considerato il pi\u00f9 importante museo artistico del Portogallo come anche uno dei pi\u00f9 importanti d'Europa.\n\u00c8 il museo in cui si meglio pu\u00f2 comprendere lo sviluppo dell'arte portoghese dall'antichit\u00e0 fino al diciannovesimo secolo.\nStoria.\nFondato nel 1884 (il primo direttore fu Jos\u00e9 de Figueiredo), il Museo nazionale di arte antica \u00e8 situato nei pressi del fiume Tago. Esso occupa il palazzo dei conti di Algarve, risalente al diciottesimo secolo, e il vecchio convento di Sant'Alberto. La cappella del convento \u00e8 un bellissimo esempio dell'arte e dell'architettura barocca portoghese del XVIII secolo ed \u00e8 incorporata nell'esibizione.\nCollezione.\nLa collezione del museo include dipinti, sculture, metalli, tessuti, arredamenti, disegni, e altre forme di arti decorative dal Medioevo all'inizio del diciannovesimo secolo. Le collezioni, in particolari quelle che spaziano dal quindicesimo al sedicesimo secolo, sono particolarmente importanti perch\u00e9 forniscono numerosi esempi di dipinti e sculture - in vari metalli - portoghesi."}
{"id": "2080321", "revid": "436907", "url": "https://it.wikipedia.org/wiki?curid=2080321", "title": "Revisited", "text": ""}
{"id": "2080322", "revid": "116871487", "url": "https://it.wikipedia.org/wiki?curid=2080322", "title": "Giuseppe Fanin", "text": "Biografia.\nFiglio di immigrati veneti di Sossano, che nel 1910 avevano comprato un terreno in localit\u00e0 Tassinara, e terzo di dieci figli, dopo un breve periodo in seminario si ritir\u00f2, proseguendo poi gli studi e laureandosi in Agraria all'universit\u00e0 di Bologna.\nFortemente impegnato nelle lotte sindacali agrarie del secondo dopoguerra quale segretario provinciale bolognese delle ACLI-terra, Fanin, che stava creando una forte adesione attorno al sindacato cattolico in un'area di tradizionale componente comunista, venne pi\u00f9 volte a scontrarsi con esponenti di altri sindacati a causa di una differente visione delle proposte contrattuali per quel settore.\nL'uccisione.\nNel 1948 la rottura dell'unit\u00e0 sindacale, con la fuoriuscita di CISL (nell'ottobre) e UIL dalla CGIL, port\u00f2 al culmine gli scontri ideologici fra le diverse componenti cattoliche, socialiste e comuniste entro le organizzazioni dei lavoratori.\nLa sera del 4 novembre 1948 Fanin venne aggredito da tre militanti del P.C.I. mentre rientrava a casa in bicicletta recitando il Rosario, e fu ridotto in fin di vita a colpi di bastone. I soccorsi furono inutili e Fanin mor\u00ec senza riprendere conoscenza: era l'1.50 del mattino dopo.\nDopo 20 giorni di indagini, il 24 novembre, il segretario della sezione PCI di S. Giovanni in Persiceto, Gino Bonfiglioli, arrestato ed interrogato dai Carabinieri confess\u00f2 di essere il mandante dell'omicidio e rivel\u00f2 i nominativi dei tre esecutori: Enrico Lanzarini, Renato Evangelisti e Indrio Morisi.\nTra le citt\u00e0 e i comuni che hanno una via a suo ricordo ci sono ovviamente Bologna (esiste un viale Giuseppe Fanin nel quartiere San Donato dove attualmente sorge la facolt\u00e0 di agraria), San Giovanni in Persiceto, citt\u00e0 di nascita, Imola, citt\u00e0 in cui frequent\u00f2 l'Istituto tecnico agrario \"Giuseppe Scarabelli\", Agugliano (AN), nel quartiere \"Montevarino\" e Arluno nella contrada Mulino. A Reggio Emilia, nel quartiere Belvedere, in via Pietro Bembo, gli \u00e8 stato dedicato un parco comunale.\nL'arcidiocesi di Bologna ha aperto il 1\u00ba novembre 1998 un processo di beatificazione per Giuseppe Fanin, conferendogli di fatto l'appellativo di servo di Dio."}
{"id": "2080324", "revid": "928766", "url": "https://it.wikipedia.org/wiki?curid=2080324", "title": "Tom Sykes", "text": "Carriera.\nInizia a competere in campionati di rilievo nel 2003, quando prende parte a due gare del campionato britannico Superbike con il team Rizla Suzuki, totalizzando due punti. Lo stesso anno esordisce in campo internazionale partecipando come wildcard al campionato mondiale Supersport con una Yamaha YZF R6 del team Northpoint chiudendo al dodicesimo posto la gara svoltasi a Brands Hatch, grazie ai quattro punti raccolti riesce a classificarsi trentunesimo nella classifica piloti.\n Nel 2005 inizia a partecipare al campionato britannico Supersport come pilota titolare, posizione che mantiene anche nel 2006 quando arriva secondo nella graduatoria finale del campionato. Sempre nel 2006 corre nella GSX-R Cup, realizzando una vittoria e 45 punti totali che gli valgono la settima piazza nella classifica generale.\nNel 2007 ritorna nel campionato britannico Superbike, questa volta per\u00f2 corre tutta la stagione con una Honda del team Stobart Vent Axia Motorsport a fianco del campione British Superbike 2003 Shane Byrne, con la quale chiude sesto in campionato con 279 punti, finendo 18 dei primi 20 round realizzando anche cinque podi ed una pole position quali posizionamenti di rilievo. Continua a correre in Gran Bretagna nella categoria nazionale Superbike anche nel 2008, ma passa al team Rizla Suzuki, lo stesso che gli permise di partecipare al campionato britannico per la prima volta nel 2003, e con il quale chiude quarto con 316 punti il campionato, riuscendo a vincere anche tre gare e a centrare quattro podi, finendo 2 punti dietro il connazionale Cal Crutchlow.\nIl 3 agosto 2008 in occasione del Gran Premio di Brands Hatch Tom Sykes fa il suo esordio, in qualit\u00e0 di wild card, nel campionato mondiale Superbike con una Suzuki GSX-R1000 k del team Rizla Suzuki (con la stessa moto e lo stesso team prende parte al campionato britannico Superbike), qualificatosi in sesta posizione nella superpole svoltasi il giorno precedente, si ritira in gara 1 causa rottura del radiatore quando era in lotta per le prime posizioni e conclude in settima posizione gara 2. Il 7 settembre 2008 partecipa al Gran Premio di Donington in quanto gli viene assegnata dagli organizzatori un'altra wild card, qualificatosi in settima posizione nella superpole, si piazza secondo in gara 1 ottenendo il suo primo podio nel mondiale, anche se la gara viene sospesa anzi tempo causa pioggia quando era in lotta per la prima posizione con Troy Bayliss, mentre \u00e8 decimo in gara 2. Conclude la stagione 2008 in ventunesima posizione nella classifica generale con 35 punti, prendendo parte per\u00f2 solo a 4 gare delle quali solo 3 portate a termine.\nIl 12 settembre 2008 viene annunciato l'ingaggio nel team Yamaha World Superbike per correre nel campionato mondiale Superbike del 2009 con una R1 ufficiale, con la possibilit\u00e0 di estendere tale contratto fino al 2010, a seconda dei risultati ottenuti nel corso della stagione. Nel team italiano trova come compagno di squadra il pluricampione AMA Superbike, l'americano Ben Spies.\nConclude la sua prima stagione completa al nono posto nella classifica generale con 176 punti, ottenendo come miglior risultato in gara il quarto posto in gara 1 nel Gran Premio d'Olanda tenutosi sul circuito di Assen. Il 20 ottobre 2009 viene annunciata la sua partecipazione nel 2010 al campionato mondiale Superbike con una Kawasaki ZX 10R del team ufficiale Kawasaki Racing. Nella graduatoria piloti si classifica 14\u00ba con 106 punti, risultando il migliore dei piloti con moto Kawasaki, da segnalare l'ottima prestazione al GP d'Italia ad Imola dove ottiene la superpole ed il quarto posto in gara 2.\nDal 2009 al 2011, la squadra ufficiale Kawasaki \u00e8 stata gestita dal team Paul Bird Motorsport; proprio nell'ultima di queste tre stagioni con la prima vittoria ottenuta da Tom Sykes realizzata al N\u00fcrburgring la Kawasaki ritorna al successo nel mondiale Superbike a distanza di 5 anni dall'ultima affermazione di Chris Walker ad Assen nel 2006. Sykes ha anche fatto un'apparizione come wildcard con il team nel campionato britannico Superbike a Brands Hatch.\nResta nel team Kawasaki Racing anche per il 2011 e nel Gran Premio di San Marino conquista la sua seconda pole position nel mondiale Superbike, seguita dalla prima vittoria nella categoria, ottenuta in occasione del GP disputatosi in Germania; riesce a migliorare i riscontri della stagione precedente, finendo tredicesimo nel mondiale con 141 punti. Nel 2012, rimasto nella stessa squadra, ottiene nove superpole, tredici podi e quattro vittorie, concludendo il campionato al secondo posto a soli 0,5 punti da Max Biaggi. Sykes risulta a fine campionato il pilota con pi\u00f9 posizionamenti a podio (tredici contro gli undici dei rivali Max Biaggi e Marco Melandri, rispettivamente primo e terzo nella classifica finale del campionato) ma, complici tre ritiri e risultati incostanti, il britannico chiude in seconda posizione.\nNel 2013 corre ancora con i colori Kawasaki e inizia il campionato con due quinti posti nel Gran Premio di Phillip Island, causa anche l'aver corso con costole e polso rotti, per poi inanellare una serie di podi e vittorie consecutive, tra cui due doppiette a Donington e Imola. Questa serie di risultati positivi sar\u00e0 interrotta solamente da due ritiri dovuti a guasti meccanici della sua Kawasaki, di cui uno sul circuito di Mosca in cui la moto prese fuoco, e da una mancata classificazione in gara due a Portim\u00e3o, corsa condizionata da una caduta avvenuta durante il giro di schieramento in griglia. Sykes rimase secondo in campionato dietro al francese Sylvain Guintoli sino alla nona prova del campionato disputata a Silverstone, merito dell'elevata costanza di risultati del pilota francese durante la prima parte della stagione e ad un'ottima gestione del vantaggio accumulato da parte dello stesso Guintoli, che pur avendo vinto una sola volta nel 2013, mantenne a lungo la testa della classifica.\nDurante la seconda parte della stagione, dal Gran Premio di Mosca in poi, Sykes non otterr\u00e0 la stessa costanza mostrata precedentemente ma, pur mettendo a segno risultati un po' altalenanti, riuscir\u00e0 a conquistare comunque quattro primi posti, tra cui una doppietta sul circuito di Magny-Cours, e quattro ulteriori podi. A fine stagione il britannico concluder\u00e0 il campionato con tre doppiette, nove primi posti, un totale di diciotto podi, otto pole position e tredici giri veloci. Percorrer\u00e0 inoltre ben 255 giri totali in testa e ritoccher\u00e0 il giro veloce in sei circuiti differenti.\nIl 20 ottobre 2013 si laurea campione del mondo Superbike con il terzo posto ottenuto in gara 1 a Jerez, staccando a fine campionato i suoi principali inseguitori Eugene Laverty e Sylvain Guintoli rispettivamente di 23 e 45 punti, e dando alla Kawasaki il suo secondo titolo mondiale in Superbike, riportando la casa di K\u014dbe al vertice del campionato esattamente vent'anni dopo il titolo del 1993 conquistato dallo statunitense Scott Russell. La vittoria di Sykes in gara 1 a Magny Cours ha inoltre portato il 50\u00ba successo nel mondiale Superbike per la Kawasaki, quarto costruttore a raggiungere questo traguardo dopo Ducati, Honda e Yamaha.\nComincia la stagione 2014, sempre in Kawasaki, con un terzo posto in gara 2 a Philip Island, centrando poi una doppietta nel gran premio di Aragon, in Spagna e finendo rispettivamente secondo e quarto ad Assen, mentre ad Imola giunge terzo in gara uno. A Donington, nel gran premio del Regno Unito, dopo due partenze difficili dalla settima casella rimonta e centra la seconda doppietta della stagione; in gara uno alla fine di una serie di sorpassi e controsorpassi con il compagno di squadra Loris Baz, mentre in gara due con un doppio sorpasso ai danni di Baz e Guintoli. A Sepang durante il Gran Premio della Malesia finisce a terra in gara 1 assieme ad altri piloti per una manovra azzardata del compagno di squadra Baz, mentre taglia il traguardo in terza posizione in gara 2. Rimane in testa al mondiale per quasi tutta la stagione, salvo poi essere superato nel gran Premio finale in Qatar da Sylvain Guintoli, su Aprilia, che vincendo entrambe le gare lo scavalca di sei punti.\nNel 2015 rimane nello stesso team. Sykes vince quattro gran premi e si piazza terzo nel mondiale, dietro il suo compagno di team Jonathan Rea e al pilota della Ducati Chaz Davies. I suoi punti aiutano la squadra a portare a casa per la prima volta anche il titolo costruttori. Nel 2016 rimane nello stesso team, vincendo cinque gran premi e ottenendo per otto volte la superpole. Conclude la stagione al secondo posto, alle spalle del suo compagno di team Jonathan Rea. Anche in questa stagione contribuisce alla conquista del titolo costruttori di Kawasaki.\nNel 2017 Sykes inizia la sua ottava stagione consecutiva come pilota Kawasaki. Il compagno di squadra \u00e8 ancora Jonathan Rea. In questa stagione \u00e8 costretto a saltare il Gran Premio di Portogallo a Portim\u00e3o a causa di una lussazione e ad una frattura al dito mignolo della mano sinistra rimediato con una caduta nel terzo turno di prove libere. Chiude la stagione al terzo posto in classifica piloti con 373 punti ottenuti. Nel 2018 \u00e8 nuovamente pilota titolare nel mondiale Superbike. Chiude la stagione al quarto posto in classifica piloti con 314 punti all'attivo. Nel 2019 si trasferisce al team BMW, alla guida della nuova versione della S1000RR. Il nuovo compagno di squadra \u00e8 Markus Reiterberger. Riporta BMW in pole position in occasione del Gran Premio di Gran Bretagna, ottiene inoltre quattro piazzamenti a podio e chiude la stagione all'ottavo posto in classifica mondiale. Nel 2020 \u00e8 nuovamente pilota ufficiale BMW. Il compagno di squadra \u00e8 Eugene Laverty. Conquista la superpole nell'evento inaugurale in Australia e conclude la stagione al dodicesimo posto in classifica mondiale. Continua con lo stesso team anche nel 2021, in questa stagione \u00e8 costretto a saltare il Gran Premio di Jerez a causa di un infortunio accorso nell'evento precedente. Il suo posto in squadra viene preso da Eugene Laverty. Rientra per il Gran Premio finale a Mandalika concludendo la stagione, impreziosita dal doppio podio a Donington e dalla superpole al Montmel\u00f2, all'undicesimo posto in classifica piloti."}
{"id": "2080329", "revid": "647919", "url": "https://it.wikipedia.org/wiki?curid=2080329", "title": "Attacco meet in the middle", "text": ""}
{"id": "2080330", "revid": "656701", "url": "https://it.wikipedia.org/wiki?curid=2080330", "title": "175 (numero)", "text": "Centosettantacinque (175) \u00e8 il numero naturale che segue il 174 e precede il 176."}
{"id": "2080331", "revid": "647919", "url": "https://it.wikipedia.org/wiki?curid=2080331", "title": "Meet in the middle", "text": ""}
{"id": "2080333", "revid": "442848", "url": "https://it.wikipedia.org/wiki?curid=2080333", "title": "Rio Grande (Paran\u00e1)", "text": "Il Rio Grande \u00e8 un fiume del Brasile, e uno dei due fiumi, insieme con il Rio Parana\u00edba che d\u00e0 forma al Paran\u00e1. Scorre per una lunghezza di 1.360\u00a0km, e per portata rappresenta uno dei pi\u00f9 importanti fiumi nel sud-est del Brasile.\nDescrizione.\nIl fiume nasce sui monti della Serra da Mantiqueira a sud-est dello Stato di Minas Gerais, a Bocaina de Minas, non lontano da Rio de Janeiro (a nord-ovest), e si spinge verso nord-ovest e ovest. Costituisce parte della frontiera tra gli Stati di Minas Gerais e San Paolo.\nArrivando alla frontiera dello Stato del Mato Grosso do Sul, dopo 1.360\u00a0km di percorso, si fonde con il Rio Parana\u00edba per formare il grande fiume Paran\u00e0.\nIl bacino idrografico del Rio Grande copre una superficie totale di 143.000\u00a0km\u00b2. Di questi 86.500\u00a0km\u00b2 si trovano nello Stato di Minas Gerais (che rappresenta il 17,8% dello Stato)."}
{"id": "2080337", "revid": "145853", "url": "https://it.wikipedia.org/wiki?curid=2080337", "title": "Quentin Metsys", "text": ""}
{"id": "2080339", "revid": "75012", "url": "https://it.wikipedia.org/wiki?curid=2080339", "title": "L\u00e9on Theremin", "text": ""}
{"id": "2080345", "revid": "767487", "url": "https://it.wikipedia.org/wiki?curid=2080345", "title": "Harold Bolingbroke Mudie", "text": "Biografia.\nDivenne esperantista nel 1902 leggendo dell'esperanto nella \"The Review of Reviews\". Nel novembre 1903 fond\u00f2 il giornale \"The esperantist\" grazie alla garanzia finanziaria di William Thomas Stead, comunque il giornale non port\u00f2 perdite bens\u00ec profitto. Quando esso si fuse con \"The British Esperantist\" nel gennaio 1906 entr\u00f2 a far parte del comitato di redazione. Lavor\u00f2 inoltre a lungo per l'edizione del Nuovo Testamento in esperanto.\nComp\u00ec molti viaggi di propaganda all'estero e visit\u00f2 otto congressi universali di esperanto.\nBolingbroke Mudie fu, assieme a George Cunningham e John Pollen, uno dei membri del cosiddetto \"Trio por la Tria\", cio\u00e8 il comitato organizzatore del Congresso universale di esperanto del 1907, che si tenne dal 12 al 17 agosto a Cambridge, nel Regno Unito.\nFu prima vicepresidente e poi (dal 1912 al 1916) presidente dell'Esperanto-Asocio de Britio. Nel 1908 divenne il presidente della neofondata Associazione universale esperanto. Eduard Stettler lo soprannomin\u00f2 \"presidente nato\" per le sue capacit\u00e0 retoriche. Fu membro del Lingva Komitato.\nMudie dopo l'inizio della Prima guerra mondiale entr\u00f2 nell'esercito facendo rapidamente carriera. Nel gennaio 1916 il capitano Mudie mor\u00ec per un incidente occorsogli in Francia, mentre attraversava il passaggio a livello della ferrovia de \"L'Epinay\" a Roncherolles-en-Bray, non lontano da Dieppe. Solo nel 1919 l'UEA, nomin\u00f2 un nuovo presidente nella persona del vicepresidente Hector Hodler."}
{"id": "2080352", "revid": "75012", "url": "https://it.wikipedia.org/wiki?curid=2080352", "title": "Thereminvox", "text": ""}
{"id": "2080356", "revid": "57342", "url": "https://it.wikipedia.org/wiki?curid=2080356", "title": "Lucchi", "text": ""}
{"id": "2080360", "revid": "1305772", "url": "https://it.wikipedia.org/wiki?curid=2080360", "title": "Xlet", "text": "Una Xlet \u00e8 un'applicazione java, molto simile ad una applet, utilizzata per far girare le applicazioni java sui set-top box per la televisione digitale.\nA differenza delle applet, le Xlet implementano i metodi PauseXlet() e StartXlet() per fare in modo che possano essere arrestate e riavviate in modo da non occupare a lungo la memoria limitata dei decoder.\nIl programma RunXlet fornito da Sun con l'implementazione di riferimento per Java TV esegue programmi Java Xlet. \nEsiste anche una implementazione open-source.\nCodice d'esempio.\nL'interfaccia per un Xlet \u00e8 definita nel package javax.tv.xlet:\npublic interface Xlet {\n public void initXlet(XletContext ctx)\n throws XletStateChangeException;\n public void startXlet()\n throws XletStateChangeException;\n public void pauseXlet();\n public void destroyXlet(boolean unconditional)\n throws XletStateChangeException;\ne un esempio di stub Xlet\nimport javax.tv.xlet.XletStateChangeException;\nimport javax.tv.xlet.XletContext;\nimport javax.tv.xlet.Xlet;\npublic class BasicXlet implements Xlet {"}
{"id": "2080361", "revid": "287204", "url": "https://it.wikipedia.org/wiki?curid=2080361", "title": "Always (album)", "text": ""}
{"id": "2080367", "revid": "916580", "url": "https://it.wikipedia.org/wiki?curid=2080367", "title": "Cocomero selvatico dell'Oregon", "text": ""}
{"id": "2080369", "revid": "916580", "url": "https://it.wikipedia.org/wiki?curid=2080369", "title": "Cocomero selvatico dell'ovest", "text": ""}
{"id": "2080375", "revid": "287204", "url": "https://it.wikipedia.org/wiki?curid=2080375", "title": "Katra", "text": "Katra \u00e8 una citt\u00e0 dell'India di 7.569 abitanti, situata nel distretto di Udhampur, nel territorio del Jammu e Kashmir. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 32\u00b0 58' 60 N e 74\u00b0 57' 0 E e ha un'altitudine di 753 .\nSociet\u00e0.\nEvoluzione demografica.\nAl censimento del 2001 la popolazione di Katra assommava a 7.569 persone, delle quali 4.027 maschi e 3.542 femmine. I bambini di et\u00e0 inferiore o uguale ai sei anni assommavano a 900, dei quali 484 maschi e 416 femmine. Infine, coloro che erano in grado di saper almeno leggere e scrivere erano 5.302, dei quali 3.014 maschi e 2.288 femmine."}
{"id": "2080378", "revid": "124637313", "url": "https://it.wikipedia.org/wiki?curid=2080378", "title": "Denis Leary", "text": "Biografia.\nLeary nasce a Worcester, Massachusetts, da immigrati irlandesi cattolici. Suo padre \u00e8 un meccanico di auto, la madre cameriera in un ristorante di famiglia; \u00e8 il secondo di quattro fratelli. Si diploma nel 1979 all'Emerson College di Boston, specializzandosi nell'insegnamento delle arti dello spettacolo. Qui stringe amicizia con il comico Mario Cantone, poi suo testimone di nozze. Al college si dedica per la prima volta alle attivit\u00e0 di autore, e fonda assieme a Jodi Wallace l\"Emerson Comedy Workshop\", una compagnia comica attiva per molti anni nel campus.. Lavora presso il college per cinque anni, tenendo corsi sulla scrittura creativa per commedie leggere.\nLeary inizia la carriera di comico sulla vivace scena della Boston anni ottanta, in show televisivi locali e dal vivo (nel club underground \"Play It Again Sam's\"). Appare quindi su MTV, prima in alcuni sketch di \"Remote Control\", dove interpreta Keith Richards e Andy Warhol, e successivamente in noti spot commerciali, accrescendo cos\u00ec man mano la sua fama sulla scena alternativa. Nel 1989 sposa la sceneggiatrice Ann Lembeck, da cui avr\u00e0 due figli: Jack e Devin.\nSpecialista della stand-up comedy, a partire dagli anni novanta compare in numerosi film di successo, anche se la sua attenzione maggiore \u00e8 in quegli anni rivolta alla musica. Nel 1993 pubblica l'album No Cure for Cancer, che gli procura una polemica con il collega Bill Hicks. \nLa controversia sul plagio \u00e8 menzionata anche in \"American Scream\":\nIl singolo \"Asshole\", sardonica raffigurazione del maschio americano, raggiunge un successo inaspettato nelle hit parade, pur senza trovare spazi nei palinsesti musicali dei media americani. Torna a registrare un album nel 1997 quando incide Lock 'n Load, e nel 2004 quando pubblica l'EP \"Merry F#%$in' Christmas\".\nNel dicembre del 1999 sei vigili del fuoco, tra i quali suo cugino, trovano la morte in un incendio nella sua citt\u00e0 natale Worcester. In seguito a questa vicenda Leary fonda la \"Leary Firefighters Foundation\", che nel corso degli anni ha distribuito milioni di dollari in contributi per l'acquisto di attrezzature a diversi dipartimenti di vigili del fuoco di New York e sussidi alle famiglie di vigili deceduti in servizio (come i 343 morti a seguito degli attentati dell'11 settembre 2001). Per le devastazioni dell'uragano Katrina Leary ha donato dodici barche di sua propriet\u00e0 al dipartimento dei vigili del fuoco di New Orleans e ha contribuito alla ricostruzione delle sedi locali.\nDal 2004 Leary \u00e8 il protagonista e co-ideatore della serie TV \"Rescue Me\", giunta nel 2011 alla sua settima e ultima stagione. Nella serie interpreta Tommy Gavin, un vigile del fuoco con grossi problemi personali, grazie a questa interpretazione ha ricevuto la nomination al Golden Globe nel 2005 e agli Emmy nel 2006. Nel 2005, sull'onda del successo televisivo di \"Rescue Me\" ottiene una laurea ad honorem. Nel 2009 pubblica il suo primo libro \"Why we suck\", che viene tradotto in cinque lingue, e ottiene un discreto successo editoriale. Nella copertina di rientro del bestseller, giocando sulla laurea ad honorem conseguita, Leary compare come \"Dr. Denis Leary\". Nel 2012 pubblica il suo secondo libro, carico di houmor nero, \"Merry F#%$in' Christmas\", stesso titolo del brano musicale inciso otto anni prima.\nPremi e riconoscimenti.\nNel 2005 vince il Golden Globe di miglior attore in una serie televisiva drammatica per il telefilm Rescue Me di Jace Alexander, John Fortenberry, Peter Tolan. Nel 2006 ha ricevuto la nomination agli Emmy per lo stesso ruolo. Nel 2008 ottiene una nomination al Golden Globe come miglior attore non protagonista per la miniserie televisiva Recount di Jay Roach, sempre nello stesso anno viene premiato agli Emmy Awards come miglior attore secondario di film per la Televisione, sempre per il ruolo interpretato in Recount di Jay Roach.\nDoppiatori italiani.\nDa doppiatore \u00e8 sostituito da:"}
{"id": "2080379", "revid": "1629429", "url": "https://it.wikipedia.org/wiki?curid=2080379", "title": "Charlotte Lewis (attrice)", "text": "Biografia.\nNata a Kensington da una famiglia di origine irlandese-iracheno-kazako-cilena, esordisce nel 1986 nel film di Roman Polansky, \"Pirati\". Nello stesso anno \u00e8 protagonista del film di Eddie Murphy \"Il bambino d'oro\" e nel 1992 \"Il mistero di Storyville\". Nel 1993 appare sulla copertina di \"Playboy\", mentre nel 1994 \u00e8 co-protagonista del fim \"L'ultima missione\" e nel 2003 di \"Hey DJ\"."}
{"id": "2080382", "revid": "17654", "url": "https://it.wikipedia.org/wiki?curid=2080382", "title": "Torrente Finale", "text": ""}
{"id": "2080391", "revid": "287204", "url": "https://it.wikipedia.org/wiki?curid=2080391", "title": "Raxaul Bazar", "text": "Raxaul Bazar \u00e8 una suddivisione dell'India, classificata come \"municipality\", di 41.347 abitanti, situata nel distretto del Champaran Orientale, nello stato federato del Bihar. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 26\u00b0 58' 60 N e 84\u00b0 50' 60 E e ha un'altitudine di 68 .\nSociet\u00e0.\nEvoluzione demografica.\nAl censimento del 2001 la popolazione di Raxaul Bazar assommava a 41.347 persone, delle quali 22.284 maschi e 19.063 femmine. I bambini di et\u00e0 inferiore o uguale ai sei anni assommavano a 7.373, dei quali 3.863 maschi e 3.510 femmine. Infine, coloro che erano in grado di saper almeno leggere e scrivere erano 23.844, dei quali 14.610 maschi e 9.234 femmine."}
{"id": "2080392", "revid": "767487", "url": "https://it.wikipedia.org/wiki?curid=2080392", "title": "Parana\u00edba (fiume)", "text": "Il Rio Parana\u00edba \u00e8 un fiume del Brasile la cui fonte si trova nello Stato di Minas Gerais sui monti della serra da Mata da Corda, nel comune di Rio Parana\u00edba ad un'altitudine di 1.148 metri. La lunghezza del Rio Parana\u00edba \u00e8 di circa 1.070\u00a0km fino al suo raccordo con il Rio Grande, dove d\u00e0 vita al fiume Paran\u00e1.\nSegna il confine sud-est dello Stato di Goi\u00e1s con il Minas Gerais. Tra i suoi affluenti, il Rio Meia Ponte, e il Rio S\u00e3o Bartolomeu. Quest'ultimo ha la sua sorgente nel Distretto Federale, vicino alla zona urbana di Brasilia."}
{"id": "2080407", "revid": "110157", "url": "https://it.wikipedia.org/wiki?curid=2080407", "title": "Rafaniello", "text": "Rafaniello \u00e8 il primo disco del gruppo raggamuffin 99 Posse. \u00c8 un Extended Play di cinque canzoni: due versioni di \"Rafaniello\" e tre di \"Salario Garantito\".\nIl brano principale, dal tipico sound reggae che caratterizzava il gruppo ad inizio carriera, ha per tematica i falsi comunisti, meglio identificati come \"rafanielli\".\nIn dialetto napoletano \"rafaniello\" significa \"ravanello\" e la metafora \u00e8 costruita intorno al fatto che cos\u00ec come la radice del ravanello \u00e8 \"rossa fuori e bianca dentro\", cos\u00ec la sinistra parlamentare a parole \u00e8 comunista ma nei fatti non lo \u00e8."}
{"id": "2080417", "revid": "287204", "url": "https://it.wikipedia.org/wiki?curid=2080417", "title": "Revelganj", "text": "Revelganj \u00e8 una suddivisione dell'India, classificata come \"municipality\", di 34.044 abitanti, situata nel distretto di Saran, nello stato federato del Bihar. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 25\u00b0 46' 60 N e 84\u00b0 40' 0 E e ha un'altitudine di 51 .\nSociet\u00e0.\nEvoluzione demografica.\nAl censimento del 2001 la popolazione di Revelganj assommava a 34.044 persone, delle quali 17.607 maschi e 16.437 femmine. I bambini di et\u00e0 inferiore o uguale ai sei anni assommavano a 5.945, dei quali 2.984 maschi e 2.961 femmine. Infine, coloro che erano in grado di saper almeno leggere e scrivere erano 15.200, dei quali 9.944 maschi e 5.256 femmine."}
{"id": "2080420", "revid": "661526", "url": "https://it.wikipedia.org/wiki?curid=2080420", "title": "Rise", "text": ""}
{"id": "2080426", "revid": "124855302", "url": "https://it.wikipedia.org/wiki?curid=2080426", "title": "Premio Internazionale Eugenio Montale", "text": "Il Premio Internazionale Eugenio Montale \u00e8 stato un premio letterario attivo dal 1982 al 2002. \nNato come premio unico, nel corso degli anni le sue sezioni sono state ampliate a quattro: poeta edito (la Giuria sceglie tre opere pubblicate nel'ultimo anno e tutti i Soci del Centro Montale votano per il Supervincitore); sette poeti inediti, le cui sillogi vengone poi raccolte nell'antologia annuale del Premio (edita da Vanni Scheiwiller fino al 1998 e, alla sua scomparsa, da Nicola Crocetti); traduttore straniero che abbia contribuito a far conoscere nel mondo la poesia italiana, e in particolare quella del Novecento; tre tesi di laurea riguardanti l'opera di Montale o altri poeti del Novecento italiano. \nUna delle peculiarit\u00e0 del Premio Internazionale Eugenio Montale \"\u00e8 quella di essere itinerante, per portare il messaggio montaliano in varie regioni\".. Sicch\u00e9, ogni anno \u00e8 una citt\u00e0 diversa ad ospitare le due giornate in cui si svolgono la cerimonia di premiazione e le altre manifestazioni collaterali.\nUn'altra aratteristica del Premio \u00e8 la lettura di poesie di Montale, dei componenti della Giuria e dei premiati affidata a prestigiose voci della scena attoriale italiana, quali Edmonda Aldini, Lydia Alfonsi, Riccardo Cucciolla e Paola Pitagora. \nNel 1998 la Giuria del Premio era composta da: Maria Luisa Spaziani (Presidente), Giorgio Bassani, Attilio Bertolucci, Marco Forti, Mario Luzi, Giovanni Macchia, Geno Pampaloni, Vanni Scheiwiller. Altri componenti dal 1999: Fernando Bandini, Nicola Crocetti, Marco Guzzi, Franco Loi, Luigi Manzi, Goffredo Petrassi, Silvio Ramat, Andrea Zanzotto, Sergio Zavoli. Negli anni passati, avevano fatto parte della Giuria anche Giorgio Caproni, Danilo Dolci, Glauco Gambon, Giovanni Raboni e Giacinto Spagnoletti."}
{"id": "2080428", "revid": "28592", "url": "https://it.wikipedia.org/wiki?curid=2080428", "title": "Premio Montale", "text": ""}
{"id": "2080434", "revid": "4711", "url": "https://it.wikipedia.org/wiki?curid=2080434", "title": "F\u00e9d\u00e9ration Mon\u00e9gasque de Basketball", "text": ""}
{"id": "2080435", "revid": "1226", "url": "https://it.wikipedia.org/wiki?curid=2080435", "title": "Spianata del Tempio", "text": ""}
{"id": "2080457", "revid": "124123", "url": "https://it.wikipedia.org/wiki?curid=2080457", "title": "Francis J. Finn", "text": "Conosciuto in America come Padre Francis J. Finn, S.J., \u00e8 stato molto popolare come scrittore per ragazzi tra fine Ottocento e met\u00e0 Novecento. In tutto, si conta abbia scritto 27 volumetti, con storie edificanti per giovani adolescenti, tradotti in pi\u00f9 di 12 lingue. Ogni storia contiene un importante precetto morale.\nIl romanzo pi\u00f9 diffuso in Italia fu \"Tom Playfair\", seguito da \"Percy Wynn\" e \"Harry Dee\". La Civilt\u00e0 Cattolica ha ristampato questa trilogia parecchie volte negli anni cinquanta e sessanta.\nSecondo il \"Who's Who\" americano, Finn \u00e8 \"universalmente riconosciuto come il pi\u00f9 importante scrittore cattolico di romanzi per la giovent\u00f9.\" \nBibliografia.\nUna lista bibliografica in lingua inglese, con date di pubblicazione, appare anche su \"Who's Who in America\", v. XV (1928-1929), p.\u00a0766."}
{"id": "2080473", "revid": "712828", "url": "https://it.wikipedia.org/wiki?curid=2080473", "title": "Aargau (Guerre stellari)", "text": ""}
{"id": "2080478", "revid": "287204", "url": "https://it.wikipedia.org/wiki?curid=2080478", "title": "Rosera", "text": "Rosera \u00e8 una suddivisione dell'India, classificata come \"municipality\", di 27.494 abitanti, situata nel distretto di Samastipur, nello stato federato del Bihar. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 25\u00b0 45' 28 N e 86\u00b0 01' 54 E.\nSociet\u00e0.\nEvoluzione demografica.\nAl censimento del 2001 la popolazione di Rosera assommava a 27.494 persone, delle quali 14.576 maschi e 12.918 femmine. I bambini di et\u00e0 inferiore o uguale ai sei anni assommavano a 4.845, dei quali 2.545 maschi e 2.300 femmine. Infine, coloro che erano in grado di saper almeno leggere e scrivere erano 15.596, dei quali 9.502 maschi e 6.094 femmine."}
{"id": "2080490", "revid": "729019", "url": "https://it.wikipedia.org/wiki?curid=2080490", "title": "Strada statale 41 di Val Monastero", "text": "La strada statale 41 di Val Monastero (SS 41) \u00e8 una strada statale che mette in comunicazione la Val Venosta con la Val Monastero, in Svizzera.\nStoria.\nLa SS 41 venne istituita nel 1928 con il seguente percorso: \"Sluderno - Confine svizzero verso M\u00fcstair.\"\nIn seguito al decreto legislativo 2 settembre 1997, n\u00b0 320, dal 1\u00ba luglio 1998, la gestione delle strade statali nei tratti in Trentino-Alto Adige \u00e8 passata dall'ANAS alla provincia autonoma di Bolzano mantenendo la classificazione e la sigla di statale (SS).\nPercorso.\nHa origine a Sluderno dalla strada statale 40 di Resia e termina a Tubre, in corrispondenza del valico di frontiera di M\u00fcstair, dove si trasforma nella strada principale 28 svizzera.\nLa strada attraversa gli abitati di Glorenza e Tubre, e segue sostanzialmente il corso del rio Ram."}
{"id": "2080492", "revid": "287204", "url": "https://it.wikipedia.org/wiki?curid=2080492", "title": "Crescent (album)", "text": ""}
{"id": "2080495", "revid": "834", "url": "https://it.wikipedia.org/wiki?curid=2080495", "title": "Crescent (Gackt Camui)", "text": ""}
{"id": "2080499", "revid": "149485", "url": "https://it.wikipedia.org/wiki?curid=2080499", "title": "Yuriy Kunakov", "text": ""}
{"id": "2080509", "revid": "729019", "url": "https://it.wikipedia.org/wiki?curid=2080509", "title": "Castello di Castellamonte", "text": "Il castello di Castellamonte \u00e8 un antico edificio di origine medievale del Canavese, posto sulla collina che domina la citt\u00e0 di Castellamonte, nella citt\u00e0 metropolitana di Torino.\nStoria.\nLe prime notizie sono documentate dal 1066, ma la struttura doveva gi\u00e0 esservi nei decenni precedenti. Furono i discendenti di Arduino, marchese d'Ivrea e poi re d'Italia, i Conti di Castellamonte che lo trasformarono in una delle pi\u00f9 complesse strutture fortificate del Canavese. Dalla rocca, il muro di cinta scendeva verso la pianura cingendo l'intera collina, fino a raggiungere la strada che collegava Cuorgn\u00e8 ed Ivrea. Lungo il muro del castello, dove si aprivano le sette porte ancora oggi visibili, e la strada che vi correva si svilupp\u00f2 il paese, che appunto prese il nome dal suo castello.\nNel corso del Tre e Quattrocento i conti di Castellamonte si divisero in varie linee e rami, che per differenziarsi assunsero degli \u201cagnomi\u201d, come Cagnis, Cognengo, Aimone, Della Porta, Merlo, Vercellino... e gestivano il grande feudo attraverso l'istituto del consortile feudale. Il contado di Castellamonte era diviso in 271 \u201cpunti di giurisdizione\u201d, che i vari rami della famiglia esercitavano secondo una rotazione triennale. Dal ramo Cognengo nacquero Carlo di Castellamonte (Torino, 1560 \u2013 Torino, 1641) e suo figlio Amedeo di Castellamonte (nato a Castellamonte 1618 - Torino 1683), che furono ambedue architetti dei Savoia.\nIl primitivo castello fu distrutto durante il tuchinaggio nella rivolta dei tuchini del 1383-1387, nel corso della guerra del Canavese, che devast\u00f2 la regione a partire dal 1339. I Castellamonte, infatti, alleati dei San Martino, appoggiati dai Savoia, furono posti sotto assedio da parte dei Valperga e dei loro alleati, i marchesi del Monferrato, che tentavano di espandersi nella zona. La rivolta inizi\u00f2 nelle terre dei Castellamonte e poi dilag\u00f2 in tutto il Canavese, con eccidi di feudatari e distruzioni di castelli. Solo nel 1387 Ibleto di Challant, inviato da Amedeo VIII di Savoia, riusc\u00ec a riportare la calma e la \u201cpax sabauda\u201d.\nIl castello fu ricostruito all'inizio del Quattrocento. Di quell'epoca restano la torre-porta del muro di cinta, la torre-porta di ingresso al castello e l'impianto generale del castello, con i quattro edifici sorti intorno alla strada di accesso. I due edifici verso nord contengono al loro interno varie testimonianze del periodo. \nUlteriori devastazioni avvennero nella prima met\u00e0 del Cinquecento, durante le guerre tra francesi e spagnoli, durante l'incursione del maresciallo de Brissac in Canavese del gennaio 1552.\nA partire dalla met\u00e0 dell'Ottocento, i conti di San Martino di Sale e Castelnuovo, che dal 1611 si erano trasferiti a Castellamonte diventandone consignori, acquistarono l'intera propriet\u00e0 del castello e ne riplasmarono varie parti. Nel corso del XX secolo dai San Martino pass\u00f2 per eredit\u00e0 ai conti Ricardi di Netro.\nArchitettura.\nIl complesso \u00e8 oggi composto da quattro edifici, posti intorno alla strada di accesso da cui si entra passata la torre-porta quattrocentesca. Restano ancora vari tratti del muro medievale che cingeva la rocca. Dalla strada di accesso, si diramano gli accessi verso i quattro edifici. Verso nord i due pi\u00f9 antichi, verso sud i due ricostruiti successivamente. A questi si accede attraverso un portale barocco che immette nel grande piazzale-giardino, circondato da una balconata in terracotta locale da cui si pu\u00f2 scorgere la pianura da Agli\u00e8 a Superga a Belmonte. L'edificio sulla destra, detto \u201cpalazzo bianco\u201d, ha un impianto secentesco ed \u00e8 attribuito all'architetto Amedeo di Castellamonte, al quale si deve pure la cappella gentilizia. Ambedue furono poi decorati nuovamente nel primo Ottocento quando si estinse il ramo dei Castellamonte Brosso e passarono ai conti Veggi. L'edificio ad est, detto \u201ctorre rossa\u201d, gi\u00e0 dei Cognengo, pass\u00f2 ai conti di San Martino, i quali alla met\u00e0 dell'Ottocento lo affidarono all'architetto Luigi Formento per trasformarlo in una \u201cfantastica villa\u201d in stile neogotico, decorata con le tipiche terrecotte e i merli ghibellini. Allo stesso periodo risale il disegno del giardino: l'albero di giuda ed i tassi furono piantati infatti in quell'occasione, e fu realizzato una seconda strada d'accesso facilmente carrozzabile."}
{"id": "2080514", "revid": "599013", "url": "https://it.wikipedia.org/wiki?curid=2080514", "title": "Froldo", "text": "Largine in froldo (o argine in botta) \u00e8 un argine posto a diretto contatto con il flusso della corrente di un corso d'acqua, senza interposizione di golena.\nStoria.\nIl termine ha origine medievale e stava ad indicare le opere puntali mediante le quali si \"orientava\" il deflusso del corso d'acqua al fine di proteggere i centri abitati o altri elementi strategici del territorio. Questo genere di interventi costitu\u00ec la primaria azione di regimazione idraulica dei corsi d'acqua e precedette, nei tratti vallivi di medio e basso corso, l'opera di arginatura continua degli alvei che rappresenta l'attuale standard di sistemazione idraulica nei paesi sviluppati.\nRischi potenziali.\nIn idraulica esso costituisce un elemento di potenziale pericolo in quanto esposto agli effetti erosivi dei flussi idrici, particolarmente marcati in corrispondenza dell'estradosso delle curve di tracciato. Per dette ragioni, i tratti d'argine in froldo sono solitamente protetti da opere di difesa idraulica quali semplici scogliere in pietrame o veri e propri rivestimenti con sottofondo in calcestruzzo e facciavista in pietrame lastrolare."}
{"id": "2080516", "revid": "729019", "url": "https://it.wikipedia.org/wiki?curid=2080516", "title": "Haley Paige", "text": "Carriera.\nEntr\u00f2 nell'industria pornografica nel 2000 all'et\u00e0 di 18 anni. Mentre viveva ancora a San Diego, all'et\u00e0 di diciannove anni rispose ad un annuncio per modelle nude su un giornale. In quel periodo lavorava presso Blockbuster ed aveva bisogno di pi\u00f9 soldi per pagare l'affitto.\nNel 2006, la Paige fece il suo debutto nel film \"Virgin Territory\" realizzato dalla Smash Pictures. A partire dal 14 gennaio 2007, Internet Movie Database le ha accreditato un numero di performance in 284 DVD e l'Adult Web Movie Database l'ha inserita in quasi 40 siti web; pressoch\u00e9 introvabili video di Haley di sesso non anale.\nPrima della sua partecipazione nel cinema per adulti ha lavorato come assistente di Green Party. Ha dichiarato di voler diventare una psicologa od una terapista sessuale quando la sua carriera sarebbe terminata.\nMorte.\nHaley Paige spar\u00ec per sette settimane e quattro giorni, prima della sua morte, insieme al suo fidanzato, il regista porno Inkyo Volt Hwang (pi\u00f9 comunemente noto come Chico \"Wanker\" Wang), secondo le indiscrezioni che circolarono sul suo possibile decesso. Hwang fu arrestato il 29 giugno 2007, con l'accusa di aver minacciato Haley con una pistola, ma fu rilasciato il 3 luglio 2007.\nHaley e Hwang si sposarono il 2 agosto 2007 a Las Vegas.\nIl rapporto del coroner indic\u00f2 che la Paige mor\u00ec il 21 agosto 2007 a King City, California, dove aveva trascorso le vacanze con Hwang.\nHwang la port\u00f2 al pronto soccorso del Mee Memorial Hospital quando non aveva pi\u00f9 polso e respirazione, dove pi\u00f9 tardi ne fu dichiarato il decesso. Sgt. Steve Miller, del King City Police Department afferm\u00f2 che verso le 14.30 del 21 agosto il suo dipartimento rispose ad una chiamata dal pronto soccorso del Mee Memorial per l'investigazione su una morte sospetta.\nIl 22 agosto 2007 Hwang fu arrestato per il possesso di un veicolo rubato e col sospetto di omicidio, ma le accuse furono respinte e fu rilasciato il 24 agosto.\nAdult Video News riport\u00f2 delle indiscrezioni per il quale Haley mor\u00ec a causa di un'overdose di eroina. Un portavoce dell'ufficio del coroner di Monterey County ha dichiarato che Haley non ebbe alcune tracce di uso di droga, sebbene l'overdose da eroina potrebbe non essere esclusa. Sgt. Steve Miller svel\u00f2 che Hwang fu implicato nella sua morte.\nGli esami tossicologici pi\u00f9 tardi risultarono negativi a tutto tranne una minima quantit\u00e0 di metadone. Secondo il coroner di Monterey County (che prepar\u00f2 il rapporto), la sua causa di morte \u00e8 stata archiviata come indeterminata; ma, trattandosi di una persona che in passato avrebbe avuto a che fare con la droga, anche una piccola quantit\u00e0 di metadone potrebbe essere stata letale.\nIl cadavere di Hwang fu pi\u00f9 tardi ritrovato in una stanza ad un Economy Inn a Morgan Hill, California il 29 settembre 2007. La sua morte fu considerata \"non sospetta\" dagli investigatori di polizia di Morgan Hill."}
{"id": "2080517", "revid": "484362", "url": "https://it.wikipedia.org/wiki?curid=2080517", "title": "Tagliando di controllo", "text": ""}
{"id": "2080518", "revid": "93436", "url": "https://it.wikipedia.org/wiki?curid=2080518", "title": "Lanfranco Frigeri", "text": "Biografia.\nNasce a Quingentole, piccolo paese dell'Oltrep\u00f2 mantovano, nel 1920, figlio di uno scultore del luogo. Nella sua formazione iconografica hanno una grande importanza i temi fantascientifici incontrati gi\u00e0 durante la fanciullezza, in particolare nelle strisce di Flash Gordon pubblicate sul periodico \"L'avventuroso\". Compie gli studi al liceo artistico e all'Accademia di belle arti di Bologna.\nNel 1940, con l'entrata in guerra dell'Italia, \u00e8 chiamato alle armi e combatte sul fronte greco, finendo prigioniero.\nAlla fine del conflitto torna a frequentare l'Accademia a Milano, sotto la direzione di Giacomo Manz\u00f9.\nNei primi anni cinquanta \u00e8 la scultura a dargli le soddisfazioni maggiori: nel 1950 vince il concorso per una formella bronzea per una porta del Duomo di Milano e per la realizzazione della statua del beato Michele Carcano, da porre su una guglia della facciata. Nel 1951 la sua scultura \"Il sabbiaiolo del Po\" partecipa al \"Premio Suzzara\" d'arte contemporanea e viene scelta come simbolo dell'esposizione. Nel 1955-56 realizza la statua di \"San Giovanni dell'Apocalisse\" per il Cimitero Monumentale di Milano, e riceve elogi dallo scultore britannico Henry Moore. Le critiche provenienti dall'Italia non sempre sono positive, ma all'artista arrivano molti inviti ad esporre anche all'estero.\nLe opere degli anni sessanta sono prevalentemente pittoriche: i temi indagati sono in gran parte quelli della femminilt\u00e0, dell'eros e della caducit\u00e0 del mondo sensibile. Il suo stile appare molto influenzato da quello di Salvador Dal\u00ed.\nIn questo periodo ritrae anche alcuni personaggi, tra cui lo scrittore Dino Buzzati e l'industriale Vittorio Valletta: sono i cosiddetti \"ritratti psichedelici\".. Non manca l'interesse per i temi sacri della religione cristiana: una sala del Museo Diocesano \"Francesco Gonzaga\" di Mantova \u00e8 interamente dedicata ad opere di Lanfranco. Altri dipinti si trovano in molti edifici religiosi della diocesi, come la \"Crocefissione\" nella chiesa parrocchiale di Ostiglia e il \"Ritratto di Matilde di Canossa\" nell'abbazia di Polirone a San Benedetto Po.\nNel 1970 l'autore di fantascienza Brian W. Aldiss utilizza il dipinto di Lanfranco \"I grandi maestri del sogno\" per la copertina del suo libro \"A Romance of the Equator\". Lo stesso quadro \u00e8 inoltre la copertina del disco de La Maschera Di Cera \"Le porte del domani\", album del 2013. Un altro suo quadro diventa la copertina dell'album \"Felona e Sorona\" del gruppo \"progressive Le Orme\".\nLanfranco muore il 17 giugno 2019 nella casa di riposo di Poggio Rusco, dove risiedeva da diverse settimane.\nBibliografia.\n\"In quel giorno di luce\"biografia (ir)reale di Lanfranco; Anna Bisi 2007,ed.Publi Paolini Mn"}
{"id": "2080519", "revid": "729019", "url": "https://it.wikipedia.org/wiki?curid=2080519", "title": "Prolattinoma", "text": "Il prolattinoma \u00e8 un tumore (adenoma) della ghiandola ipofisi che causa aumento della secrezione di prolattina. \u00c8 una delle pi\u00f9 comuni patologie endocrine dell'asse ipotalamo-ipofisario.\nEziologia.\nLe cause di questi tumori non sono conosciute. Si sa che molti farmaci (fenotiazine e altri sedativi, farmaci che agiscono sull'apparato digerente come metoclopramide, levosulpiride, domperidone, anti-ipertensivi come reserpina e alfa-metildopa) possono determinare un incremento di prolattinemia, ma non sono responsabili dell'insorgenza dei prolattinomi.\nPatologia.\nGli adenomi secernenti prolattina si sviluppano con maggior frequenza nelle regioni laterali dell'ipofisi anteriore, ma possono progredire fino ad occupare la sella turcica e le aree dei lobi anteriore e posteriore. Non sono rari i macroadenomi (tumori con massa superiore a 1\u00a0cm\u00b3) con espansione extrasellare, anche se i microadenomi (con massa inferiore a 1\u00a0cm\u00b3) sono i pi\u00f9 frequenti.\nQuadro clinico.\nLe manifestazioni cliniche dell'iperprolattinemia sono: nei maschi, la riduzione della libido e disfunzione erettile e nelle femmine la galattorrea e amenorrea. \nLa distribuzione degli adenomi nei due sessi sembra essere uguale, tuttavia i microadenomi paiono pi\u00f9 frequenti nelle donne, probabilmente a causa della maggior facilit\u00e0 di individuazione dei sintomi.\nLa \"galattorrea\" \u00e8 una secrezione lattiginosa dai capezzoli; pu\u00f2 manifestarsi con intermittenza, \u00e8 pi\u00f9 comune nelle donne che nell'uomo e non \u00e8 un reperto costante nei prolattinomi. Un concomitante deficit di ormoni gonadici pu\u00f2 impedire la galattorrea, anche in presenza di livelli elevati di prolattina.\nNel 90% delle donne, si osservano amenorrea, oligomenorrea con anovulazione o infertilit\u00e0. La prolattinemia infatti inibisce la secrezione di GnRH e quindi la secrezione pulsatile degli ormoni LH e FSH, sia il picco di LH a met\u00e0 ciclo, con conseguente anovulazione. Altri sintomi comprendono aumento di peso, ritenzione di liquidi e irritabilit\u00e0, oltre a irsutismo e in alcuni casi anche ansia e depressione.\nNell'uomo, il sintomo principale \u00e8 l'ipogonadismo con riduzione della libido. La falsa attribuzione del calo della libido a fattori psicosociali spiega il riconoscimento tardivo del prolattinoma nei maschi. Le manifestazioni tardive comprendono ipopituitarismo, cefalea non responsiva alle terapie di routine e deficit visivi, a causa del coinvolgimento del chiasma ottico. Comuni anche l'impotenza (per cause tuttora non chiare) e infertilit\u00e0 da ridotta produzione di spermatozoi.\nTerapia.\nLo scopo della terapia \u00e8 quello di riportare innanzitutto i livelli di prolattina entro i limiti e di ridurre le dimensioni della massa tumorale, responsabile degli eventuali disturbi della vista e del blocco delle funzioni pituitarie.\nLa secrezione di prolattina \u00e8 inibita fisiologicamente dalla dopamina, pertanto vengono utilizzati farmaci che agiscono con meccanismo simile alla dopamina (i cosiddetti \"dopamino-agonisti\" come bromocriptina e cabergolina. Con l'utilizzo di questi farmaci, l'80% dei pazienti risponde con la riduzione dell'adenoma e il ripristino di normali livelli dell'ormone. Il trattamento non deve essere interrotto improvvisamente, ma solo sotto controllo medico, in quanto il tasso di prolattina nel sangue pu\u00f2 nuovamente aumentare dopo la sospensione.\nSe la terapia medica non ottiene risultato o non viene tollerata a causa di effetti collaterali, si pu\u00f2 ricorrere alla chirurgia, ma spesso la sede non \u00e8 accessibile o il tumore \u00e8 asportabile solo in parte. In tali casi \u00e8 d'obbligo una terapia combinata (farmacologica e chirurgica), talvolta associata anche a radioterapia."}
{"id": "2080534", "revid": "1543377", "url": "https://it.wikipedia.org/wiki?curid=2080534", "title": "Giuseppe Ceva Grimaldi Pisanelli di Pietracatella", "text": "Biografia.\nAppartenente a una famiglia dell'aristocrazia napoletana, fece studi umanistici al \"Convitto dei nobili\" di Napoli. Caduta la Repubblica Napoletana, fu chiamato a far parte della Commissione per il riordino della pubblica istruzione del Regno. Nel 1815, dopo la Restaurazione, venne nominato intendente dell'Abruzzo Ultra dal primo ministro Luigi de' Medici di Ottajano; nel marzo 1817 divenne intendente della Basilicata e nell'ottobre dello stesso anno intendente di Terra d'Otranto, in sostituzione di Domenico Acclavio. Quel periodo, per la Terra d'Otranto, era alquanto turbolento in quanto l'autorit\u00e0 dello Stato era minata da lotte fra societ\u00e0 segrete (Carboneria e Calderari) e dal brigantaggio. La gravit\u00e0 del problema richiese l'intervento dell'esercito comandato da Richard Church.\nNelle sue memorie il Church critica il Pietracatella, pur definendolo \"uomo di ottimo cuore\", per la sua riluttanza ad agire contro i Calderari. Quella dei Calderari era una setta reazionaria e legittimista, vicina alle inclinazioni politiche del Pietracatella. Negli scritti del Pietracatella, infatti, ricorrono spesso espressioni impietose verso i gruppi sociali pi\u00f9 sfortunati e contrariet\u00e0 agli interventi dello Stato a favore della collettivit\u00e0 in tema di lavori pubblici e istruzione pubblica, favorevole a utilizzare delatori e provocatori per il mantenimento dell'ordine pubblico, contrario perfino all'introduzione di unit\u00e0 di misura uniche per tutto il regno Le sue idee piacquero a Ferdinando II che lo volle primo ministro per un lungo periodo di tempo, fino al 1848. Luigi Settembrini descrisse cos\u00ec il Pietracatella:\nIl suo ministero cess\u00f2 il 27 gennaio 1848 quando il re concesse la costituzione. Pietracatella si ritir\u00f2 definitivamente dall'attivit\u00e0 pubblica, tranne l'attivit\u00e0 culturale quale presidente dell'Accademia napoletana delle scienze. In quest'ultima veste, dopo il 15 maggio 1848, non volle firmare un indirizzo al re perch\u00e9 abrogasse la costituzione del 1848, ritenendo non degno di un sovrano ritirare una concessione fatta liberamente.\nIl Pietracatella fu anche il primo sovrintendente generale degli archivi del Regno delle Due Sicilie e si dilett\u00f2 di comporre versi.\nil 7 dicembre 1845 divenne socio dell'Accademia delle scienze di Torino."}
{"id": "2080535", "revid": "188323", "url": "https://it.wikipedia.org/wiki?curid=2080535", "title": "Disturbo disintegrativo della fanciullezza", "text": ""}
{"id": "2080536", "revid": "188323", "url": "https://it.wikipedia.org/wiki?curid=2080536", "title": "Sindrome di Heller", "text": ""}
{"id": "2080537", "revid": "1226", "url": "https://it.wikipedia.org/wiki?curid=2080537", "title": "Hard-boiled", "text": ""}
{"id": "2080538", "revid": "188323", "url": "https://it.wikipedia.org/wiki?curid=2080538", "title": "Demenza infantile", "text": ""}
{"id": "2080541", "revid": "188323", "url": "https://it.wikipedia.org/wiki?curid=2080541", "title": "Psicosi disintegrativa", "text": ""}
{"id": "2080545", "revid": "1814636", "url": "https://it.wikipedia.org/wiki?curid=2080545", "title": "Egidio Rebonato", "text": "Ha studiato agraria inizialmente a Milano, presso la locale \"Scuola Superiore di Agricoltura\" (I anno: 1909-10) per trasferirsi a Bologna dove si \u00e8 laureato nel 1914. Sempre a Bologna segu\u00ec poi i corsi di veterinaria. \nDi idee antifasciste, si trasfer\u00ec in Messico dove contribu\u00ec a fondare la facolt\u00e0 di Agraria di Aguascalientes. L'Universit\u00e0 ha poi dedicato la biblioteca al nome di Egidio Rebonato.\nIn Messico viene considerato il fondatore della moderna scuola di agricoltura."}
{"id": "2080554", "revid": "75435", "url": "https://it.wikipedia.org/wiki?curid=2080554", "title": "Anomeismo", "text": ""}
{"id": "2080560", "revid": "15756", "url": "https://it.wikipedia.org/wiki?curid=2080560", "title": "Cymbalaria", "text": "Cymbalaria \u00e8 un genere di piante spermatofite dicotiledoni appartenenti alla famiglia delle Scrophulariaceae (o alle Plantaginaceae, secondo la classificazione APG), dall'aspetto di piccole erbacee annuali o perenni con fiori labiati.\nEtimologia.\n\"Cymbalum\" (latino) o \"kymbalon\" (greco) \u00e8 il nome di uno strumento musicale simile al tamburello, ma a superficie cava come le foglie del \u201cciombolino comune\u201d : questa \u00e8 la probabile etimologia del nome del genere.\nIl nome \u00e8 stato assegnato dal botanico inglese John Hill (1716 \u2013 1775) nel 1756.\nDescrizione.\nLe \u201cCiomboline\u201d in genere sono piante a portamento prostrato\u00a0\u2013 arrampicante o comunque sub-arbustino. La forma biologica prevalente \u00e8 camefita reptante (Ch rept), ossia piante con fusti bassi e portamento strisciante. Una particolarit\u00e0 delle piante di questo genere \u00e8 che i fiori sono soggetti al fototropismo, ossia prima dell'impollinazione (o fecondazione) si muovono verso la luce; dopo si spostano al riparo verso l'ombra; corrispondentemente si ha anche un'ulteriore crescita (allungamento verso il basso) dei peduncoli fiorali facilitando cos\u00ec la dispersione dei semi nelle fessure dei muri o delle rocce.\nRadici.\nLe radici sono avventizie sui nodi del fusto.\nFusto.\nIl fusto \u00e8 esile e molto ramificato con radici ai nodi (sono piante stolonifere) sia con funzioni di sostegno che fisiologico vero e proprio.\nFoglie.\nLe foglie inferiori sono picciolate, palminervie, lobate e a disposizione opposta lungo il fusto, mentre quelle superiori spesso sono alterne. In tutti i casi sono relativamente larghe e disposte a formare quasi un fitto e continuo mosaico, con minime sovrapposizioni reciproche; questo per poter raccogliere il massimo di illuminazione solare.\nInfiorescenza.\nL'infiorescenza \u00e8 distribuita lungo il fusto, e in genere non \u00e8 molto numerosa ma con fiori singoli su lunghi peduncoli sistemati all'ascella delle foglie.\nFiori.\nLa caratteristica pi\u00f9 evidente dei fiori di questo genere \u00e8 la loro forma labiata terminante all'indietro con un lungo tubo (sperone), in cui l'impollinazione degli organi femminili \u00e8 facilitata solamente da quelli insetti pronubi conformati in modo tale da poter addentrasi nel tubo corollino alla ricerca del nettare.\nI fiori sono ermafroditi, zigomorfi, tetraciclici (calice \u2013 corolla \u2013 androceo \u2013 gineceo).\nFrutti.\nIl frutto consiste in una capsula (bacca nera) di forma globosa. I semi sono scuri di forma ovale\u00a0\u2013 globosa, sono provvisti di endosperma e fuoriescono da tre valve sommitali (la capsula \u00e8 del tipo deiscente) uno alla volta per ottimizzare la perpetuazione dell'individuo.\nDistribuzione e habitat.\nBuona parte delle specie (almeno quelle italiane) sono endemiche. Le altre sono diffuse un po' ovunque nel mondo, sempre per\u00f2 in areali simili al bacino del Mediterraneo; in effetti il genere viene considerato nativo per l'Europa meridionale.\nSistematica.\nLa famiglia delle Plantaginaceae \u00e8 relativamente numerosa con un centinaio di generi, mentre il genere della \"Cymbalaria\" comprende una decina di specie di cui almeno 7 sono presenti nella flora spontanea italiana.\nLa classificazione tassonomica della \"Cymbalaria\" \u00e8 in via di definizione in quanto fino a poco tempo fa apparteneva alla famiglia delle \"Scophulariaceae\" (secondo la classificazione ormai classica di Cronquist), mentre ora con i nuovi sistemi di classificazione filogenetica (classificazione APG) \u00e8 stata assegnata alla famiglia delle \"Plantaginaceae\"; anche i livelli superiori sono cambiati (vedi box tassonomico a destra).\nAnche il nome del genere non \u00e8 sempre stato lo stesso: nelle classificazioni fino agli anni sessanta del secolo scorso le specie del genere di questa scheda appartenevano al genere \"Linaria\" sezione \"Cymbalaria\".\nPer concludere sui problemi tassonomici di questo genere pu\u00f2 essere interessante vedere come era organizzata la classificazione della \"Cymbalaria\" (che in realt\u00e0 era una sezione del genere \"Linaria\") all'inizio del XX secolo in base alla \"classificazione di Wettstein\" :\nElenco delle specie di Cymbalaria.\nLe specie riconosciute valide sono:\nVariabilit\u00e0.\nLe varie specie di questo genere differiscono per pochi caratteri: la pelosit\u00e0 che contrappone specie pubescenti a specie glabre; la forma delle foglie (pi\u00f9 o meno carnose) o con tanti o pochi lobi; ma soprattutto nel frutto che pu\u00f2 superare il calice oppure no, oppure che pu\u00f2 essere pubescente oppure glabro.\nSpecie spontanee della flora italiana.\nPer meglio comprendere ed individuare le varie specie del genere (solamente per le specie spontanee della nostra flora) l'elenco che segue utilizza in parte il sistema delle chiavi analitiche.\nGeneri simili.\nGeneri vicini al genere di questa scheda sono \"Linaria\" e \"Antirrhinum\", i quali differiscono per la forma delle foglie (pi\u00f9 lineari), la mancanza dello sperone posteriore (in \"Antirrhinum\", ad esempio \u00e8 presente una sacca) o per l'infiorescenza che a volte \u00e8 pi\u00f9 del tipo racemoso (e non singoli fiori) o i fusti che sono pi\u00f9 eretti e non prostrati. \u00c8 da ricordare che nelle vecchie classificazioni questi generi (compreso quello della presente scheda) appartenevano alla stessa famiglia: \"Scrophulariaceae\".\nUsi.\nQueste piante non sono molto interessanti sia per la cucina, che per la farmacopea che per l'industria; eventualmente presentano un certo interesse per il giardinaggio rustico."}
{"id": "2080562", "revid": "199745", "url": "https://it.wikipedia.org/wiki?curid=2080562", "title": "Ciombolino", "text": ""}
{"id": "2080568", "revid": "1305772", "url": "https://it.wikipedia.org/wiki?curid=2080568", "title": "Falcons", "text": ""}
{"id": "2080577", "revid": "599013", "url": "https://it.wikipedia.org/wiki?curid=2080577", "title": "Vzo", "text": ""}
{"id": "2080591", "revid": "287204", "url": "https://it.wikipedia.org/wiki?curid=2080591", "title": "Fazil Say", "text": ""}
{"id": "2080592", "revid": "1272592", "url": "https://it.wikipedia.org/wiki?curid=2080592", "title": "Giuseppe Antonio Luchi", "text": "Biografia.\nGiuseppe Antonio Luchi, nacque nel 1709 a Diecimo frazione di Borgo a Mozzano, da Luca di Matteo Luchi e da Maddalena di Bartolomeo Paolucci. Per questo, i suoi contemporanei gli attribuirono il soprannome di Diecimino.\nAllievo a Lucca di Cristoforo Martini, detto \"il Sassone\", e di Domenico Brugieri, nel 1729 si trasfer\u00ec a Bologna, dove lavor\u00f2 sotto il magistero di Domenico Creti. Nel 1731 pass\u00f2 a Venezia, dove frequent\u00f2 per alcuni anni la scuola di Giovan Battista Tiepolo. Tornato in patria nel 1738, si stabil\u00ec a Lucca dove per alcuni anni tenne scuola e fu tra i fondatori dell'Accademia Lucchese di Belle Arti. Sotto la sua supervisione si formarono alcuni valenti pittori, tra i quali si possono menzionare Bernardino Nocchi e Stefano Tofanelli. \nLasciata Lucca nel 1769 per far ritorno a Diecimo, si spense qualche anno pi\u00f9 tardi nel suo paese natale, il 12 maggio 1774.\nOpere.\nTra le opere pi\u00f9 significative che possono essere ricordate del Luchi, una \"Nativit\u00e0\" (1751) per la chiesa e il convento di Sant'Anna a Pisa. A Borgo a Mozzano, nella chiesa dei Santi Giusto e Clemente, il Luchi dipinse una \"Madonna col Bambino e i Santi Clemente, Lucia, Giusto e Caterina d'Alessandria\". Mentre per la chiesa di Santa Maria Assunta Benabbio a Bagni di Lucca, dipinse una \"Madonna in gloria fra i Santi Antonio da Padova e Rocco\" (1773). Dipinse ancora intorno alla met\u00e0 degli anni trenta una \"Visione di San Francesco Saverio\", opera di alta qualit\u00e0 recentemente apparsa sul mercato d'arte antiquario."}
{"id": "2080594", "revid": "1451528", "url": "https://it.wikipedia.org/wiki?curid=2080594", "title": "Revit", "text": "Autodesk Revit \u00e8 un programma CAD e BIM per sistemi operativi Windows, creato dalla Revit Technologies Inc. e comprato nel 2002 dalla Autodesk per 133 milioni di dollari, che consente la progettazione con elementi di modellazione parametrica e di disegno.\nRevit negli ultimi sette anni ha subito profondi cambiamenti e miglioramenti. Prima di tutto, esso \u00e8 stato modificato per poter supportare in maniera nativa i formati DWG, DXF e DWF. Inoltre, \u00e8 stato migliorato in termini di velocit\u00e0 ed accuratezza di esecuzione dei rendering. A tal fine, nel 2008 il motore di rendering esistente, AccuRender, \u00e8 stato sostituito con Mental Ray.\nTramite la parametrizzazione e la tecnologia 3D nativa \u00e8 possibile impostare la concettualizzazione di architetture e forme tridimensionali. Questo nuovo paradigma comporta una rivoluzione nella percezione progettuale, poich\u00e9 questa si sostanzia in termini non pi\u00f9 cartesiani ma spaziali, con i vantaggi che questa pu\u00f2 apportare alla progettazione.\nRevit permette, inoltre, l'integrazione in un unico modello di tutte le informazioni utili in ogni fase del processo architettonico; \u00e8 quindi possibile tenere insieme documentazione e disegno, aspetto questo che semplifica la gestione dell'intero iter progettuale, dalla sua ideazione alla realizzazione e gestione.\nRevit, come programma BIM, \u00e8 da intendersi come un approccio pi\u00f9 vicino alla \"realt\u00e0 percepita\" dagli esseri umani.\nUno dei punti di forza di Revit \u00e8 quello di poter generare con estrema facilit\u00e0 viste prospettiche o assonometriche, che richiederebbero notevoli sforzi nel disegno manuale; un esempio \u00e8 la creazione di spaccati prospettici ombreggiati.\nAltra caratteristica di estrema importanza \u00e8 quello di costruire il modello utilizzando elementi costruttivi, mentre in altri software analoghi la creazione delle forme \u00e8 svincolata dalla funzione costruttiva e strutturale.\nElemento portante di Revit \u00e8 lo sfruttamento della \"quarta dimensione\", cio\u00e8 il tempo. Si possono infatti impostare le fasi temporali: ad esempio, Stato di Fatto e Stato di Progetto. Ogni elemento del modello pu\u00f2 essere creato in una fase e demolito in un'altra, avendo poi la possibilit\u00e0 di creare viste di raffronto con le opportune evidenziazioni: \"Gialli e Rossi\".\nI punti deboli del programma sono rappresentati, invece, dall'interfaccia talvolta poco intuitiva, dalla qualit\u00e0 dei rendering, che, pur utilizzando il motore \"radiosity\", non \u00e8 paragonabile a quella ottenibile con software di rendering dedicati, infine il programma limita la progettazione alle strutture \"edili\" mentre non \u00e8 predisposto per l'ingegneria civile (strade e infrastrutture in generale). Per questo motivo Autodesk commercializza software BIM specifici come Civil 3D.\nLinee di prodotto Revit.\nAutodesk ha sviluppato tre versioni di Revit per differenti discipline di progettazione edilizia:\nOggi le tre versioni sono accorpate in un unico programma, che contiene i tre moduli e un modulo di analisi.\nNovit\u00e0 introdotte.\nCon l'intento di rendere Revit pi\u00f9 rispondente alle esigenze di mercato, in fase di modellazione \u00e8 stato introdotto lo strumento della \"Massa Concettuale\", che meglio assiste il progettista nel percorso della definizione dell'idea nel progetto."}
{"id": "2080597", "revid": "122246", "url": "https://it.wikipedia.org/wiki?curid=2080597", "title": "World Grand Prix 1994", "text": "Il II World Grand Prix di pallavolo femminile si \u00e8 svolto dal 19 agosto all'11 settembre 1994. Dopo la fase a gironi che si \u00e8 giocata dal 19 agosto al 4 settembre, la fase finale, a cui si sono qualificate le prime tre squadre nazionali classificate nella fase a gironi, pi\u00f9 la Cina, paese ospitante, si \u00e8 svolta dal 9 all'11 settembre a Shanghai, in Cina. La vittoria finale \u00e8 andata per la prima volta al Brasile.\nPodio.\nCampione.\nBrasile(Primo titolo)\nSecondo posto.\nCuba\nTerzo posto.\nCina"}
{"id": "2080598", "revid": "83531", "url": "https://it.wikipedia.org/wiki?curid=2080598", "title": "Reggia di Oranienbaum", "text": "La Reggia di Oranienbaum (), o semplicemente detta \"Oranienbaum\", \u00e8 una residenza della casa imperiale russa situata sul golfo di Finlandia a Lomonosov, localit\u00e0 ad ovest di San Pietroburgo: l'insieme del palazzo, del parco ed il centro della relativa cittadina sono stati proclamati patrimonio mondiale dell'Unesco.\nStoria e descrizione.\nNel 1707, quattro anni dopo che la fondazione di San Pietroburgo, Pietro il Grande assegn\u00f2 i terreni vicino alla costa al suo braccio destro, Aleksandr Danilovi\u010d Men\u0161ikov, che incaric\u00f2 gli architetti Giovanni Maria Fontana e Gottfried Sch\u00e4del di costruirgli una residenza: in diciassette anni, dal 1710 al 1727 eressero il \"Palazzo Menshikov\", da non confondersi con l'omonimo a San Pietroburgo, opera degli stessi architetti. La parte centrale del palazzo \u00e8 collegata da due gallerie con i padiglioni a cupola, il Padiglione Giapponese ed il Padiglione della Chiesa.\nMenshikov perse i favori della Corte subito dopo la morte di Pietro e mor\u00ec in esilio, ed il palazzo rest\u00f2 alla famiglia dello zar. Nel 1743 Oranienbaum si trasform\u00f2 nella residenza estiva del granduca P\u00ebtr Fedorovi\u010d, erede dell'imperatrice Elisabetta I di Russia e futuro imperatore Pietro III: durante gli ultimi dieci anni del regno di Elisabetta, Bartolomeo Rastrelli ricostru\u00ec il Gran Palazzo aggiungendovi decorazioni.\nIl Parco alla francese.\nIl complesso sorge al centro di un vasto parco alla francese, con parti all'inglese. Si compone del \"Giardino Inferiore\", nella parte meridionale, dove delle terrazze degradano dal palazzo con delle scalinate fino al canale, asse principale che conduce al Golfo di Finlandia, imitazione di quello progettato da Pietro il Grande per la sua residenza a Peterhof. \u00c8 decorato con fontane e sculture, ponti e padiglioni. Il Giardino Superiore, sorge nel lato nord. I giardini vennero realizzati nello stesso periodo, ma quello Superiore fu ripiantumato fra il 1750 e il 1770.\nDalla pianta si possono vedere:\nA: giardino inferiore; B: parco superiore; C, D, E, F, G, H: stagni; 1: Palazzo Menshikov; 2: galleria di fotografie; 3: appartamenti secondari; 4: cancelli d'onore della fortezza di Peterstadt; 5: palazzo di Pietro III; 6: Sala di pietra; 7: stalle; 8: palazzo cinese; 9: padiglione Katalnaya Gorka; 10: padiglione cucina cinese; 11: pergola.\nI padiglioni.\nDal 1756 al 1762, l'architetto Antonio Rinaldi costru\u00ec la fortezza di Peterstadt sulla sponda del fiume Karost per il granduca Pietro: divenuta imperatrice la moglie di questi, l'imperatrice Caterina II gli ordin\u00f2 la costruzione della residenza chiamata \"La mia casa di campagna\". Per quello scopo Rinaldi costru\u00ec vari padiglioni:"}
{"id": "2080600", "revid": "287204", "url": "https://it.wikipedia.org/wiki?curid=2080600", "title": "Edouard Roger-Vasselin", "text": ""}
{"id": "2080602", "revid": "71433", "url": "https://it.wikipedia.org/wiki?curid=2080602", "title": "Monsters vs. Aliens", "text": ""}
{"id": "2080604", "revid": "1272592", "url": "https://it.wikipedia.org/wiki?curid=2080604", "title": "Chignon", "text": "Lo chignon (dal francese: ) \u00e8 un popolare tipo di acconciatura, principalmente femminile, realizzato raccogliendo i capelli in un nodo sulla nuca (da cui deriva l'espressione \"chignon du cou\"), ma esistono molte varianti di stile. \u00c8 un tipo di acconciatura indossata per occasioni speciali, come matrimoni o balletti, o anche per l'abbigliamento sportivo quotidiano.\nLa pronuncia italiana della parola \u00e8 . Viene adattata di rado in cignone () o parzialmente in cignon ().\nStoria.\nI primi \"chignon\" risalgono all'epoca della Grecia antica, dove le donne ateniesi lo utilizzavano comunemente, fermandolo con fermagli di avorio o d'oro. Anche nella civilt\u00e0 cinese lo \"chignon\" era molto diffuso. In tempi pi\u00f9 recenti, lo \"chignon\" acquis\u00ec nuova popolarit\u00e0 durante l'era vittoriana, e di nuovo negli anni quaranta, durante la seconda guerra mondiale. \u00c8 famosa l'acconciatura che Oscar Wilde sfoggi\u00f2 nel 1884 alla fondazione della Fabian Society, che pare contribu\u00ec alla condanna per omosessualit\u00e0 che lo scrittore sub\u00ec. Lo \"chignon\" \u00e8 l'acconciatura tipica delle ballerine di danza classica, delle ginnaste ritmiche e delle pattinatrici su ghiaccio."}
{"id": "2080608", "revid": "287204", "url": "https://it.wikipedia.org/wiki?curid=2080608", "title": "Change Management (ITSM)", "text": "Change Management (lett. \"gestione del cambiamento\") \u00e8 una disciplina dell'IT Service Management che si interessa dei cambiamenti nell'infrastruttura IT.Tali cambiamenti possono essere: la conseguenza di una reazione attuata in risposta ad un problema, imposti esternamente (ad es. per cambiamenti legislativi), realizzati proattivamente per cercare di raggiungere livelli imposti di efficienza ed efficacia, per attuare iniziative a supporto del \"business\", o ancora da programmi, progetti o iniziative per il miglioramento dei servizi.\nIl change management pu\u00f2 assicurare un opportuno bilanciamento tra il bisogno di cambiamento e l'impatto potenzialmente dannoso del cambiamento stesso.\nObiettivi.\nObiettivo del Change Management \u00e8 assicurare che metodi e procedure standard vengano utilizzati per una efficiente e pronta gestione di tutti i cambiamenti applicativi e di infrastruttura IT, al fine di minimizzare l'impatto e gli incidenti in capo ai servizi erogati.\n\u00c8 particolarmente importante che il processo di Change Management abbia una buona visibilit\u00e0 e canali di comunicazione aperti all'interno dell'organizzazione, in modo da favorire una transizione fluida quando un cambiamento viene posto in essere.\nLe best practice ITIL suggeriscono di pianificare e implementare il processo di \u201cChange Management\u201d contestualmente al processo di \u201cConfiguration Management\u201d. Stessa considerazione \u00e8 presente anche nella documentazione ISO 20000 dove i due processi fanno parte dei cosiddetti \u201cControl Processes\u201d.\nBisogna inoltre considerare che i confini del change management possono andare oltre l'ITSM, infatti il processo \u00e8 utilizzato ogni qualvolta si debba introdurre cambiamenti, \u00e8 quindi un processo utilizzato anche per la realizzazione di programmi o progetti.\nIl Change Management \u00e8 responsabile della gestione del cambiamento che coinvolge tutti i sistemi IT, come ad esempio:\nSar\u00e0 quindi il processo di change management che dovr\u00e0 fornire l'approvazione ad ogni richiesta di cambiamento. L'organo che ha l'autorit\u00e0 per prendere la decisione \u00e8 il Change Advisory Board (CAB), il quale \u00e8 principalmente costituito da membri rappresentanti le diverse funzioni aziendali. \u00c8 inoltre importante notare come il processo di \u201cConfiguration Management\u201d sia responsabile di fornire le informazioni relative a possibili implicazioni derivanti dalla richiesta di cambiamento.\nElementi Chiave e Attori.\nPer una visione complessiva delle attivit\u00e0 del processo di Change Management si espongono di seguito gli elementi chiave e gli attori coinvolti nel processo.\nRequest for Change (RFC)\nLa RFC \u00e8 l'unico meccanismo previsto da ITIL per richiedere un cambiamento all'infrastruttura. La RFC deve contenere tutte le informazioni necessarie affinch\u00e9 un cambiamento possa essere valutato, approvato e implementato.\nTra i motivi per i quali pu\u00f2 essere richiesta una RFC, si trovano:\nChange Manager\nI compiti principali del change manager, alcuni dei quali possono essere delegati, sono i seguenti:\nChange Advisory Board (CAB)\nI compiti principali dei membri del CAB sono elencati di seguito:\nChange Initiator ovvero colui che fisicamente scatena il processo inserendo la RFC.\nChange Executor, coloro che sono coinvolti nell'attivit\u00e0 di implementazione della RFC.\nDi seguito vengono illustrati due importanti documenti del processo di Change Management:\nForward Schedule of Changes (FSC)\nL'FSC o calendario dei cambiamenti \u00e8 un output del processo, contiene i dettagli e la pianificazione di tutti i Change approvati. L'FSC \u00e8 utilizzato per consentire a tutti i gruppi coinvolti di pianificare i propri rilasci. \nL'FSC deve avere una schedulazione dettagliata per il breve periodo, e una pianificazione di massima per il lungo periodo. Deve inoltre contenere, quando previsti, i periodi di downtime da comunicare agli utilizzatori.\nProjected Service Availability (PSA)\nIl PSA \u00e8 un documento utilizzato dal Change Management per delineare gli effetti del cambiamento sui livelli di disponibilit\u00e0 definiti nei Service Level Agreement (SLA). Questo documento \u00e8 collegato al FSC.\nEntrambi questi documenti vengono concordati con cliente, Service Desk e Availability Management. Il Service Desk avr\u00e0 il compito di comunicare i downtime pianificati agli utenti.\nChange Model\nUn Change Model \u00e8 una categoria di RFC per la quale \u00e8 stato predefinito uno specifico percorso, tale percorso di implementazione del Change \u00e8 definito dal Change Management in accordo con l'organizzazione. Un modello \u00e8 definito in relazione a tipo, gravit\u00e0, impatto o pi\u00f9 in generale in relazione a delle variabili definite dall'organizzazione.\nAd esempio si pu\u00f2 decidere che alcuni tipi di Change, con un impatto marginale, non debbano essere autorizzati dal CAB, ma possano essere approvati direttamente dal responsabile diretto del Change Initiator.\nIl Processo.\nOra che si sono visti gli elementi chiave e gli attori coinvolti dal processo di Change Management si espone come interagiscono tra di loro e quali sono le attivit\u00e0 peculiari del change.\nDi seguito un esempio delle attivit\u00e0 necessarie per l'implementazione di un Change:\nProposta.\nOgni membro dell'organizzazione dovrebbe essere autorizzato a richiedere un cambiamento, questo consente di incoraggiare l'innovazione e di far emergere potenziali problemi.\nGli IT Competence Center potranno avere un accesso diretto all'inserimento di RFC, mentre si suggerisce di far transitare le richieste di utenti e clienti da una struttura in grado di filtrarle, come ad esempio i manager di prima linea o una struttura di Demand Management.\nPrimo compito del Change Manager, come gi\u00e0 illustrato, \u00e8 quello di filtrare tutte le RFC rigettando quelle inapplicabili, dopodich\u00e9 verificare se sono presenti Emergency Change a cui dare priorit\u00e0 applicando le procedure per i Change in emergenza o RFC che rientrano in predefiniti Change Model.\nPer le RFC residue dovr\u00e0 definire la categoria di appartenenza, ITIL identifica 3 categorie di base in relazione a impatto atteso e risorse richieste:\nOvviamente questo sono le categorie definite dalle best practice, ogni organizzazione pu\u00f2 poi definire la categorizzazione pi\u00f9 appropriata per la propria struttura.\nApprovazione.\nScopo della fase di \u201cApprovazione\u201d \u00e8 la discussione e valutazione di tutte le proposte di cambiamento proposte dai centri di competenza, al fine di evitare il verificarsi di effetti indesiderati nell'ambiente di produzione.\nIl livello di approvazione del cambiamento dovrebbe essere legato al livello di rischio del change.\nPer garantire la valutazione di impatto, costi, benefici e rischi ci sono tre processi di approvazione:\nIn base alla categoria definita dal Change Manager l'approvazione potr\u00e0 essere in carico al Change Manager stesso, al CAB oppure demandata ad un Executive Team.\nConcluso il processo di approvazione \u00e8 possibile passare all'esecuzione del Change.\nEsecuzione.\nScopo della fase di \u201cEsecuzione\u201d e quello di gestire e coordinare le implementazioni richieste dalla RFC, al fine di rilasciarle nell'ambiente di produzione. \u00c8 necessario porre un adeguato livello di attenzione quando si implementa il Change per evitare impatti indesiderati sui servizi erogati.\nDue aspetti importanti che spesso si tende a trascurare sono: la fase di test -per la quale occorre definire un piano dettagliato e ove possibile farla eseguire anche da un tester indipendente- e il back-out, ovvero la procedura da seguire per annullare il change e ritornare alla configurazione iniziale.\nLa tendenza \u00e8 infatti quella di definire scrupolosamente il piano di migrazione e i rischi associati al cambiamento, ponendo scarsa attenzione alla procedura di test e ritorno alla configurazione iniziale.\nChiusura.\nScopo della fase di \u201cChiusura \u201c o Reviewed \u00e8 quello di confermare il buon esito dell'implementazione della RFC.\nTutte le RFC andrebbero verificate dopo un periodo predefinito per assicurarsi che siano stati raggiunti gli effetti desiderati e che le risorse utilizzate siano state stimate accuratamente. \nInfine il Change Manager deve assicurarsi che tutta la documentazione sia stata aggiornata.\nRelazione con altri processi.\nIl change management non \u00e8 un processo stand alone ma fa parte di un framework pi\u00f9 articolato. Occorre quindi comprendere quali sono le relazioni con gli altri processi.\nConfiguration Management\nChange Management e Configuration Management sono in stretto legame.\nInfatti soltanto con un'informazione aggiornata, accurata e comprensibile di tutti i componenti dell'infrastruttura la gestione del cambiamento sar\u00e0 pi\u00f9 efficace ed efficiente.\nCon Configuration Management si intende l'implementazione di un database (Configuration Management Database- CMDB), che contenga il dettaglio di tutti gli elementi dell'organizzazione (Configuration Item \u2013 CI) che sono utilizzati per erogare e gestire i servizi IT. \u00c8 pi\u00f9 di un semplice registro delle risorse, contiene informazioni relative alla manutenzione e ai problemi verificatesi sui CI.\nIl CMDB contiene inoltre una vasta gamma di informazioni e relazioni tra i CI e i servizi erogati. Questa gamma di informazioni comprende:\nIncident Management &amp; Problem Management\nC'\u00e8 uno stretto legame tra questi due processi e il change management. Nuove richieste di Change possono derivare dalle modifiche richieste per ripristinare la disponibilit\u00e0 del servizio in seguito ad un Incident, oppure l'analisi di un Incident attraverso il Problem Management potrebbe portare alla creazione di una RFC, o ancora l'errata implementazione di un Change potrebbe generare un Incident. \nSono quindi molteplici gli scenari e i flussi di interrelazione tra i tre processi. \u00c8 importante definire all'interno dell'organizzazione le metodologie con cui questi processi interagiranno.\nCapacity Management\nUna proposta di change potrebbe essere generata per assicurare che un'adeguata capacit\u00e0 sia disponibile. Queste RFC sono soggette al processo di Change Management e la loro esecuzione potrebbe coinvolgere differenti CI.\nViceversa il Capacity Management pu\u00f2 coinvolto per valutare tutti i change, per stabilire gli effetti su capacit\u00e0 e performance di erogazione dei servizi.\nAvailability Management\nViene coinvolto per la valutazione dell'impatto dei Change sulla disponibilit\u00e0 dei Servizi. In particolare \u00e8 ingaggiato per la produzione di FSC e PSA.\nIT Service Continuity Management\nInteragisce con il Change Management per valutare i requisiti di recovery dei Change, pu\u00f2 inoltre essere invocato se l'esecuzione di un Change continua a fallire impattando la disponibilit\u00e0 dei servizi.\nDal canto suo il Change Management assiste l'ITCM nel mantenere aggiornato il piano di continuit\u00e0 e assicura che i siti di disaster recovery siano mantenuti allineati all'infrastruttura operativa.\nFinancial Management\n\u00c8 coinvolto nella valutazione degli impatti finanziari di una RFC.\nService Desk\nIl Service Desk \u00e8 coinvolto per fornire supporto durante l'implementazione del Change. Si occupa inoltre di informare gli utenti in merito all'esecuzione dei Change e in merito ad eventuali interruzioni di servizio secondo quanto riportato nell'FSC.\nService Level Management\nFornisce al Change Management la lista dei service level concordati in modo da classificare correttamente i Change.\nProgram/Project Management\nIl change management ha relazioni anche con i processi di Program/Project management. Occorre definire in maniera chiara i confini, le dipendenze e le regole.\nDi seguito \u00e8 riportato un esempio di integrazione tra i processi:\nPossibili Problemi.\nIl processo di change management che viene implementato dovrebbe essere appropriato per le dimensioni dell'organizzazione. Infatti un processo altamente burocratizzato potrebbe portare all'inefficienza del processo stesso. \nPossibili problemi potrebbero venire dalla difficolt\u00e0 legate al cambio culturale che l'introduzione del processo genera nel personale, nei clienti e negli utenti. Non \u00e8 facile far comprendere ad ognuno che uno e soltanto un sistema di change management dovr\u00e0 essere adottato.\nUn altro aspetto fondamentale \u00e8 l'educazione, ovvero far comprendere a tutti che solo attraverso questi sistemi ed in particolare grazie al CMDb \u00e8 possibile comprendere le relazioni e gli impatti di ogni cambiamento all'infrastruttura. La conoscenza delle informazioni relative ai legami tra le varie componenti dell'infrastruttura e i servizi erogati \u00e8 importante, perch\u00e9 solo in questo modo chi porr\u00e0 in essere il cambiamento avr\u00e0 chiari i potenziali impatti della sua manovra sui servizi.\nPer evitare che i problemi sopra descritti si presentino, potrebbe essere utile:\nLa pubblicazione BSI \u201cA code of practice for IT Service Management\u201d riporta inoltre una serie di punti che andrebbero considerati come potenziali problemi e che se opportunamente indirizzati potrebbero trasformarsi in benefici:\nCosti, Benefici.\nBenefici.\nUna gestione efficiente dei servizi richiede l'abilit\u00e0 di cambiare le cose in modo ordinato, senza fare errori e prendendo le giuste decisioni. Un'efficace gestione del cambiamento \u00e8 indispensabile per una fornitura di servizi soddisfacente, in grado di assorbire una quantit\u00e0 elevata di cambiamenti.\nBenefici specifici derivanti da un'efficace implementazione del processo di Change Management sono:\nCosti.\nLe due principali voci di costo del Change Management sono quelle per il personale e per i software di supporto.\nCosti Personale\nSono i costi relativi al personale coinvolto nel team di gestione del processo di Change Management, nonch\u00e9 i costi relativi all'impegno dei membri del CAB. \nQuando si effettua la stima di questi costi, per valutare la convenienza dell'implementazione di un processo strutturato di change management, non bisogna dimenticarsi del fatto che molto probabilmente all'interno dell'organizzazione ci sono gi\u00e0 un numero di persone impegnate a seguire, in modo non strutturato, il processo di cambiamento.\nTool di supporto\n\u00c8 importante considerare i costi relativi allo sviluppo dei tool nonch\u00e9 il costo relativo ai requisiti hardware. Il costo dei tool sar\u00e0 maggiore quanto maggiore sar\u00e0 l'integrazione tra i vari processi dell'ITSM. Bisogna per\u00f2 considerare che nelle organizzazioni di ampie dimensioni, la gestione di questi processi, diventa praticamente impossibile senza dei tool di supporto fortemente integrati."}
{"id": "2080610", "revid": "339392", "url": "https://it.wikipedia.org/wiki?curid=2080610", "title": "Alexej Prokurorov", "text": ""}
{"id": "2080615", "revid": "339392", "url": "https://it.wikipedia.org/wiki?curid=2080615", "title": "Gruppo brigate romagnole", "text": ""}
{"id": "2080617", "revid": "1632387", "url": "https://it.wikipedia.org/wiki?curid=2080617", "title": "Relazione (testo)", "text": "La relazione \u00e8 un testo che riferisce in modo dettagliato e oggettivo su un'attivit\u00e0 di studio (o su un avvenimento di cui si \u00e8 fatta diretta esperienza), oppure espone un argomento su cui si \u00e8 raccolta un'apposita documentazione. Questa fonte di dati e notizie \u00e8 dunque pi\u00f9 complessa e preziosa di una comunicazione o testimonianza verbale.\nTipologie.\nI contenuti di una relazione possono riguardare esperimenti scientifici, attivit\u00e0 di studio, di lavoro, di ricerca o di indagine, prove tecniche, situazioni, problemi, eventi civili o bellici.\nPer quanto riguarda il mondo \"scolastico\", si possono fare relazioni su lezioni svolte in classe, su esperimenti di fisica o di chimica, relazioni su lavori scolastici o domestici di costruzione di plastici, carte geografiche e geografico-storiche, di sussidi didattici.\nUna relazione pu\u00f2 anche essere \"commerciale\", nel caso in cui una ditta riceva le referenze da un incaricato sulle condizioni del mercato in un altro paese; \"amministrativa\" (o \"burocratica\" o \"d'ufficio\") qualora un ispettore riferisca alle autorit\u00e0 i metodi, i profitti o i fatti irregolari che possono accadere in un pubblico ufficio; \"politica\", quella effettuata da un politico, che riferisca e studi le istituzioni di un altro paese; \"di concorso\", quella espressa dalla Commissione esaminatrice nei riguardi della graduatoria di un concorso, formulata con l'esposizione dei criteri di giudizio sui concorrenti; \"parlamentare\", quella su un disegno di legge proposta al Parlamento da un relatore;\"agronomica\", che descrive i terreni di un'azienda in misure catastali.\nNelle scienze cliniche (mediche e psicologiche) una relazione documentale, sia essa redatta in forma scritta o trasmessa verbalmente, assume pi\u00f9 propriamente il nome di \"referto\" o \"report\".\nUna relazione \"deve essere chiara, breve, ordinata, imparziale e giovarsi assennatamente dell'indagine e della critica\"."}
{"id": "2080620", "revid": "767487", "url": "https://it.wikipedia.org/wiki?curid=2080620", "title": "Serra da Mantiqueira", "text": "La Serra da Mantiqueira \u00e8 una catena montuosa del sud-est del Brasile. Si estende per 500\u00a0km lungo i confini tra gli Stati di Minas Gerais, San Paolo e Rio de Janeiro.\nIl suo punto pi\u00f9 alto \u00e8 Pedra da Mina a 2.798 metri sul livello del mare al confine degli Stati di Minas Gerais e San Paolo."}
{"id": "2080621", "revid": "767487", "url": "https://it.wikipedia.org/wiki?curid=2080621", "title": "Patriots of Micronesia", "text": "Patriots of Micronesia \u00e8 l'inno nazionale degli Stati Federati di Micronesia. Adottato come inno nel 1991, ho sostituito \"Preamble\", l'inno in uso dal 1979, anno dell'indipendenza. La melodia \u00e8 quella della canzone tedesca \"Ich hab' mich ergeben\" (che fu anche l'inno non ufficiale della Germania Ovest dal 1949 al 1952)."}
{"id": "2080623", "revid": "76963", "url": "https://it.wikipedia.org/wiki?curid=2080623", "title": "David Klass", "text": "Ha scritto 40 sceneggiature per studi cinematografici di Hollywood e pubblicato 14 romanzi. Le sue sceneggiature sono principalmente basate sul thriller per gli adulti, mentre i suoi romanzi spesso raccontano le storie di adolescenti in crisi.\nKlass nacque nel Vermont e crebbe a Leonia, figlio del defunto dottor Morton Klass, professore di antropologia presso l'Universit\u00e0 di Barnard, e Sheila Salomone Klass, professoressa inglese. Ricevette il suo BA in Storia nel 1982. Klass vive a New York con la moglie, Giselle Benatar, e i loro due bambini. La sua carriera in scrittura inizi\u00f2 con il romanzo \"The Atami Dragons\", ispirato dalle sue esperienze per insegnare l'inglese in Giappone. Il suo libro scritto nel 1994 \"California Blue\" raccolse giudizi molto positivi per il trattamento delle questioni ambientali. Dopo scrisse \"Firestorm\", il primo libro della Trilogia Il custode, una serie di fantascienza thriller con un tema ecologico. \"Firestorm\" \u00e8 stato il primo libro mai approvato da Greenpeace ed \u00e8 stato elogiato dalla critica per la sua combinazione di divertimento e valore ambientale. La storia si concentra su Jack Danielson, un adolescente inviato dal futuro per salvare il mondo degli oceani. \"Whirlwind\", il secondo libro della trilogia racconta gli sforzi di Jack per salvare la foresta pluviale amazzonica, pubblicato nel marzo 2008 da Farrar, Straus e Giroux. Il terzo libro della trilogia \u00e8 \"Timelock\", da pubblicare nel 2009. Una sceneggiatura per il film \u00e8 in fase di sviluppo. Klass ha anche scritto i seguenti libri:"}
{"id": "2080625", "revid": "339392", "url": "https://it.wikipedia.org/wiki?curid=2080625", "title": "Gruppo Brigate romagnole", "text": ""}
{"id": "2080639", "revid": "944535", "url": "https://it.wikipedia.org/wiki?curid=2080639", "title": "Elizabeth Corday", "text": "Elizabeth Corday \u00e8 un personaggio della serie televisiva \"E.R. - Medici in prima linea\", interpretata da Alex Kingston.\nStoria del personaggio.\nElizabeth, brillante chirurgo britannico, arriva al County General Hospital di Chicago per specializzarsi in chirurgia d'urgenza. Discendente di una famiglia di chirurghi (fra cui suo padre Charles), racconta di aver intrapreso questa strada poich\u00e9 non c'erano pi\u00f9 maschi in famiglia. Riguardo alla sua infanzia, dice di essere stata cresciuta dalle tate perch\u00e9 sua madre Isabelle, una famosa astrofisica, era sempre troppo impegnata per occuparsi della famiglia. I genitori di Elizabeth divorziarono quando lei era ragazza e non si parlarono per oltre dieci anni, fino al matrimonio della figlia con Mark Greene.\nAppena arrivata negli Stati Uniti, la Corday manifesta alcune difficolt\u00e0 ad adattarsi al nuovo stile di vita, perlopi\u00f9 per quanto riguarda la differente terminologia medica, ma riesce a conquistarsi la stima e la simpatia dei colleghi. Elizabeth colpisce soprattutto il burbero chirurgo Robert Romano, che le manifesta spesso la sua attrazione. Nonostante ci\u00f2 Elizabeth intraprender\u00e0 una relazione con il collega Peter Benton, che terminer\u00e0 consensualmente poco dopo.\nIn seguito a delle regole burocratiche, Elizabeth, finita la specializzazione, \u00e8 costretta a ripetere un anno di tirocinio per poter operare in America. Il percorso si rivela impervio in quanto Elizabeth deve sottostare agli ordini di Dale Edson, coetaneo del dottor Carter dal carattere difficile. Al termine del tirocinio, Romano nomina Elizabeth Responsabile Associato di Chirurgia.\nIn seguito Elizabeth si innamora di Mark Greene e pi\u00f9 tardi scopre di essere incinta. I due si sposano, ma tutto sembra andare per il verso storto gi\u00e0 dal giorno delle nozze: Rachel, la figlia di Mark, resta bloccata in aeroporto e la limousine degli sposi non \u00e8 stata prenotata. Fra mille problemi, Mark ed Elizabeth si sposano, ma il matrimonio attraversa molte difficolt\u00e0: per prima cosa Rachel osteggia Elizabeth; poi la stessa Elizabeth viene citata per negligenza dopo un intervento sfortunato in cui il paziente resta paralizzato. La Corday si ritrova nel panico, non riesce a perdonarsi per l'accaduto e deve affrontare un difficile processo che mette a dura prova la sua stabilit\u00e0 emotiva.\nInoltre Mark scopre di avere un tumore al cervello e affronta un delicato intervento.\nQuando la figlia, Ella, nasce, Elizabeth si ritrova a dover fronteggiare un'indagine a causa del fatto che molti dei suoi pazienti muoiono per infezione batterica post operatoria e in seguito, per lo stesso motivo, si trova sotto inchiesta. Poco tempo dopo Ella ingoia due pasticche dell'ecstasy di Rachel, trasferitasi dai Greene. Bench\u00e9 la bambina riesca a rimettersi del tutto, Elizabeth dice a Rachel di andarsene di casa e, quando il padre la difende, Corday e Ella si trasferiscono in albergo. Dopo qualche mese Elizabeth scopre che il tumore di Mark \u00e8 ritornato e, amando ancora il marito e sapendo che non c'\u00e8 speranza di sopravvivenza, ritorna a vivere con lui e Rachel. Verso la fine dell'ottava stagione Mark, insieme alla figlia maggiore, decide di passare il resto della sua breve vita alle Hawaii. Quando Greene si sente male, Rachel chiama Elizabeth e questa, insieme a Ella, raggiunge il marito passando con lui gli ultimi giorni in serenit\u00e0. \u00c8 lei in seguito a scoprire la morte del marito.\nDopo il funerale del dottor Greene, Elizabeth ritorna in Inghilterra, dove per un certo periodo lavora nell'ospedale del padre, per poi ripartire per gli Stati Uniti a causa del trattamento sprezzante ricevuto dai colleghi britannici. Rientrata in servizio al policlinico, Elizabeth si dimostra pi\u00f9 fredda e dura nei confronti di medici e pazienti. In particolare si accanisce contro lo studente di medicina Paul Nathan, affetto dalla malattia di Parkinson e restio ad abbandonare gli studi, il quale, dopo essersi chiarito con lei, viene bocciato nel tirocinio. Alla fine, dopo un caso particolarmente delicato, Elizabeth si apre con un paziente e sembra finalmente iniziare a riprendersi dal lutto.\nDurante il resto della stagione e in quella successiva il personaggio della dottoressa Corday \u00e8 per lo pi\u00f9 di sfondo, tranne per la breve relazione con il chirurgo Eddie Dorset, che lei troncher\u00e0, timorosa che sia troppo presto dopo la morte del marito, dopo aver scoperto che \u00e8 sposato. Ha anche degli incontri con altri due medici del policlinico che lascer\u00e0 e, in un episodio, Rachel le fa visita. All'inizio dell'undicesima stagione Elizabeth \u00e8 costretta a dimettersi per avere eseguito un intervento su due pazienti HIV positivi e, bench\u00e9 Kerry le offra un incarico all'universit\u00e0, lei decide di ritornare in Inghilterra con la figlia.\nRitorna brevemente nell'ultima stagione per offrire un posto di lavoro a Neela e nell'episodio finale della serie, quando Carter inaugura la sua clinica."}
{"id": "2080646", "revid": "932277", "url": "https://it.wikipedia.org/wiki?curid=2080646", "title": "Rafforzamento della chiave", "text": "In crittografia per rafforzamento della chiave (\"key strengthening\") si intendono delle tecniche utilizzate per rendere pi\u00f9 sicure delle chiavi segrete deboli, come password o passphrase, verso gli attacchi a forza bruta, incrementando il tempo necessario a provare tutte le possibili chiavi. Le password o le \"passphrase\" create dagli uomini sono infatti spesso corte o abbastanza prevedibili per permetterne la violazione. Il rafforzamento della chiave rende questo genere di attacchi pi\u00f9 difficoltoso.\nLe tecniche di rafforzamento della chiave consistono praticamente nell'inserire la chiave originaria in un algoritmo che elabora una seconda chiave, quella appunto rafforzata. Gi\u00e0 le dimensioni della nuova chiave (ad esempio, almeno 128 bit) dovrebbero essere sufficienti a renderla pi\u00f9 protetta contro gli attacchi con il metodo forza bruta. In generale l'algoritmo utilizzato dovrebbe essere sicuro, nel senso che non dovrebbero esistere scorciatoie che consentano di calcolare la chiave rafforzata con meno lavoro da parte del computer rispetto all'utilizzo dello stesso algoritmo di rafforzamento della chiave.\nIl processo di rafforzamento della chiave lascia a chi attacca solo due opzioni: o prova ogni possibile combinazione della chiave rafforzata (cosa impossibile se la chiave rafforzata \u00e8 abbastanza lunga), oppure prova le combinazioni probabili della chiave iniziale. In quest'ultimo caso, se la chiave iniziale \u00e8 una password o una \"passphrase\", l'autore dell'attacco dovrebbe prima cercare ogni parola in un dizionario o in un elenco di password comuni, quindi dovrebbe provare tutte le combinazioni di caratteri per le password pi\u00f9 lunghe. Ovviamente il processo di rafforzamento della chiave non impedisce questo approccio, ma colui che attacca \u00e8 costretto a dedicare molto pi\u00f9 tempo per ogni tentativo.\nSe colui che attacca utilizza la stessa potenza di hardware dell'utente, ciascuna ipotesi impiegher\u00e0 lo stesso tempo speso per elaborarla dall'utente (ad esempio, un secondo). Anche se il malintenzionato ha risorse di elaborazione molto maggiori rispetto all'utente, il rafforzamento della chiave rallenter\u00e0 comunque l'attaccante, dal momento che il computer dell'utente deve calcolare la funzione di rafforzamento una sola volta (quando l'utente inserisce la sua nuova password), mentre l'attaccante deve calcolarla per ogni ipotesi d'attacco."}
{"id": "2080653", "revid": "838137", "url": "https://it.wikipedia.org/wiki?curid=2080653", "title": "Operatore di assegnamento", "text": "In informatica l'operatore di assegnamento imposta o reimposta il valore memorizzato nella posizione di memoria associata a una variabile. Nella maggior parte dei linguaggi di programmazione imperativa l\"'istruzione di assegnamento\" \u00e8 una delle istruzioni fondamentali.\nL'operatore di assegnamento consente normalmente di assegnare alla stessa variabile valori diversi in tempi diversi durante l'esecuzione del programma.\nNotazioni.\nLe rappresentazioni testuali pi\u00f9 comuni per l'assegnamento sono il simbolo di uguale (\u201c=\u201d) e \u201c:=\u201d. Queste due forme sono tipiche nei linguaggi di programmazione, come il C, nei quali l'operatore di assegnamento \u00e8 un operatore infisso (occupa una posizione intermedia fra i due operandi).\nAltre possibilit\u00e0 sono una freccia, una parola chiave (\"keyword\"), una combinazione di keyword e operatore.\nAlcuni linguaggi orientati alle espressioni, come il Lisp e il Tcl, usano uniformemente una sintassi prefissa per tutti gli \"statements\", incluso l'assegnamento.\nIn molti degli esempi precedenti l'assegnazione \"procede\" da destra verso sinistra, ovvero la variabile si trova sul lato sinistro dell'espressione di assegnamento, mentre a destra si trova il valore (o l'espressione) da assegnare. L'operatore = \u00e8 sempre usato in questo modo. In alcuni casi invece si segue la convenzione opposta (operatore \"freccia a destra\" codice_1 di R, costrutto codice_2 del COBOL).\nIn ogni caso, qualunque sia la convenzione, la direzione dell'assegnamento \u00e8 prefissata ed \u00e8 un errore scambiare le posizioni di codice_3 ed codice_4.\nOperazioni.\nDal punto di vista semantico, un operatore di assegnazione modifica lo stato corrente di un programma in esecuzione. Di conseguenza, un'assegnazione dipende dal concetto di variabile. In un'assegnazione:\nEsempio: assumendo che codice_7 sia una variabile numerica, l'assegnamento codice_8 significa che il contenuto della variabile codice_7 \u00e8 raddoppiato dopo l'esecuzione dell'istruzione.\nUn esempio in codice C:\nint x = 10; \nfloat y;\nx = 23;\ny = 32.4;\nIn questo esempio, la variabile codice_10 \u00e8 prima dichiarata come un codice_11, e gli \u00e8 assegnato il valore 10. Si noti che la dichiarazione e l'assegnamento avvengono nella stessa istruzione. Nella seconda linea codice_12 \u00e8 dichiarata senza assegnazione. Nella terza riga alla variabile codice_10 \u00e8 riassegnato il valore 23. Infine, a codice_12 \u00e8 assegnato il valore 32.4.\nIn un'operazione di assegnamento \u00e8 necessario che il valore dell'codice_4 sia ben definito (deve essere un valido rvalue) e che codice_3 rappresenti un'entit\u00e0 modificabile (cio\u00e8 sia un valido lvalue non-const). In alcuni linguaggi, come il Perl, non \u00e8 necessario dichiarare una variabile prima di assegnargli un valore.\nAssegnamento parallelo.\nAlcuni linguaggi di programmazione, come il Python, Perl, Ruby, Windows PowerShell, e JavaScript (dalla 1.7), consentono a diverse variabili di essere assegnate in parallelo. In pseudocodice:\n a,b := 0,1\nche assegna simultaneamente 0 a codice_7 e 1 a codice_18. Se la parte destra di un assegnamento \u00e8 un tipo di array di variabili, questa caratteristica \u00e8 chiamata \"sequence unpacking\":\n var list := 0,1\n a,b := list\nLa lista \u00e8 spacchettata in modo che 0 sia assegnato a codice_7 e 1 a codice_18. Pi\u00f9 interessante,\n a,b := b,a\nScambia i valori di codice_7 e codice_18 . In un linguaggio senza l'assegnazione parallela, questo avrebbe dovuto essere implementato con l'uso di una variabile temporanea:\n var t := a\n a := b\n b := t\npoich\u00e9 codice_23 lascia sia codice_7 che codice_18 con il valore originario di codice_18.\nValore di un assegnamento.\nNella maggior parte dei linguaggi di programmazione orientati alle espressioni, un'istruzione di assegnamento \u00e8 anche un'espressione, il cui valore \u00e8 il valore assegnato. Questo consente costrutti tipici, come per esempio in C codice_27 che assegna il valore di codice_7 sia a codice_10 che a codice_12, e codice_31, che assegna il valore restituito da una funzione a una variabile, e nello stesso tempo lo usa per controllare un ciclo.\nIn altri linguaggi di programmazione, un'istruzione di assegnamento non \u00e8 un'espressione, e quindi non ha un valore: in questi casi costrutti di questo genere non sono possibili. Un caso di questo tipo \u00e8 rappresentato da Scheme. Anche in Python l'assegnamento non \u00e8 un'espressione, e quindi non ha nessun \"valore\".\nIn ML e in Haskell, non c'\u00e8 nessun operatore di assegnamento\nAssegnamento e assegnamento singolo.\nIn programmazione funzionale l'assegnamento \u00e8 sconsigliato in favore del singolo assegnamento, anche chiamato \"name binding\" o \"inizializzazione\". L'assegnamento singolo \u00e8 diverso dall'assegnazione descritta in quanto pu\u00f2 essere fatto solo una volta, tipicamente quando la variabile \u00e8 creata; non sono consentite ulteriori assegnazioni. Una volta creato per assegnamento, il nome della variabile non \u00e8 una variabile ma un oggetto immutabile.\nIl singolo assegnamento \u00e8 l'unica forma di assegnamento disponibili nei linguaggi funzionali puri, come l'Haskell, che non ha il concetto di variabili nel senso dei linguaggi imperativi. Linguaggi funzionali impuri consentono sia l'assegnamento singolo che l'assegnamento normale (anche se \u00e8 usato meno che nella programmazione imperativa).\nPer esempio, in Scheme, si pu\u00f2 usare sia il singolo assegnamento che l'assegnamento vero per tutte le variabili. In OCaml, solo il singolo assegnamento \u00e8 consentito con la sintassi codice_32; tuttavia, il vero assegnamento pu\u00f2 essere usato sugli elementi degli array e delle strighe con l'operatore codice_33.\nAssegnamento e uguaglianza.\nI programmatori inesperti a volte confondono l'operatore di assegnamento con l'operatore relazionale di uguaglianza, poich\u00e9 \"=\" in matematica significa uguaglianza, ed \u00e8 usato come operatore di assegnazione in molti linguaggi. Tuttavia l'assegnamento modifica il valore di una variabile, mentre l'uguaglianza \u00e8 un test che verifica se due espressioni hanno lo stesso valore.\nIn molti linguaggi l'operatore di assegnamento \u00e8 un singolo simbolo di uguale (\"=\") mentre l'operatore di uguaglianza \u00e8 una coppia di uguali (\"==\"); in alcuni linguaggi, come il BASIC, un unico simbolo \u00e8 usato per entrambi, e sono discriminati in base al contesto.\nQuesto pu\u00f2 portare errori se non viene usata la forma appropriata (\"=\", \"==\", \":=\"). Questo \u00e8 un problema comune con i linguaggi come il C, nei quali l'operatore di assegnamento ritorna il valore assegnato, e pu\u00f2 essere annidato in modo valido dentro un'espressione (come una funzione che ritorna un valore). Se per esempio l'intenzione era di confrontare due valori in un'istruzione codice_34, l'operatore di assegnamento ritorner\u00e0 un valore che \u00e8 molto probabile che venga valutato come codice_35, e sar\u00e0 quindi valutata la clausola codice_36, facendo comportare il programma in modo inatteso. Alcuni compilatori possono trovare queste situazioni, e avvisare il programmatore per un potenziale errore."}
{"id": "2080655", "revid": "1573940", "url": "https://it.wikipedia.org/wiki?curid=2080655", "title": "Homo rudolfensis", "text": "Homo rudolfensis \u00e8 un ominide estinto, vissuto circa due milioni di anni fa in Africa, in concomitanza con \"Homo habilis\". Non ebbe una lunga esistenza e fu nettamente soppiantato dal suo rivale evolutivo.\nRitrovamenti.\nI resti fossili furono ritrovati da Bernard Ngeneo del team di Richard Leakey e Meave Leakey nel 1972 a Koobi Fora sulle rive orientali del Lago Turkana in Kenya. Il nome scientifico \"Homo rudolfensis\" fu proposto nel 1986 da Valeri Pavlovich Alekseyev per il campione di riferimento Skull 1470 (KNM-ER 1470) stimato avere un'et\u00e0 di 1,9 milioni di anni.\nCaratteristiche.\nNel marzo 2007 un team diretto da T. Bromage, antropologo dell'Universit\u00e0 di New York, ha ricostruito il cranio KNM-ER 1470. La nuova ricostruzione dava un aspetto da scimmia antropomorfa e ne fu dedotta una capacit\u00e0 cranica di 526\u00a0cm\u00b3, diminuita rispetto alle precedenti stime di 752\u00a0cm\u00b3.\nNel 2008 tuttavia la capacit\u00e0 cranica fu riportata a 700\u00a0cm\u00b3\nin base a principi biologici, non precedentemente considerati, che permettono di correlare tra loro gli occhi, le orecchie e la bocca dei mammiferi.\nInterpretazione.\nMentre \"Homo habilis\" riusciva a fabbricare strumenti con una certa facilit\u00e0 ed era pi\u00f9 propenso al miglioramento delle proprie caratteristiche, \"Homo rudolfensis\" non riusc\u00ec veramente ad adattarsi all'ambiente e spar\u00ec dalla scena in poche centinaia di migliaia di anni. I resti che permangono a disposizione degli studiosi sono davvero pochi, e ci\u00f2 quindi non ci permette di capire chiaramente quale aspetto avesse e come si comportasse in societ\u00e0. Era comunque molto simile all'habilis per aspetto e comportamenti, al punto che fu considerato rientrare nella variabilit\u00e0 di questo e a questo unificato come specie; ma si ritiene che fu proprio \"H. habilis\" la causa principale della sua estinzione.\nLa sua classificazione \u00e8 emblematica dei problemi della paleoantropologia: classificato alla scoperta come specie a s\u00e9, \u00e8 stato poi fatto rientrare nella variabilit\u00e0 di \"H. habilis\", quindi riconsiderato specie a s\u00e9. Il dibattito non si ferma tuttavia qui: poich\u00e9 secondo alcuni studiosi \"H. rudolfensis\" e \"H. habilis\" potrebbero rientrare nella variabilit\u00e0 del genere \"Australophitecus\", e d'altra parte il cranio del primo presenta molte affinit\u00e0 con il precedente Kenyanthropus platyops, l'attribuzione di \"H. rudolfensis\" sarebbe ancora da definire tra ben 3 generi: Australophitecus, Homo e Kenyanthropus."}
{"id": "2080656", "revid": "104458", "url": "https://it.wikipedia.org/wiki?curid=2080656", "title": "Campionati mondiali juniores di sci alpino 1982", "text": "I campionati mondiali juniores di sci alpino 1982 si sono svolti dal 4 al 7 marzo nella localit\u00e0 francese di Auron. Quella fu la prima edizione della competizione.\nRisultati.\nUomini.\nDiscesa libera.\n4 marzo\nGigante.\n6 marzo\nSlalom speciale.\n7 marzo\nCombinata.\n4/7 marzo\nDonne.\nDiscesa libera.\n4 marzo\nGigante.\n5 marzo\nSlalom speciale.\n6 marzo\nCombinata.\n4/6 marzo"}
{"id": "2080657", "revid": "121840303", "url": "https://it.wikipedia.org/wiki?curid=2080657", "title": "Jeanie Boulet", "text": "Jeanie Boulet \u00e8 un personaggio della serie televisiva \"E.R. - Medici in prima linea\", interpretato da Gloria Reuben. Introdotta come personaggio ricorrente nella prima stagione, viene promossa a regolare a partire dal sesto episodio della seconda stagione. Gloria Reuben lascia la serie dopo il sesto episodio della sesta stagione e ritorna in qualit\u00e0 di guest star nell'undicesimo episodio della quattordicesima stagione.\nStoria del personaggio.\nJeanie compare per la prima volta come fisioterapista. Viene assunta dal dottor Benton per assistere l'anziana madre. Col tempo, Peter e Jeanie iniziano una relazione clandestina, all'insaputa del marito di lei. Durante la seconda stagione inizia a lavorare al pronto soccorso come coadiutrice medica.\nAlla fine della seconda stagione scopre di aver contratto l\u2019HIV e teme di aver trasmesso il virus a Peter, ma per fortuna non \u00e8 cos\u00ec. Il virus le \u00e8 stato trasmesso dall'ormai ex marito Al. Inizialmente Jeanie non dice a nessuno dei suoi colleghi di essere ammalata soprattutto per paura di essere licenziata. La prima persona ad accorgersi della sieropositivit\u00e0 di Jeanie \u00e8 la dottoressa Kerry Weaver, che fa capire a Jeanie di essere a conoscenza del suo segreto, ma che non lo dir\u00e0 a nessuno. Quando, per\u00f2, anche il dottor Greene scopre che Jeanie \u00e8 affetta da HIV, lui e la dottoressa Weaver devono discutere la normativa ospedaliera riguardante i medici sieropositivi. Kerry promette a Jeanie che sar\u00e0 sempre al sicuro sotto la sua protezione, ma nella quarta stagione \u00e8 proprio lei a doverla licenziare in base ai criteri di anzianit\u00e0. Jeanie allora, pensando che il suo licenziamento sia dovuto alla sua malattia, riesce a farsi riassumere minacciando di ricorrere al tribunale. In seguito sembra che Jeanie e Kerry si siano chiarite, perch\u00e9 tornano ad essere amiche come prima.\nDurante la quinta stagione Jeanie viene ricoverata dopo un incidente stradale e dalle analisi del sangue scopre di aver contratto l'epatite C. Inizialmente pensa che ad infettarla sia stato l'ex marito, ma lui non ha l'epatite e cos\u00ec si convince che ad infettarla sia stato un paziente. \"Temevate che trasmettessi l'AIDS ai pazienti e invece uno di loro mi ha trasmesso l'epatite\", questa la sua amara conclusione.\nDurante la serie Jeanie ha due relazioni importanti oltre Peter e Al: la prima con il dottor Greg Fischer, uno specialista di malattie infettive, e la seconda con il poliziotto Reggie Moore. Nella sesta stagione Jeanie e Reggie si sposano, alla presenza dell'addetta all'accettazione Randi e di un delegato di Kerry, che la sostituisce dal momento che lei \u00e8 impegnata in ospedale.\nJeanie viene a contatto con una paziente ispanica sieropositiva che ha un bambino, Carlos. Quando la donna muore, i servizi sociali devono trovare una famiglia per il piccolo, ma nessuno lo vuole perch\u00e9 \u00e8 positivo all\u2019HIV. Cos\u00ec Jeanie e Reggie decidono di adottarlo. Nel sesto episodio della sesta stagione, per\u00f2 Jeanie capisce di voler dedicare pi\u00f9 tempo a suo figlio e perci\u00f2 comunica a Kerry di aver deciso di lasciare il lavoro. La Weaver rispetta la sua scelta e la saluta dicendole che le mancher\u00e0 e che se un giorno cambier\u00e0 idea, al County General Hospital ci sar\u00e0 sempre un posto per lei. La puntata si conclude con Jeanie che raccoglie i suoi effetti personali, stacca l'etichetta \"Boulet\" dal suo armadietto e si guarda indietro prima di uscire per osservare per l'ultima volta i suoi colleghi, che in quel momento festeggiano la gravidanza di Carol Hathaway.\nTorna nella quattordicesima stagione, quando suo figlio subisce un trauma cranico durante una lezione di ginnastica. Dalle analisi risulta che la malattia del bambino \u00e8 passata ad uno stadio pi\u00f9 grave. Jeanie non fidandosi del parere del medico che cura Carlos, Greg Pratt, ha dei contrasti con lui. Durante la puntata per\u00f2, i due si parlano e alla fine Jeanie ammette che Pratt \u00e8 un buon medico. L'uomo, dal canto suo, decide grazie a Jeanie di restare al policlinico. Jeanie non ritrova nessuno dei suoi colleghi di otto anni prima, eccetto le infermiere Haleh e Chuny, alle quali racconta come \u00e8 andata la sua vita dopo aver abbandonato il suo lavoro: lei e Reggie si sono separati e hanno l'affidamento condiviso del figlio. Inoltre, rivela che Al \u00e8 morto qualche tempo prima e lei \u00e8 direttrice della South Drexel Clinic, una specie di consultorio, in cui insegna alle persone sieropositive a convivere con la propria malattia.\nSi tratta di uno dei pochissimi personaggi di uno show televisivo ad essere ammalato di AIDS, ma a non morire nel corso degli episodi."}
{"id": "2080662", "revid": "161374", "url": "https://it.wikipedia.org/wiki?curid=2080662", "title": "Razzies", "text": ""}
{"id": "2080664", "revid": "104265", "url": "https://it.wikipedia.org/wiki?curid=2080664", "title": "Premibaderna", "text": "Il premibaderna riguarda (come il suo avo il premistoppa), solo i motori marini entrobordo."}
{"id": "2080665", "revid": "32698", "url": "https://it.wikipedia.org/wiki?curid=2080665", "title": "Operatore di assegnazione", "text": ""}
{"id": "2080670", "revid": "32698", "url": "https://it.wikipedia.org/wiki?curid=2080670", "title": "R (linguaggio di programmazione)", "text": ""}
{"id": "2080671", "revid": "1710207", "url": "https://it.wikipedia.org/wiki?curid=2080671", "title": "Passaverdura", "text": "Il passaverdura (o passaverdure), chiamato anche passatutto, \u00e8 uno strumento usato in cucina per schiacciare o spappolare alimenti morbidi. Compie l'operazione di \"passare al setaccio\" in modo semiautomatico e veloce anche materiali non tenerissimi. Strumento molto semplice ma efficiente, ha sostituito la stamigna e i setacci; a sua volta soffre la concorrenza dei moderni robot da cucina. Costruito in metallo, alluminio, lamiera stagnata o acciaio inox, pu\u00f2 avere il contenitore in plastica. \nStruttura.\n\u00c8 formato da tre parti:"}
{"id": "2080676", "revid": "834", "url": "https://it.wikipedia.org/wiki?curid=2080676", "title": "Jack Keller (giocatore di poker)", "text": "Prima di dedicarsi al poker professionistico, Keller serv\u00ec nell'aeronautica militare statunitense.\nVinse il Main Event delle World Series of Poker 1984, tre braccialetti WSOP e pi\u00f9 di 1.400.000$ nell'ambito delle WSOP. Nel 1994 \u00e8 stato inserito nel Poker Hall of Fame.\nKeller ha avuto tre figli, di cui una \u00e8 giocatrice professionista di poker: Kathy Kolberg. Muore a Tunica, nel Mississippi nel 2003.\nSi calcola abbia vinto in tornei live $3.783.691."}
{"id": "2080681", "revid": "32698", "url": "https://it.wikipedia.org/wiki?curid=2080681", "title": "Dylan (linguaggio di programmazione)", "text": ""}
{"id": "2080683", "revid": "944535", "url": "https://it.wikipedia.org/wiki?curid=2080683", "title": "Anna Del Amico", "text": "Anna Del Amico \u00e8 un personaggio della serie televisiva \"E.R. - Medici in prima linea\", interpretato da Maria Bello.\nStoria del personaggio.\nOriginaria di Philadelphia, la dottoressa Del Amico arriva al policlinico nel ventesimo episodio della terza stagione come guest star ed entra nel cast regolare nella quarta stagione. Assistente di pediatria, entra subito in contrasto con Doug Ross quando una paziente assegnatale richiede il dottor Ross per curare il nipote e lui prende il posto di Anna. In seguito sembra che i due abbiano risolto i loro problemi iniziali.\nDiviene amica del dottor Carter, soprattutto quando lo aiuta a far disintossicare il cugino Chase, ma si sente ingannata quando scopre che Carter le ha tenuto nascoste le sue origini benestanti, mentre lei faceva fatica a pagare l'affitto. Dopo i dovuti chiarimenti, finalmente si danno un bacio. Il loro rapporto \u00e8 per\u00f2 messo in crisi dall'arrivo di un ex di Anna, il dottor Max Rocher. Anna \u00e8 restia a credere a Max perch\u00e9 in passato lui ha avuto problemi di droga e per di pi\u00f9 deve fare anche i conti con la gelosia di Carter. La dottoressa Del Amico esce di scena dopo la quarta stagione.\nNella quinta stagione, viene rivelato da Carter a Lucy Knight che Anna si \u00e8 trasferita a Philadelphia dopo aver accettato un posto in un pronto soccorso pediatrico della citt\u00e0."}
{"id": "2080698", "revid": "30445", "url": "https://it.wikipedia.org/wiki?curid=2080698", "title": "Era secondaria", "text": ""}
{"id": "2080717", "revid": "253958", "url": "https://it.wikipedia.org/wiki?curid=2080717", "title": "Villaggio Laguna", "text": ""}
{"id": "2080719", "revid": "729019", "url": "https://it.wikipedia.org/wiki?curid=2080719", "title": "Short Brothers Shorland", "text": "Lo Short Brothers Shorland \u00e8 un'autoblindo progettato per vari scopi, dalla pattuglia alla difesa aerea.\nLa Shorts progett\u00f2 questo mezzo nel 1973 e l'anno successivo la produzione fu cominciata. Fin dall'inizio si sono continuate ad apportare migliorie e ne sono state prodotte 5 serie.\nHa avuto inoltre un grande successo nell'esportazione: ne sono stati venduti un numero elevato in circa 20 paesi."}
{"id": "2080725", "revid": "161374", "url": "https://it.wikipedia.org/wiki?curid=2080725", "title": "Contrada San Paolo", "text": ""}
{"id": "2080745", "revid": "834", "url": "https://it.wikipedia.org/wiki?curid=2080745", "title": "Volo 261", "text": ""}
{"id": "2080749", "revid": "633110", "url": "https://it.wikipedia.org/wiki?curid=2080749", "title": "Schiacciapatate", "text": "Lo schiacciapatate \u00e8 uno strumento usato in cucina per spappolare alimenti morbidi, prevalentemente patate, precedentemente lessate, per la preparazione del pur\u00e8 o per gli gnocchi. La forza che si sviluppa durante la pressione richiede una struttura robusta, viene quindi realizzato in metallo: alluminio e acciaio inossidabile. Strumenti simili si usano per la preparazione dei passatelli romagnoli e per gli sp\u00e4tzle, uno strumento simile di misura ridotta serve per schiacciare l'aglio, detto schiaccia aglio.\nStruttura.\nLo schiacciapatate \u00e8 formato da due parti incernierate tra loro:"}
{"id": "2080753", "revid": "306856", "url": "https://it.wikipedia.org/wiki?curid=2080753", "title": "Franz von Defregger", "text": "Biografia.\nDefregger, figlio di contadini, nacque nel maso di famiglia, l'Ederhof, a Stronach, oggi parte del comune di Iselsberg-Stronach, allora di quello di D\u00f6lsach, nel Tirolo orientale.\nNel 1860 fu costretto a vendere il maso, per poter liquidare l'eredit\u00e0 delle due sorelle e poter emigrare negli Stati Uniti d'America. Tuttavia alla fine non part\u00ec, ma si trasfer\u00ec ad Innsbruck, dove studi\u00f2 presso lo scultore ed insegnante alla scuola professionale cittadina, Michael Stolz.\nGi\u00e0 nell'autunno dello stesso anno si trasfer\u00ec a Monaco di Baviera, dove si present\u00f2 al pittore Carl Theodor von Piloty e dove segu\u00ec le lezioni di Hermann Dyck alla \"K\u00f6nigliche Kunstgewerbeschule M\u00fcnchen\", secondo istituto di istruzione artistica della citt\u00e0. Il 19 luglio del 1861 pass\u00f2 la prova di ammissione all'Accademia delle belle arti di Monaco di Baviera, dove studi\u00f2 nella classe di pittura guidata da Hermann Ansch\u00fctz.\nNel 1863 fece un soggiorno a Parigi, dove da autodidatta affin\u00f2 le sue capacit\u00e0 grazie alle visite a musei e gallerie d'arte. Fece ritorno a Monaco nel 1865. Tra il 1867 e il 1870 fu uno dei collaboratori dell'atelier di Piloty, insieme con Hans Makart e Gabriel Max.\nRapidamente le sue opere cominciarono ad avere successo di pubblico. I suoi soggetti preferiti furono i ritratti, le scene di vita contadina ma dipinse anche numerosi quadri di soggetto storico, in particolare sulla resistenza antifrancese in Tirolo nel 1809.\nDal 1878 al 1910 fu insegnante di pittura storica presso l'Accademia delle belle arti di Monaco di Baviera.\nNel 1883 gli venne concesso il titolo nobiliare, ed il suo cognome divenne cos\u00ec von Defregger.\nRisiedeva per lunghi periodi nella conca di Bolzano, dove possedeva una casa a Dodiciville, la \"Villa Defregger\", realizzata nel 1879 su progetto di Sebastian Altmann.\nMor\u00ec a Monaco il 2 gennaio 1921, dove fu sepolto nel \"Nordfriedhof\", sei anni dopo la nascita del nipote Matthias Defregger, futuro vescovo."}
{"id": "2080756", "revid": "16758", "url": "https://it.wikipedia.org/wiki?curid=2080756", "title": "Franz Defregger", "text": ""}
{"id": "2080758", "revid": "28592", "url": "https://it.wikipedia.org/wiki?curid=2080758", "title": "Nikolay Rezanov", "text": ""}
{"id": "2080766", "revid": "76963", "url": "https://it.wikipedia.org/wiki?curid=2080766", "title": "Ryan Cooley", "text": "Biografia e carriera.\nFiglio di Charlie Cooley, musicista, Ryan ha frequentato la Orangeville District Secondary School, diplomandosi nel 2006, per iscriversi successivamente all'Universit\u00e0 di Toronto.\nDopo aver preso parte a qualche film e svariate serie televisive, Cooley ha raggiunto la notoriet\u00e0 grazie al ruolo assunto nella serie drammatica canadese \"\", tra il 2001 e il 2007, per la quale l'attore ha conseguito nel 2002 una vittoria per quanto riguarda gli Young Artist Awards e 4 nomination per la stessa categoria, rispettivamente negli anni 2002, 2003, 2005 e 2006."}
{"id": "2080780", "revid": "1149807", "url": "https://it.wikipedia.org/wiki?curid=2080780", "title": "Hiro (rete televisiva)", "text": "Hiro \u00e8 stato un canale televisivo a pagamento sulla piattaforma Mediaset Premium visibile sul digitale terrestre e via cavo. Dal 1\u00ba agosto 2011 diventa on demand con il nome di Premium Hiro sul servizio Premium Play fino alla sua chiusura nel marzo 2013.\nIl canale ha trasmesso repliche ed anteprime di serie animate per ragazzi, in prevalenza anime.\nStoria.\nHiro ha iniziato le trasmissioni luned\u00ec 8 dicembre 2008 alle ore 7.00 con \"Re Art\u00f9, King Arthur\" sul mux Mediaset 1; il canale era visibile gratuitamente e vennero trasmessi ben 3 episodi per ciascuno dei 13 programmi previsti per un totale di 39 episodi.\nLa mascotte del canale era una specie di cagnolino robotico, usato come intermezzo fra un programma e l'altro. Lo speaker ufficiale del canale era il doppiatore Claudio Moneta.\nDal 5 ottobre 2009 si cominci\u00f2 a trasmettere tutti i giorni.\nIl 1\u00ba luglio 2011 il canale \u00e8 passato dal mux Mediaset 1 al mux Mediaset 5 ed \u00e8 stato visibile nelle zone all digital.\nIl 1\u00ba agosto 2011, dopo aver trasmesso \"Mermaid Melody - Principesse sirene\", dalle ore 7.00 il canale resta in \"standby\" con il logo di Mediaset Premium fino alle 12.00, per poi smettere definitivamente di trasmettere sia sul digitale terrestre, sia via cavo. Nello stesso giorno Hiro diventa on-demand sulla piattaforma Premium Play con il nome di Premium Hiro.\nSuccessori.\nNonostante \"Hiro\" non sia mai pi\u00f9 stata riportata in onda, molti cartoni animati che trasmetteva sono approdati in alcune fasce orarie sui canali in digitale terrestre Boing, Italia 1, Cartoonito oppure sulle emittenti televisive K2 e Frisbee.\nDisservizi.\nHiro \u00e8 stato il primo canale italiano a pagamento che interrompeva sistematicamente le sue trasmissioni, oscurando il canale, per favorire la visione di altri canali. Questa condizione ha impedito di vedere certi programmi (persino quelli in prima visione) sul digitale terrestre costringendo gli utenti a dover seguire le repliche notturne per non perdersi un episodio.\nCalcio.\nDurante le partite di Serie A del 2008-2009, di domenica Hiro veniva oscurato dalle 14.30 alle 17.30.\nNella stagione calcistica del 2009-2010 Hiro venne oscurato durante la Champions League, la Coppa UEFA e durante tutte le partite della serie A.\nNella stagione calcistica del 2010-2011, in occasione dell'intera fase a gironi della Champions League, gli oscuramenti si protrassero fino alle 2.00 del mattino. Dal 2 aprile fino al 30 maggio si aggiunsero gli oscuramenti della Serie B al sabato.\n\"Grande Fratello\".\nDal 18 ottobre 2010 (data di inizio del \"Grande Fratello 11\") fino al 18 aprile 2011 il canale veniva sospeso tutte le notti dalle 24.00 alle 7.00.\nProgrammi televisivi.\nHiro ha trasmesso serie animate, telefilm e film animati senza operare tagli di alcun tipo sulle sigle. Spesso ha trasmesso programmi senza censure video e in alcuni casi ha mantenuto le sigle originali di serie inedite."}
{"id": "2080786", "revid": "83531", "url": "https://it.wikipedia.org/wiki?curid=2080786", "title": "Canneto (Lipari)", "text": "Canneto \u00e8 una frazione del comune siciliano di Lipari, situata sull'isola di Lipari nell'arcipelago delle Eolie.\nDista dal capoluogo comunale circa 3 chilometri ed \u00e8 separata da esso dal Monterosa, attraversato da una galleria che rende facili le comunicazioni. \u00c8 esposta a mareggiate, sia pure non frequenti.\n\u00c8 una localit\u00e0 a forte orientamento balneare. La sua via principale \u00e8 il lungomare Marina Garibaldi; dal lungomare si diramano delle stradine pi\u00f9 piccole che portano alle abitazioni. La parte della spiaggia pi\u00f9 vicina al Monterosa \u00e8 chiamata Unci, quella pi\u00f9 lontana Calandra."}
{"id": "2080787", "revid": "118687019", "url": "https://it.wikipedia.org/wiki?curid=2080787", "title": "Locomotiva FS 410", "text": "La locomotiva gruppo 410 era una locomotiva a vapore a quattro assi accoppiati con tender, alimentata a carbone, che le Ferrovie dello Stato acquisirono dalla cessata Societ\u00e0 per le Strade Ferrate della Sicilia in seguito al riscatto della Rete Sicula avvenuto nel 1906.\nStoria.\nLa locomotiva venne progettata, verso la fine del secolo XIX, dall'Ufficio Studi della Rete Sicula guidato dall'ingegnere Guglielmo Cappa nell'ambito del programma di rinnovamento ed unificazione dell'eterogeneo ed obsoleto parco rotabili ereditato dalla precedente gestione. Venne designata come gruppo \"F\", secondo la consuetudine che vigeva allora di definire con lettere il gruppo di locomotive secondo la loro funzione, e numerata da 301 a 325. Per le caratteristiche generali ci si rifece al progetto comune alle altre reti, Adriatica e Mediterranea poi immatricolato come Locomotiva Gruppo 420 dalle FS con alcune differenze tecniche tra le quali spiccava l'adozione della distribuzione di tipo Walschaerts al posto della pi\u00f9 antiquata Stephenson. La prima unit\u00e0 venne ordinata alla Breda di Milano e consegnata nel 1892 ma le successive uscirono dalle fabbriche dell'Ansaldo di Sampierdarena tra il 1893 e il 1894. Infine nel 1903 un ulteriore lotto di 8 locomotive venne costruito e consegnato dalle Officine Meccaniche di Milano. Nel 1906 avvenuto il passaggio allo Stato della Rete Sicula anche le locomotive vennero incorporate nel parco macchine FS e ricevettero la nuova marcatura a quattro cifre 4101-4125 in seguito divenuta 410.001-025. Le locomotive rimasero a fare servizio fino alla loro radiazione nella rete isolana.\nCaratteristiche.\nLe locomotive del Gruppo 410 FS, della potenza di 600\u00a0hp, erano mezzi di trazione versatili e studiati per ogni tipo d'impiego anche se in conseguenza delle ruote piuttosto piccole (diametro 1.200\u00a0mm) raggiungevano soltanto i 45\u00a0km/h.\nVennero costruite a vapore saturo e semplice espansione con 2 cilindri esterni; la distribuzione era del tipo Walschaerts a cassetto piano. Come spesso accadeva, vennero costruite in tre serie, di cui una era il prototipo, 21 locomotive costituivano la 1\u00aa serie e 3 locomotive la 2\u00aa serie; queste serie differivano per alcuni particolari e caratteristiche: la lunghezza della caldaia era di 8.194\u00a0mm nella prima unit\u00e0 (RS 301 costruita da Breda) e di 8.093\u00a0mm nella maggior parte delle unit\u00e0; facevano eccezione le RS 305, 313 e 316 che avevano la caldaia pi\u00f9 lunga, 8.455\u00a0mm in quanto uguale a quella del gruppo 420. Variava anche la quantit\u00e0 e la lunghezza dei tubi bollitori; 219 da 52/47\u00a0mm per tutte eccetto che nella seconda serie che li aveva pi\u00f9 piccoli, 50/45 e in numero minore: 205. Anche la loro lunghezza tra le piastre tubiere variava: 4.700\u00a0mm la prima unit\u00e0, 4.850 la seconda serie e 5.150\u00a0mm il gruppo di tre che costituiva la terza serie.\nDifferente anche il forno e la graticola. Nel prototipo RS 301 il forno aveva la lunghezza di 2.000\u00a0mm e la larghezza di 1.100\u00a0mm con una graticola della superficie di 2,1\u00a0m\u00b2. Le locomotive della prima serie avevano un forno da 1.900 x 1.100\u00a0mm e una superficie di griglia di 2\u00a0m\u00b2 e quelle di seconda serie rispettivamente da 2.050 x 1.070 e 2,15\u00a0m\u00b2.\nLe caratteristiche indicate facevano s\u00ec che fosse diversa anche la superficie di riscaldamento in contatto con i gas caldi prodotti dalla combustione del carbone nel forno. Nell'unit\u00e0 prototipo il cielo del forno forniva 11\u00a0m\u00b2 e il complesso tubiero 152\u00a0m\u00b2 per un totale di 163\u00a0m\u00b2. Le macchine della seconda serie avevano 10,47\u00a0m\u00b2 di cielo e 156,86\u00a0m\u00b2 di tubi per un totale di 167,33\u00a0m\u00b2 di superficie riscaldante (in virt\u00f9 della maggiore lunghezza dei tubi bollitori). Infine quelle della seconda serie avevano un cielo di 11\u00a0m\u00b2 e una superficie tubiera di 149,8 con un totale di superficie riscaldante di 160,28\u00a0m\u00b2.\nAlle differenze citate corrispondeva una differente quantit\u00e0 oraria di vapore asciutto prodotta: per le tre serie rispettivamente, 6940\u00a0kg, 6.780 e 7040\u00a0kg. Nonostante tali differenze le macchine erano in grado di produrre uno \"sforzo di trazione\" massimo al cerchione, uguale per tutte, di 10.400\u00a0kg ma variava quello sviluppabile in continuit\u00e0 alla velocit\u00e0 di 30\u00a0km/h che era rispettivamente di 5.370\u00a0kg, 5.300\u00a0kg e 5.440\u00a0kg. All'avviamento, in corrispondenza del coefficiente 1/7 di aderenza, le macchine sviluppavano 7.200\u00a0kg, 7.630\u00a0kg e 8.130\u00a0kg. La seconda serie \"spuntava\" quindi meglio i treni rispetto alle altre: ci\u00f2 si doveva soprattutto ad un maggior peso aderente, 56,9\u00a0t, e distribuito im maniera ben equilibrata sui quattro assi, con 14,9\u00a0t sul terzo asse motore e 14,1\u00a0t sugli altri tre assi accoppiati.\nIl prototipo aveva un peso aderente di 50,4\u00a0t gravanti in maniera differente sugli assi: 15,1\u00a0t sul terzo asse motore, 15,2\u00a0t sul quarto, 11,2\u00a0t sul secondo e solo 8,9 sul primo. La filosofia di taratura era, come si nota, del tutto differente e venne infatti modificata (forse in base ai risultati ottenuti nella pratica di esercizio) nella prima serie in cui il peso aderente di 53,4\u00a0t era gravante per 13,9\u00a0t sul terzo asse motore, per 13,6\u00a0t sul quarto, per 13,5 sul secondo e per 12,4 sul primo.\nLa potenza sviluppata dalle locomotive era, per tutte, di 600\u00a0hp mentre la velocit\u00e0 massima raggiungibile era limitata a 45\u00a0km/h. Le ruote dei 4 assi accoppiati erano del diametro di 1.200\u00a0mm; di egual misura erano quelle del tender di serie previsto del tipo a tre assi. Il diametro non molto elevato permetteva solo velocit\u00e0 massime modeste ma sufficienti per la rete isolana e ai fini del traino sulle difficili tratte che spesso si trovava ad effettuare. La prima sala anteriore per facilitare l'inscrizione in curva era libera di traslare trasversalmente di 36\u00a0mm.\nLe macchine differivano anche esteticamente per alcuni particolari: la posizione della pompa a vapore per l'aria compressa, delle valvole di sicurezza, della posizione del duomo e delle sabbiere ed altri piccoli particolari..\nIl meccanismo motore delle \"410\" era il semplice ed affidabile due cilindri a semplice espansione con diametro dei cilindri di 480\u00a0mm e corsa di 660\u00a0mm. La distribuzione del vapore era a cassetto piano ma il meccanismo di azionamento era il pi\u00f9 efficiente Walschaerts secondo la filosofia progettuale dell'ingegnere Cappa.\nIl sistema di frenatura era ad aria compressa ed automatico ma agente solo sulle ruote del tender, mentre la locomotiva frenava con il \"controvapore\" nel prototipo e nelle locomotive FS dalla 4113 alla 4125. La 4116 non aveva il controvapore. Per tutte quante il freno a mano era agente sulle ruote del tender. Questo, della massa totale in servizio di 26,4\u00a0t trasportava kg. 9500 d'acqua e kg. 2500 di carbone."}
{"id": "2080790", "revid": "1524454", "url": "https://it.wikipedia.org/wiki?curid=2080790", "title": "Salontiroler", "text": "Salontiroler (letteralmente, \"Tirolese da salotto\") \u00e8 un epiteto dispregiativo della lingua tedesca con cui si indica un turista che passi le sue vacanze sulle Alpi e per questo vesta gli abiti tipici delle genti delle Alpi.\nIl termine nacque al termine del XIX secolo, quando, in numero sempre maggiore, cittadini tedeschi del nord del paese cominciarono a scegliere come meta per le vacanze l'esotico mondo dell'arco alpino."}
{"id": "2080795", "revid": "187", "url": "https://it.wikipedia.org/wiki?curid=2080795", "title": "Chiti", "text": ""}
{"id": "2080801", "revid": "228587", "url": "https://it.wikipedia.org/wiki?curid=2080801", "title": "Sant'Emiliano di Congiuntoli", "text": ""}
{"id": "2080802", "revid": "63727", "url": "https://it.wikipedia.org/wiki?curid=2080802", "title": "Jaguar XJS", "text": ""}
{"id": "2080804", "revid": "124123", "url": "https://it.wikipedia.org/wiki?curid=2080804", "title": "Malcolm Sayer", "text": "Biografia.\nNasce a Cromer, nella contea di Norfolk. La sua educazione di base si ebbe presso la \"Great Yarmouth Grammar School\", mentre i suoi studi superiori avvennero al \"Loughborough College\".\nTerminati gli studi, il giovane Sayer trov\u00f2 impiego presso la Bristol Aeroplane Company, dove rimase anche una volta scoppiata la Seconda guerra mondiale. Fu qui che Sayer apprese l'importanza dell'aerodinamica per un mezzo di trasporto, non solo nel settore del trasporto aereo, ma anche in quello terrestre.\nNel 1947 Sayer convol\u00f2 a nozze con Pat Morgan, dalla quale nacque una figlia l'anno seguente.\nSempre nel 1948, poco dopo essere divenuto padre, Sayer vol\u00f2 a Baghdad, in Iraq, dove svolse l'attivit\u00e0 di docente presso la locale Universit\u00e0.\nNel 1950 egli torn\u00f2 in madrepatria, dove l'anno seguente entr\u00f2 nelle file della Jaguar, dando inizio ad una prolifica e duratura collaborazione con l'allora giovane casa inglese.\nNel 1953 nacque il secondo figlio di Sayer, mentre nel 1956 egli divenne padre per la terza volta, questa volta di un'altra bambina.\nTornando alla sua professione di designer presso la Jaguar, Sayer fu uno dei primi nel suo campo, se non addirittura il primo in assoluto, ad utilizzare formule matematiche per il disegno delle sue linee improntate all'aerodinamica.\nModelli disegnati.\nIl talento di Sayer permise di realizzare, tra l'altro, i modelli:"}
{"id": "2080806", "revid": "16758", "url": "https://it.wikipedia.org/wiki?curid=2080806", "title": "Tirolo orientale", "text": ""}
{"id": "2080816", "revid": "17204", "url": "https://it.wikipedia.org/wiki?curid=2080816", "title": "Prodest PC128", "text": ""}
{"id": "2080817", "revid": "124685160", "url": "https://it.wikipedia.org/wiki?curid=2080817", "title": "In My Life (The Beatles)", "text": "In My Life \u00e8 un brano musicale dei Beatles, scritto dalla coppia Lennon-McCartney nel 1965 e pubblicato nell'album \"Rubber Soul\".\n\u00c8 stata classificata 23\u00aa nella lista delle 500 migliori canzoni redatta dalla rivista \"Rolling Stone\" e 5\u00aa su \"The Beatles 100 Greatest Song\". Raggiunse la 2\u00aa posizione nella lista \"50 Tracks\" della CBC.\nDescrizione.\nComposizione.\nSecondo John Lennon, le origini della canzone vanno fatte risalire a quando il giornalista inglese Kenneth Allsop disse che Lennon avrebbe dovuto scrivere canzoni sulla sua infanzia. In seguito, Lennon scrisse una canzone riguardo ad un autobus che era solito prendere a Liverpool. Nella versione originale, Lennon cit\u00f2 nel testo vari posti evocativi dell'adolescenza, come Penny Lane e Strawberry Field.\nLennon consider\u00f2 la canzone \"ridicola\", quindi rielabor\u00f2 le parole, sostituendo alcune memorie specifiche con una generalizzata meditazione sul suo passato. Poche righe della versione originale furono messe nel brano ricomposto da Lennon. Secondo Pete Shotton, amico di Lennon, i versi \"\u00abSome are dead and some are living / In my life I've loved them all\u00bb (\"Alcuni [amici] sono morti e alcuni sono vivi / Nella mia vita li ho amati tutti\")\" erano riferiti a Stuart Sutcliffe (morto nel 1962) e a Shotton stesso.\nLe versioni di Lennon e McCartney sono diverse riguardo alla paternit\u00e0 della melodia. Lennon inizialmente dichiar\u00f2 che la canzone fu composta interamente da lui, in seguito disse che McCartney contribu\u00ec nella sezione a contrasto, ma non \u00e8 chiara la parte a cui si riferisce: \"In My Life\" non contiene una sezione a contrasto, e se Lennon voleva indicare il ponte, i meriti della canzone sarebbero met\u00e0 di McCartney e met\u00e0 di Lennon. McCartney afferm\u00f2 che Lennon scrisse il testo della canzone dall'inizio alla fine, prendendo ispirazione dalla melodia di una canzone di Smokey Robinson &amp; The Miracles. Disse di \"In My Life\" McCartney: \u00abMi piace \"In My Life\". Furono parole scritte da John e io scrissi la melodia. \u00c8 stato grande\u00bb.\nRegistrazione.\nIl brano fu registrato il 18 ottobre 1965, e fu completato in una giornata tranne che per la parte strumentale. Lennon inizialmente non decise quale strumento utilizzare, successivamente chiese a George Martin di suonare un assolo di clavicembalo, decidendo una canzone in stile pop barocco. Martin compose un assolo influenzato dallo stile musicale di Bach."}
{"id": "2080818", "revid": "729019", "url": "https://it.wikipedia.org/wiki?curid=2080818", "title": "Stazione di Viterbo Porta Romana", "text": "La stazione di Viterbo Porta Romana \u00e8 una delle stazioni ferroviarie a servizio della citt\u00e0 di Viterbo. La stazione \u00e8 ubicata lungo la ferrovia Roma - Capranica - Viterbo ed \u00e8 servita dalla linea regionale FL3.\nStrutture e impianti.\nLa stazione dispone di un fabbricato viaggiatori che ospita la sala d'attesa, i servizi igienici e il bar.\nI primi tre binari sono dotati di banchina ed utilizzati per il servizio viaggiatori, gli altri vengono utilizzati solo per l'eventuale ricovero dei mezzi. Il binario di corretto tracciato \u00e8 il terzo, da cui partono la maggior parte dei treni. La banchina che serve il secondo ed il terzo binario \u00e8 raggiungibile tramite attraversamenti a raso.\nL'impianto \u00e8 classificato da RFI nella categoria \"Silver\".\nMovimento.\nNella stazione fermano tutti i treni regionali per Roma.\nLa tipica offerta nelle ore di morbida dei giorni lavorativi \u00e8 di un treno ogni ora per Roma Ostiense (in alcuni orari Roma Tiburtina) con dei treni di rinforzo nelle ore di punta. Nei giorni festivi l'offerta scende ad un treno ogni due ore.\nLa maggior parte delle corse provenienti da Roma si attestano in questa stazione senza proseguire per Viterbo Porta Fiorentina per evitare la chiusura del passaggio a livello immediatamente precedente la stazione di Porta Fiorentina, che comporta pesanti conseguenze per il traffico cittadino. I collegamenti da e per Viterbo Porta Fiorentina sono concentrati nelle parti iniziale e finale della giornata.\nServizi.\nLa stazione dispone di:\nCollegamenti esterni.\nhttp://www.stazionidelmondo.it/viterboportaromana.htm"}
{"id": "2080826", "revid": "287204", "url": "https://it.wikipedia.org/wiki?curid=2080826", "title": "Samuel Boden", "text": "\u00c8 noto principalmente per la posizione di matto detta matto di Boden, verificatasi nella partita Schulder-Boden, Londra 1853.\nImpiegato delle ferrovie e pittore dilettante, fu anche critico d'arte. Scrisse un manuale di divulgazione degli scacchi, pubblicato a Londra nel 1851, e fu redattore della rubrica di scacchi della popolare rivista \"The Field\" dal 1858 al 1873 (in seguito ne fu redattore Steinitz). A Londra nel 1858 vinse un match con John Owen (+7 =2 \u20132). Vinse il torneo provinciale di Londra 1851 e giunse 2\u00ba nei tornei di Manchester 1857 e Bristol 1861 (vinto da Louis Paulsen).\nNel 1858 gioc\u00f2 un match contro Paul Morphy, perdendo nettamente (+1 \u20136 =4). Era considerato da Morphy il pi\u00f9 forte giocatore inglese, nonostante il fatto che Thomas Barnes abbia ottenuto un risultato migliore contro di lui (+3 -6 =1)."}
{"id": "2080828", "revid": "1543377", "url": "https://it.wikipedia.org/wiki?curid=2080828", "title": "Tartufo di Pizzo", "text": "Il tartufo di Pizzo \u00e8 un prodotto tipico della pasticceria calabrese nato a Pizzo, in provincia di Vibo Valentia.\nDescrizione.\nSi tratta di un gelato alla nocciola che viene modellato nel palmo della mano, a forma di semisfera con un cuore di cioccolato fondente fuso e ricoperto da una spolverata di cacao amaro in polvere e zucchero. \u00c8 stato inventato negli anni '50 dello scorso secolo, quasi certamente ispirandosi all'omonimo cioccolatino della tradizione torinese commercializzato dalla Talmone, prodotto con gli stessi ingredienti e all'epoca popolarissimo.\nA questo dolce tipico sono ispirati vari tartufi industriali che non hanno niente a che fare con quello artigianale. La produzione \u00e8 tradizionalmente artigianale.\nStoria e origini.\nNel 1940, il maestro pasticcere Dante Veronelli rileva dal napitino Pasquale Jennarelli nel centro di Pizzo il Gran Bar Excelsior, che in seguito cambier\u00e0 il nome in Gelateria Dante proprio in onore al suo primo proprietario. Per proseguire l'attivit\u00e0 imprenditoriale si avvale della collaborazione di un giovane pasticcere di Messina, Giuseppe De Maria, al secolo \"Don Pippo\". A seguito della morte del Veronelli, il De Maria rimane l'unico proprietario dell'esercizio. Il tartufo, nella sua forma attuale, nacque nel 1952 circa per puro caso, avendo esaurito gli stampi e le forme per confezionare il gelato sfuso per rifornire gli invitati di un matrimonio, sovrappose nell'incavo della mano una porzione di gelato alla nocciola ad uno strato di gelato al cioccolato, inser\u00ec quindi all'interno del cioccolato fuso ed avvolse il tutto in un foglio di carta alimentare da zucchero dandole la forma tipica del tartufo; il tutto fu messo a raffreddare. Nel 1950, Giorgio Di Iorgi e Gaetano Di Iorgi, i quali avevano iniziato la loro carriera lavorativa dentro la gelateria con il ruolo di camerieri, cominciarono ad apprendere l'arte della produzione del gelato; 15 anni dopo, in seguito al pensionamento del maestro De Maria, Giorgio ne rilev\u00f2 l'attivit\u00e0 della Gelateria Dante, mentre Gaetano prosegu\u00ec la produzione del Tartufo di Pizzo nell'attivit\u00e0 di fronte (\"Bar Ercole\") che acquis\u00ec insieme a suo fratello Antonio nel 1965.\nAttualmente, il Tartufo di Pizzo, vanta come primato quello di essere il primo gelato in Europa ad aver ricevuto la certificazione I.G.P. riconosciuta dal Ministero delle Politiche Agricole e Forestali nel 2006."}
{"id": "2080829", "revid": "1699816", "url": "https://it.wikipedia.org/wiki?curid=2080829", "title": "Full Metal Panic! Sigma", "text": " \u00e8 la seconda serie manga del mondo di \"Full Metal Panic!\", scritta da Sh\u014dji Gat\u014d e disegnata da Hiroshi Ueda (character design Shikidouji). Edita in Italia da Panini Comics con l'etichetta Planet Manga dal 19 giugno 2008 al 22 marzo 2014.\nTrama.\nIl giovane sergente S\u014dsuke Sagara, mercenario della squadra di combattimento del Pacifico Occidentale dell'organizzazione militare Mithril, oltre ad eseguire missioni militari con una squadra di mercenari, tra cui i compagni Melissa Mao, e Kurz Weber, ha inoltre il compito di proteggere Kaname Chidori, una bellissima liceale \"whispered\", ovvero una persona che ha misteriosamente sviluppato conoscenze al di fuori del comune, mirate a tecnologie sconosciute al genere umano; per questo motivo la ragazza \u00e8 bersaglio di pericolose organizzazioni e S\u014dsuke con l'intento di proteggerla frequenta la sua stessa scuola, ambiente per lui inadeguato.\nIn \"Full Metal Panic Sigma\" \u00e8 sempre pi\u00f9 evidente la crescita del rapporto tra S\u014dsuke e Kaname, che nonostante i continui litigi sembra sfociare in un rapporto sentimentale, inoltre S\u014dsuke sembra sempre pi\u00f9 legato alla sua nuova vita di normale liceale. Purtroppo i due vengono divisi dal momento che la Mithril revoca a S\u014dsuke l'incarico di proteggere la ragazza, compito assegnato a Wraith, una figura nell'ombra. S\u014dsuke infatti deve occuparsi dell'allenamento con l'Arbalest, un AS dalle capacit\u00e0 avanzatissime ma difficilmente controllabile. Kaname, sola a Tokyo, si sente abbandonata dall'amico che non l'ha avvertita della sua partenza, e deve vedersela con una misteriosa assassina, mentre S\u014dsuke \u00e8 evidentemente in difficolt\u00e0 e sempre pi\u00f9 sofferente per la lontananza con la ragazza."}
{"id": "2080835", "revid": "1555966", "url": "https://it.wikipedia.org/wiki?curid=2080835", "title": "Fleurs 2", "text": "Fleurs 2 \u00e8 il ventiseiesimo album musicale di Franco Battiato, pubblicato nel 2008 con etichetta Mercury Records. Si tratta di una raccolta composta da cover e canzoni scritte da Battiato stesso. Tra i cantanti ospiti si annoverano Carmen Consoli, Antony, Anne Ducros, Sepideh Raissadat e Juri Camisasca.\nIl titolo e il testo della canzone \"Il carmelo di Echt\" si riferiscono alla filosofa tedesca ed ebrea Edith Stein (1891-1942), fatta santa da papa Giovanni Paolo II e patrona d'Europa, che proprio nel convento carmelitano di Echt nei Paesi Bassi cerc\u00f2 invano di sfuggire alla persecuzione nazista.\nIn questo disco Battiato fa anche una reinterpretazione di se stesso: \"E pi\u00f9 ti amo\", infatti, \u00e8 stato il secondo 45 giri inciso per la \"Nuova Enigmistica Tascabile\", con il nome \"Francesco Battiato\".\nDal disco vengono estratti i singoli radiofonici \"Tutto l'universo obbedisce all'amore\", \"E pi\u00f9 ti amo\", \"It's five o' clock\" e \"Era d'estate\"."}
{"id": "2080836", "revid": "663330", "url": "https://it.wikipedia.org/wiki?curid=2080836", "title": "David Levien", "text": "Meglio conosciuto come co-sceneggiatore di \"Ocean's Thirteen\", e \"Il giocatore - Rounders\" Levien ha anche prodotto \"The Illusionist\" e \"The Lucky Ones - Un viaggio inaspettato\". Come romanziere, ha pubblicato \"City of the Sun\" con Random House."}
{"id": "2080845", "revid": "4711", "url": "https://it.wikipedia.org/wiki?curid=2080845", "title": "Confederaci\u00f3n Argentina de B\u00e1squetbol", "text": ""}
{"id": "2080848", "revid": "291370", "url": "https://it.wikipedia.org/wiki?curid=2080848", "title": "Matilde Callari Galli", "text": "Insegna antropologia culturale alla facolt\u00e0 di Scienze della Formazione dell'Universit\u00e0 di Bologna.\n\u00c8 stata senatrice della circoscrizione Bologna II per il Partito Comunista Italiano nella X legislatura, dal 1987 al 1992; dal 2 agosto 1989 al 22 aprile 1992 \u00e8 nel comitato direttivo del Gruppo Comunista (PCI, dal 12 febbraio 1991 Comunista-PDS) del Senato.\n\u00c8 socia dell'Associazione Italiana per le Scienze Etno-Antropologiche; dal 1995 al 1998 \u00e8 stata presidentessa dell'associazione, mentre \u00e8 tra i probiviri nei trienni 1997-2000 e 2004-2007.\n\u00c8 coordinatrice del progetto di ricerca \"Mappe Urbane\", promosso dall'associazione \"Mappe Urbane\". Ricerca che indaga, attraverso uno sguardo transdiciplinare, i temi dello spazio urbano e in particolare le trasformazioni fisiche, architettonico-urbanistiche, politiche, socio-culturali del territorio comunale bolognese e non solo. Risultato della ricerca \u00e8 stata, tra le altre cose, la creazione di un geoblog sulla percezione che gli abitanti hanno del proprio territorio dal titolo \"Percorsi emotivi\".\n\u00c8 coordinatrice del progetto di ricerca \"Nuove povert\u00e0, vecchie povert\u00e0\", promosso dalla Fondazione Gramsci Emilia-Romagna. Gruppo di ricerca che indaga la formazione di nuove povert\u00e0 nel contesto bolognese e a livello nazionale.\n\u00c8 Presidente dell'Istituzione per l'inclusione sociale e comunitaria \"don Paolo Serra Zanetti\" del Comune di Bologna."}
{"id": "2080849", "revid": "1228162", "url": "https://it.wikipedia.org/wiki?curid=2080849", "title": "Azzo d'Este", "text": ""}
{"id": "2080854", "revid": "4711", "url": "https://it.wikipedia.org/wiki?curid=2080854", "title": "Belize National Basketball Association", "text": ""}
{"id": "2080862", "revid": "6923", "url": "https://it.wikipedia.org/wiki?curid=2080862", "title": "Abito da cocktail", "text": "Un abito da cocktail \u00e8 un abito da donna indossato durante occasioni semi-formali.\nLa lunghezza dell'abito da cocktail varia a seconda della moda e degli usi locali. La sua lunghezza pu\u00f2 variare da appena sopra il ginocchio fino ad arrivare alle caviglie. Quando l'abito \u00e8 almeno cinque centimetri sopra le caviglie viene detto \"Abito da t\u00e8\", mentre quando l'abito arriva quasi a toccare le caviglie viene detto di \"lunghezza ballerina\", anche se normalmente questo secondo modello viene spesso incluso tra gli abiti da sera.\nIn occasioni semi-formali, si possono adottare anche abiti da cocktail meno elaborati e pi\u00f9 corti. Prima degli anni cinquanta questo tipo di abbigliamento veniva definito da \"tardo pomeriggio\". A partire dagli anni ottanta si \u00e8 cominciato a descrivere un abito come \"da cocktail\" sulla base non tanto della sua lunghezza, quanto della sua sontuosit\u00e0."}
{"id": "2080863", "revid": "33528", "url": "https://it.wikipedia.org/wiki?curid=2080863", "title": "Baculum", "text": ""}
{"id": "2080864", "revid": "4711", "url": "https://it.wikipedia.org/wiki?curid=2080864", "title": "Confedera\u00e7\u00e3o Brasileira de Basketball", "text": ""}
{"id": "2080866", "revid": "76963", "url": "https://it.wikipedia.org/wiki?curid=2080866", "title": "Brian Koppelman", "text": "Suo padre \u00e8 Charles Koppelman, il presidente della Martha Stewart Living Omnimedia, e sua sorella \u00e8 Jennifer Hutt."}
{"id": "2080867", "revid": "4711", "url": "https://it.wikipedia.org/wiki?curid=2080867", "title": "Federaci\u00f3n Mexicana de Baloncesto", "text": ""}
{"id": "2080870", "revid": "59645", "url": "https://it.wikipedia.org/wiki?curid=2080870", "title": "Ross MacDonald", "text": ""}
{"id": "2080871", "revid": "4711", "url": "https://it.wikipedia.org/wiki?curid=2080871", "title": "Federaci\u00f3n de Baloncesto de Puerto Rico", "text": ""}
{"id": "2080875", "revid": "108920344", "url": "https://it.wikipedia.org/wiki?curid=2080875", "title": "Nodulo mammario", "text": "Il nodulo mammario \u00e8 la pi\u00f9 frequente lesione della mammella riscontrabile alla palpazione o all'autoesame della mammella; deve essere sempre oggetto di accertamenti, per escludere la sua natura cancerosa.\nEziologia.\nLa causa pi\u00f9 frequente di un nodulo del seno \u00e8 la mastopatia fibrocistica, detta anche fibroadenosi, in cui compaiono una o pi\u00f9 cisti (sacche ghiandolari piene di liquido) e ispessimento delle ghiandole lattifere. \nEpidemiologia.\nDi solito la mastopatia fibrocistica, che colpisce principalmente le donne tra i 30 e i 50 anni induce la formazione di noduli in una o entrambe le mammelle e il loro indolenzimento nella settimana precedente le mestruazioni.\nUn altro tipo frequente si riscontra soprattutto nelle donne giovani e di solito, consiste in un nodulo chiamato fibroadenoma. Questa neoformazione \u00e8 benigna, generalmente rotonda, di consistenza gommosa, non \u00e8 dolorosa e pu\u00f2 essere spostata sotto la pelle con la punta delle dita.\nEsistono inoltre forme pi\u00f9 rare di nodulo al seno; lipoma, il cancro della mammella, il papilloma intaduttale e il cistosarcoma filloide. Queste forme tumorali se non curate possono divenire maligne.\nEsami.\nTutte le donne dovrebbero \"esaminarsi il seno\" una volta al mese per individuare eventuali alterazioni significative. Occorre rivolgersi al medico se si riscontra un nodulo o un cambiamento in un nodulo gi\u00e0 presente o se vi \u00e8 una secrezione anomala dal capezzolo.\nPoich\u00e9 l'esame fisico non pu\u00f2 rivelare se una formazione \u00e8 benigna, occorre effettuare alcuni esami medici (tra cui ecografia, mammografia, biopsia per aspirazione o tissutale).\nTerapia.\nSe i noduli provocano fastidio \u00e8 possibile drenarli con un semplice intervento ambulatoriale (se sono pieni di liquido) o asportarli chirurgicamente (se sono fibrosi). I fibroadenomi, i papillomi intaduttali e il cistosarcoma filloide vengono solitamente asportati perch\u00e9 potrebbero degenerare. In genere anche i lipomi, tranne quelli molto piccoli vengono asportati. Il trattamento dei tumori maligni prevede diversi tipi di intervento (v. seno, cancro della mammella)."}
{"id": "2080877", "revid": "729019", "url": "https://it.wikipedia.org/wiki?curid=2080877", "title": "Toron", "text": "Toron, oggi Tibnin (), nel meridione del Libano, fu un importante castello dei Crociati, costruito nelle montagne del Libano sulla strada da Tiro a Damasco.\nFu il centro della Signoria di Toron, un valvassore del Principato di Galilea, nel Regno di Gerusalemme.\nIl nome del castello di Toron deriva dal francese antico \"collina\" o \"colle isolato\" certamente a causa della sua ubicazione geografica.\nStoria.\nIl castello di Toron occupa una ripida collina, in realt\u00e0 un tell dell'et\u00e0 del bronzo, a nord del villaggio di Tibnin, ad una quota di 725\u00a0m sul livello del mare. La sua pianta ovale segue il contorno del tell. Una volta aveva dodici torri rettangolari e una di esse, a sud, era il torrione.\nIl castello fu costruito da Ugo di Saint Omer, secondo principe di Galilea, nel 1105 per contribuire alla conquista di Tiro, che era ancora in mano ai Fatimidi. Dopo la morte di Ugo, l'emiro Izz al-Muluk tent\u00f2 di approfittare della mancanza di difensori per impadronirsi del castello, ma il re Baldovino I lo concesse come feudo a Gervasio de Bazoches, che per\u00f2 mor\u00ec poco dopo, giustiziato sulla piazza di Damasco. Toron divenne allora una signoria indipendente e, prima del 1109, fu assegnata a Umfredo I; dopo di lui il castello e la Signoria di Toron passarono ai suoi discendenti Umfredo II ed Umfredo IV, quest'ultimo fu anche principe titolare di Oltregiordano.\nB\u0101niy\u0101s, che era stata data a Baldovino II dai Nizariti nel 1128, fu ereditata dai Signori di Toron attorno al 1148 quando Umfredo II spos\u00f2 la figlia di R\u00e9nier Brus, signore di B\u0101niy\u0101s ed Assebebe. Umfredo II vendette parti delle signorie di Chastel Neuf e di B\u0101niy\u0101s ai Cavalieri ospitalieri nel 1157; il resto di B\u0101niy\u0101s rimase unita con Toron finch\u00e9 fu conquistata da Norandino, il 18 novembre 1164; quando fu ripresa dai cristiani divenne parte della \"Signoria\" (Seigneury) di Joscelin III di Edessa.\nToron rimase in mano ai Crociati fino al 1187 quando cadde di fronte alle forze di Saladino che, dopo la Battaglia di Hattin, quasi annient\u00f2 gli Stati crociati. Dieci anni dopo, nel novembre 1197, Toron fu assediata da un contingente tedesco della Terza crociata, ma la guarnigione musulmana resistette fino all'arrivo di rinforzi dall'Egitto.\nNel 1219 il Sultano al-Mu'azzam fece smantellare segretamente le fortificazioni di Toron, come pure quelle di Gerusalemme ed i castelli di Safad e B\u0101niy\u0101s.\nQuesto fu fatto perch\u00e9 il sultano prevedeva la necessit\u00e0 di scambiarle con le pi\u00f9 importanti difese di Damietta, sul Delta del Nilo, che era stata occupata dalle forze della Quinta crociata, che minacciavano ora il Cairo, e al-Mu'azzam non era disposto a dare ai crociati citt\u00e0 dotate di forti difese, se poteva evitarlo.\nLo scambio risult\u00f2 non necessario, ma la posizione geografica dei siti rimase importante per i Crociati che volevano riprendere Gerusalemme dai musulmani.\nInfatti, nonostante la loro distruzione, Federico II recuper\u00f2 Toron, Safed e B\u0101niy\u0101s due anni esatti dopo la morte di al-Mu'azzam, l'11 novembre 1227, con il trattato stretto nel 1229 con il Sultano al-Malik al-Kamil.\nToron fu venduta nel 1220, insieme con i territori chiamati \"Seigneury de Joscelin\", ai Cavalieri teutonici, causando una controversia tra questi ed Alice d'Armenia, la nipote di Umfredo IV ed erede della Signoria di Toron.\nAlice fece valere con successo i suoi diritti dinanzi all'Alta Corte e Federico II assegn\u00f2 a lei la Signoria.\nNel 1239, alla scadenza del trattato, Toron torn\u00f2 agli Ayyubidi; ma due anni pi\u00f9 tardi, nel 1241, fu restituito ai Crociati grazie a un altro trattato tra Riccardo di Cornovaglia e il sultano al-Salih Ayyub.\nNel 1244 i castelli resistettero all'esercito dell'Impero corasmio riuscendo a deviare l'attacco musulmano a Gerusalemme; ciononostante alla fine Gerusalemme cadde di fronte alla superiorit\u00e0 numerica dei Corasmi e lo scopo primario dei castelli divenne obsoleto.Tuttavia, Toron rimase in mano ai Crociati e fu periodicamente posto sotto assedio dai Mamelucchi finch\u00e9 il jih\u0101d di Baybars lo isol\u00f2 ulteriormente.\nNel 1266 dopo un ultimo, breve assedio, Baybars in una rara dimostrazione di benevolenza consent\u00ec al piccolo contingente di crociati di evacuare in cambio della resa: cosa che essi accettarono di fare.\nIl castello fu raso al suolo nel 1266 dai Mamelucchi e ricostruito 500 anni dopo, nella met\u00e0 del XVIII secolo da uno sceicco sciita locale, durante la su lotta contro il dominio Ottomano. Egli us\u00f2 le rovine delle mura medievali come base per il nuovo castello che quindi oggi appare prevalentemente come una costruzione Ottomana.\nSignori di Toron.\nI signori di Toron tendevano a essere molto influenti nel regno; Umfredo II fu connestabile di Gerusalemme. Umfredo IV spos\u00f2 Isabella, figlia del re Amalrico I e Toron pass\u00f2 nel Demanio regio durante il loro matrimonio, il solo titolo fu restituito ad Umfredo IV dopo il divorzio. Fu anche una delle poche signorie ad avere una linea diretta di successione maschile, almeno per qualche generazione. I signori di Toron erano anche legati alla Signoria di Oltregiordano per il matrimonio di Umfredo III e l'eredit\u00e0 materna di Umfredo IV.Toron fu in seguito fusa con il Demanio regio di Tiro, che and\u00f2 a un ramo degli Antiochia, poi ai loro eredi di Montfort.\nSignori titolari\nValvassori\nVassalli di Toron furono:"}
{"id": "2080883", "revid": "1412427", "url": "https://it.wikipedia.org/wiki?curid=2080883", "title": "Picea omorika", "text": "Il peccio di Serbia (Picea omorika, ) \u00e8 una specie di peccio, appartenente alla famiglia delle Pinaceae, originaria di 4 localit\u00e0 distribuite in Serbia e in Bosnia ed Erzegovina.\nEtimologia.\nIl nome generico \"Picea\", utilizzato gi\u00e0 dai latini, potrebbe, secondo un'interpretazione etimologica, derivare da \"Pix picis\" = pece, in riferimento all'abbondante produzione di resina. Il nome specifico \"omorika\" deriva dalla parola serba \"\u043e\u043c\u043e\u0440\u0438\u043a\u0430\" (pron. ), che significa semplicemente \"abete rosso\"; in serbo si chiama \"\u043f\u0430\u043d\u0447\u0438\u045b\u0435\u0432\u0430 \u043e\u043c\u043e\u0440\u0438\u043a\u0430\" in cirillico o \"pan\u010di\u0107eva omorika\" in alfabeto latino, l'\"abete rosso di Pan\u010di\u0107\".\nDescrizione.\nPortamento.\nAlbero alto 30-40 metri con tronco monopodiale diritto o ricurvo alla base; i rami del primo ordine sono corti e slanciati, numerosi, pendenti con parte terminale ascendente. I rami del secondo ordine sono snelli e pendenti. La chioma \u00e8 strettamente conica o colonnare. I virgulti sono corti e snelli, flessibili, inizialmente di colore marrone chiaro o arancione-marrone, poi grigio-marrone, lievemente scanalati, pubescenti fino al secondo anno, poi glabri; i pulvini sono numerosi, lunghi 1,5 mm e quasi glabri.\nFoglie.\nLe foglie sono aghiformi, appiattite e disposte a pettine, lineari, di colore verde scuro lucido con due bande stomatiche bianco-verdastre inferiormente, lunghe 1-2 cm e con punte acute o ottuse; hanno stomi solo nella pagina inferiore, disposti in due bande di 4-6 linee. Le gemme vegetative sono ovoidali-coniche, acute, quelle laterali spesso numerose, lunghe 5-8 mm, con base resinosa; hanno perule ovate, acute, inizialmente di colore rosso-marrone poi arancione-marrone, persistenti per anni.\nFiori.\nSono strobili maschili giallastri, ascellari, cilindrici, lunghi 2-2,5 cm.\nFrutti.\nI coni femminili sono terminali, spesso disposti sui virgulti laterali, ovoidali-oblunghi, inizialmente eretti, poi pendenti a maturazione; lunghi 4-6,5 cm e larghi 2-3 cm, inizialmente porpora-scuro, poi marroni-purpurei, con apice affusolato e base obliqua; hanno peduncoli obliqui o ricurvi. I macrosporofilli sono sub-orbicolari, convessi, sottili e rigidi, lunghi 1-1,5 cm, con superficie striata e talvolta ondulata trasversalmente, glabra, resinosa, con margine superiore eroso-dentellato. Le brattee sono rudimentali, ligulate, lunghe 2-3 mm, totalmente incluse. I semi, di color marrone o rosso-marrone, sono ovoidali, con punte acute, lunghi 3 mm, e con parte alata ovata, lunga 6-8 mm, rossa-marrone o marrone-giallastra.\nCorteccia.\nLa corteccia \u00e8 rugosa, sottile, sfogliantesi facilmente e di colore marrone-rossastro.\nDistribuzione e habitat.\nLa parte di areale pi\u00f9 vasta \u00e8 all'interno del Parco nazionale di Tara, in Serbia. L'altra localit\u00e0 serba \u00e8 ubicata nella municipalit\u00e0 di Prijepolje. In Bosnia si rinviene in due zone: la prima nel comune di \u010cajni\u010de, la seconda nel comune di Fo\u010da.\nLe zone di crescita in Bosnia sono ubicate su ripidi pendii settentrionali calcarei con sedimenti di origine vulcanica, ad altitudini comprese tra 800 e 1450 m. Le specie associate, a seconda dell'altitudine, sono \"Abies alba\", \"Picea abies\", \"Pinus nigra\", \"Fagus sylvatica\", \"Populus tremula\", \"Sorbus aucuparia\", \"Sorbus aria\", \"Ostrya carpinifolia\" e specie di \"Quercus\". \nLe zone di crescita in Serbia sono ubicate su ripidi pendii settentrionali e profondi burroni ad altitudini comprese tra 800 e 1500 m. Le specie associate sono \"P. abies\", \"A. alba\", \"F. sylvatica\", \"Pinus nigra\", \"Pinus sylvestris\", \"Carpinus betulus\" e \"Acer platanoides\". \nIl clima dell'habitat \u00e8 caratterizzato da elevate precipitazioni ben distribuite durante l'anno, nevose nel periodo invernale, durante il quale si registrano temperature molto basse.\nTassonomia.\nA dispetto dell'ubicazione dell'areale in piena area europea, questo peccio non \u00e8 originariamente correlato con \"P. abies\", anzi, le sue origini sembrerebbero essere molto antiche (16 milioni di anni) e molto \"lontane\". Lockwood et al. (2013) ritengono che vadano ricercate in Asia orientale e che le specie pi\u00f9 \"vicine\" siano \"Picea orientalis\", endemico dell'area caucasica, e addirittura \"Picea alcoquiana\" e \"Picea maximowiczii\", endemiche del Giappone. Per Sigurgeirsson and Szmidt (1993), Ran et al. (2006,2015) e Bouill\u00e9 et al. (2011), le sue origini andrebbero ricercate invece in Nordamerica, con \"Picea mariana\" e \"Picea rubens\" come specie pi\u00f9 contigue.\nUsi.\nIl peccio di Serbia \u00e8 una specie protetta dalle autorit\u00e0 serbe e pertanto non riveste importanza commerciale; in passato il suo legno veniva tradizionalmente usato per la fabbricazioni di botti. Attualmente esiste un commercio semi-illegale di semi utilizzati per impianti forestali o per la coltivazione ad uso ornamentale.\nConservazione.\nCon un areale primario stimato in meno di 200 km\u00b2 e un areale secondario stimato di 4076 km\u00b2, questa specie \u00e8 divisa in circa 30 subpopolazioni molto frammentate e alcune di pochi esemplari. Nonostante la protezione totale offerta dalle rigide leggi conservative, vi \u00e8 evidenza di una continua, lenta e progressiva contrazione dell'areale e della popolazione. Questo \u00e8 dovuto probabilmente a cause principalmente naturali, in quanto trattasi di specie fortemente adattata a climi freddi tipici delle ere glaciali e che soffre i cambiamenti climatici in corso orientati verso un progressivo riscaldamento. La rigenerazione risulta difficoltosa a causa della presenza di specie vegetali molto pi\u00f9 competitive. Per questi motivi \u00e8 classificata come specie in pericolo nella Lista rossa IUCN."}
{"id": "2080885", "revid": "154326", "url": "https://it.wikipedia.org/wiki?curid=2080885", "title": "Carlo I d'Austria-Ungheria", "text": ""}
{"id": "2080886", "revid": "287204", "url": "https://it.wikipedia.org/wiki?curid=2080886", "title": "Venditore ambulante (Bosch)", "text": "Il Venditore ambulante \u00e8 un dipinto a olio su tavola (71x70,6\u00a0cm) di Hieronymus Bosch, databile al 1494 circa e conservato nel Museum Boijmans Van Beuningen di Rotterdam.\nStoria.\nNel 1972 lo studioso Filedt Kok aveva ipotizzato, basandosi sulle straordinarie somiglianze nel disegno, che quattro opere di Bosch potessero far parte di un unico insieme: il \"Venditore ambulante\", l\"'Allegoria dei piaceri\", la \"Nave dei folli\" e la \"Morte di un avaro\". L'ipotesi non riscosse successo, anche perch\u00e9 il primo pannello veniva datato a una fase pi\u00f9 tarda degli altri, quella finale, per la presenza della figura monumentale in primo piano.\nL'analisi dendrocronologica ha invece confermato, tempo dopo, che si trattava di una supposizione corretta, rilevando come il legno delle quattro opere fosse compatibile con un unico insieme, databile al 1494 circa. Prima di questi studi altri studiosi hanno invece datato l'opera tra il 1500 e il 1510.\nDescrizione e stile.\nIl trittico originale doveva essere composto dalla \"Nave dei folli\" a sinistra con l\"'Allegoria dei piaceri\" nella parte inferiore e la \"Morte di un avaro a destra\". Ignota \u00e8 la pala centrale, se esisteva (potrebbe anche essere stato un dittico), mentre il \"Venditore ambulante\" si doveva trovare sul retro dello sportello sinistro, tagliato nel senso della lunghezza per ricavarne due tavole.\nIl \"Venditore ambulante\" ha la forma di un medaglione inserito in un ottagono scuro. Esso mostra uno personaggio maschile, dall'abbigliamento sgangherato, che, cappello da pellegrino e bastone alla mano, fa per allontanarsi da una casa di campagna, probabilmente una locanda a giudicare dalla presenza dell'insegna. L\u00ec un cane gli ringhia contro e dalla porta si intravede una coppia in atteggiamento lascivo, mentre sul retro un uomo , scuro in volto e nel vestiario, sta orinando.\nL'interpretazione del soggetto aveva dato spazio a varie ipotesi: dal Figliol prodigo (Tolnay e Larsen), al vagabondo come tema moralizzante (Sudeck), dal figlio di Saturno (Pigler, 1950) al \"pellegrino che si fa largo nel mondo traditore\" (Gibson). \"Venditore ambulante\" \u00e8 infatti solo un titolo arbitrario, ormai divenuto comune per l'opera.\nDall'analisi congiunta con le altre tavole si desume per\u00f2 chiaramente un significato legato alla \"devotio moderna\", come nel \"Trittico del carro di fieno\": il pellegrino/eremita va incontro al cammino della salvezza allontanandosi dalla malvagit\u00e0 e dai vizi del mondo."}
{"id": "2080889", "revid": "287204", "url": "https://it.wikipedia.org/wiki?curid=2080889", "title": "Luci", "text": "Luci \u00e8 il plurale di luce."}
{"id": "2080900", "revid": "484362", "url": "https://it.wikipedia.org/wiki?curid=2080900", "title": "Monetazione bresciana", "text": "A partire dal XII secolo, durante il periodo comunale, nella citt\u00e0 di Brescia fu attiva una zecca autonoma. Tale zecca coni\u00f2 denari dalla prima et\u00e0 comunale, come quelli effigianti l'imperatore Federico I Barbarossa, fino a quella viscontea, con le monete intitolate a Pandolfo III Malatesta, signore della citt\u00e0 in contrapposizione ai Visconti all'inizio del XV secolo."}
{"id": "2080903", "revid": "15756", "url": "https://it.wikipedia.org/wiki?curid=2080903", "title": "Yamaha YZ", "text": "La Yamaha YZ \u00e8 una categoria di motocicletta con motore a due tempi della casa motociclistica Yamaha Motor presentata nel 1974 con la 125, 250 e 400, questa moto \u00e8 stata prodotta in varie cilindrate (80-85, 125, 250\u00a0cm\u00b3 e 360-400-465-490).\nQuesta serie \u00e8 stata accompagnata a partire dal 1998 dalla Yamaha YZ-F che si contraddistingue per il motore a quattro tempi.\n80-85.\nFu introdotta nel 1976 con la cilindrata 80 e le misure 49x42, poi modificate nel 1982 a 47x45,5 cambiando ulteriormente misure nel 1984 diventando 48x45,5 , tale moto si converti a 85 nel 2002, tramite l'aumento della corsa, diventando 48,5x47 (cilindrata complessiva 82,3).\n125.\nSi trattava di una moto destinata alle competizioni del motocross a partire dal 1974, il propulsore era un motore a due tempi raffreddato ad aria.\nNel 1976 si passa da un sistema Doublecross a cantilever, nel 1982 si passa al Monocross a leveraggi, modificato l'anno successivo, con il concentramento dei leveraggi nel forcellone,\nNel 1981 viene utilizzato il sistema di raffreddamento a liquido,\nNel 1982 introduce il sistema allo scarico YPVS (Yamaha Power Valve System),\nNel 1986 si passa da un sistema frenante a tamburo integrale a disco anteriore, mentre nel 1988 si passa al sistema a disco integrale,\nNel 1989 viene montata una nuova forcella a steli rovesciati,\nNel 1990 c'\u00e8 il passaggio dal motore 56x50 a 56x50,6, cambiando ulteriormente nel 1994 diventando 54x54,5.\nNel 2005 si passa dal telaio a tubi d'acciaio al telaio in alluminio, viene rivisto il sistema di controllo della valvola allo scarico e molte altre parti.\nNel 2006 viene rivista la camera di combustione.\n250.\nSi trattava di una moto destinata alle competizioni del motocross a partire dal 1974, il propulsore era un motore a due tempi raffreddato ad aria.\nNel 1975 si passa da un sistema Doublecross a cantilever, nel 1982 si passa al Monocross a leveraggi, modificato l'anno successivo, con il concentramento dei leveraggi nel forcellone,\nNel 1981 viene utilizzato il sistema di raffreddamento a liquido,\nNel 1982 introduce il sistema allo scarico YPVS (Yamaha Power Valve System),\nNel 1983 c'\u00e8 il passaggio dal motore 70x64 a 68x68, cambiando ulteriormente nel 1999 diventando 66,4x72,\nNel 1985 si passa da un sistema frenante a tamburo integrale a disco anteriore, mentre nel 1988 si passa al sistema a disco integrale,\nNel 1989 viene montata una nuova forcella a steli rovesciati.\nNel 2005 si passa dal telaio a tubi d'acciaio al telaio in alluminio\n360-400-465-490.\nFu introdotta nel 1974 con la cilindrata 360 con il raffreddamento ad aria, nel 1976 viene portata a 400, nel 1980 viene portata a 465, nel 1983 viene portata a 490 prodotta fino al 1988\nNel 1975 si passa dal sistema doblecross al sistema cantilever, nel 1982 il sistema cambia ulteriormente diventando monocross a leveraggi e l'anno successivo viene rivisto il sistema dei leveraggi,\nNel 1984 l'espansione viene fatta passare al lato destro della moto,\nNel 1985 si passa dall'impianto frenante a tamburo integrale a un freno a disco anteriore con il tamburo posteriore."}
{"id": "2080906", "revid": "124320248", "url": "https://it.wikipedia.org/wiki?curid=2080906", "title": "Roldano Lupi", "text": "Biografia.\nGli inizi.\nFiglio di Domenico e di Maria Tardiani, consegu\u00ec a Milano il diploma di ragioniere, e successivamente si dedic\u00f2 alla recitazione per puro diletto, entrando a far parte di alcune compagnie filodrammatiche locali.\nIl passaggio al professionismo avviene relativamente tardi, nel 1938, quando ebbe l'occasione di entrare nella celebre compagnia di Kiki Palmer. Dopo questa importante esperienza, la sua carriera sub\u00ec una forte accelerazione e pass\u00f2 prima nella compagnia di Guglielmo Giannini, e successivamente in quella del grande Ruggero Ruggeri e Dina Galli nel 1942. Nella stagione 1943-44 fece parte del \"Circo equestre Za-bum\".\nProtagonista nel cinema.\nNel frattempo per Lupi si aprirono le porte del cinema esordendo nel 1941 in un film di Ferdinando Maria Poggioli - di cui diverr\u00e0 l'attore prediletto - \"Sissignora\" dove interpret\u00f2 uno dei ruoli che lo resero celebre: l'amante egoista e cinico. Ma il successo nel cinema per Lupi avviene l'anno successivo, quando fu il protagonista di \"Gelosia\", sempre con la regia di Poggioli.\nDa quel momento e sino all'immediato dopoguerra, Lupi divent\u00f2 un protagonista del grande schermo, caratterizzando le sue interpretazioni con una seriet\u00e0 e professionalit\u00e0 che gli valsero forti consensi dalla critica, la quale per\u00f2, talvolta, gli rimprover\u00f2 una certa fissit\u00e0 d'espressione.\nDotato di un volto dall'espressione spesso torva e accigliata, nonostante fosse divenuto protagonista di molti film di successo, Lupi non fu mai considerato un vero divo dal pubblico che non l'am\u00f2 al pari di altri attori (Massimo Girotti, Amedeo Nazzari, Fosco Giachetti, Andrea Checchi) che pure ebbero ruoli talvolta simili ai suoi.\nProprio i ruoli in cui veniva confinato (amante geloso e folle, nobiluomo perfido e spregiudicato pronto a tutto per il denaro, inquietante assassino) divennero per certi versi un punto di forza professionale per Lupi; l'espressione ai limiti della follia che riusciva ad infondere ai suoi personaggi e l'aria torbida che aleggiava attorno a lui lo connotarono profondamente, ma per altri versi queste caratteristiche risultarono anche un limite per la sua carriera e la sua popolarit\u00e0.\nA cavallo della guerra interpret\u00f2 \"Nessuno torna indietro\" di Alessandro Blasetti, \"Il cappello da prete\" di Poggioli (1944) e \"La porta del cielo\" di Vittorio De Sica. Nel dopoguerra spicc\u00f2 ne \"Il testimone\", \"L'adultera\" di Duilio Coletti e ne \"Il delitto di Giovanni Episcopo\" di Alberto Lattuada, \"Altura\" di Mario Sequi accanto a Girotti ed Eleonora Rossi Drago.\nIl ritorno al teatro, il doppiaggio e gli ultimi film.\nProgressivamente, nella seconda met\u00e0 degli anni cinquanta in particolare, Lupi fu sempre pi\u00f9 impiegato in ruoli di carattere; intanto, nel 1944, era tornato anche al teatro prima con la Magnani Ninchi poi, nel 1947, con il solo Carlo Ninchi. Successivamente fu protagonista, nel 1949, del grande allestimento estivo di Medea. Nel 1951 con la compagnia di Guido Salvini prosegu\u00ec la sua attivit\u00e0 sul palcoscenico, iniziando anche quella di attore radiofonico e di doppiatore (sue, fra le altre, le voci di alcune pellicole interpretate da Walter Pidgeon - nel cult movie \"Il pianeta proibito\" -, George Raft, Raymond Massey, Leo Genn, George Montgomery e il celebre attore di film western Roy Rogers).\nContinu\u00f2 a lavorare nel cinema anche negli anni sessanta in molti film di genere (fu un protagonista dei \"peplum\" italiani) venendo diretto da Riccardo Freda, Domenico Paolella, Primo Zeglio, Umberto Scarpelli ed altri specialisti, ma si prese la soddisfazione di girare anche film con registi d'oltralpe come i francesi Claude Autant-Lara, Christian-Jaque, Bernard Borderie e Henri Decoin. Fu anche il capitano De Treville ne \"I cavalieri della regina\" co-diretto da Mauro Bolognini e Joseph Lerner e tratto da \"I tre moschettieri\".\nNel 1952 ebbe inoltre l'opportunit\u00e0 di essere partner del divo di Hollywood - nonch\u00e9 coetaneo - Errol Flynn ne \"Il maestro di Don Giovanni\".\nLa televisione.\nCon la nascita della televisione gli impegni di Lupi si spostarono progressivamente dal grande al piccolo schermo, nel quale fu protagonista di spettacoli di prosa e sceneggiati televisivi come \"Canne al vento\", del 1958, regia di Mario Landi, \"Mont Oriol\", di Claudio Fino, sempre del 1958, \"L'isola del tesoro\", del 1959, di Anton Giulio Majano, \"Tom Jones\", di Eros Macchi, del 1960 e \"Una tragedia americana\", del 1962, \"La donna di fiori\", miniserie televisiva con il tenente Sheridan, e \"la fiera della vanit\u00e0\", del 1967, ancora per la regia di Majano.\nSeguiranno poi \"La sciarpa\" di Guglielmo Morandi del 1963, \"I miserabili\" di Sandro Bolchi del 1964, \"David Copperfield\" del 1965 ancora di Majano.\nNello stesso anno prese parte a \"Questa sera parla Mark Twain\" di Daniele D'Anza. Fu poi in altri teleromanzi fra cui \"La mie prigioni\" di nuovo di Bolchi del 1968 ed \"Eleonora\", di Silverio Blasi, del 1973.\nLa sua intensa attivit\u00e0 teatrale e televisiva si protrasse fino al 1979 quando apparve per l'ultima volta in \"Racconti di fantascienza\" di Blasetti.\nLupi \u00e8 stato sposato con l'attrice del teatro veneto Pina Bertoncello.\n\u00c8 sepolto nel Cimitero Flaminio di Roma."}
{"id": "2080908", "revid": "36426", "url": "https://it.wikipedia.org/wiki?curid=2080908", "title": "Cimitero agli Allori", "text": ""}
{"id": "2080915", "revid": "202144", "url": "https://it.wikipedia.org/wiki?curid=2080915", "title": "Eve (Disney)", "text": ""}
{"id": "2080917", "revid": "729019", "url": "https://it.wikipedia.org/wiki?curid=2080917", "title": "Standing NATO Mine Countermeasures Group 2", "text": "Standing NATO Mine Countermeasures Group 2 o SNMCMG2 \u00e8 uno dei due gruppi navali permanenti di contromisure mine della NATO, dipendente dall'Allied Maritime Command, composta principalmente da unit\u00e0 navali di stati del Mediterraneo, anche se come nello Standing NATO Maritime Group 2 si registra la presenza di unit\u00e0 di marine del Nord Europa. Fino al 1\u00ba gennaio 2005 la sua denominazione era Mine Countermeasures Force South o MCMFORSOUTH, mentre dal 27 maggio 1999, data della sua attivazione, e fino al 3 settembre 2001 la sua denominazione era stata Standing Mine Countermeasures Force in the Mediterranean o MCMFORMED. I suoi teatri operativo sono il Mediterraneo e le acque del Mar Rosso, ma \u00e8 la forza pronta all'impiego ovunque la NATO lo richieda.\nStoria.\nLa \"Standing Mine Countermeasures Force in the Mediterranean\"' (MCMFORMED) era stata costituita nel maggio del 1999 per operare in Adriatico nell'ambito dell'Operazione Allied Force durante la guerra del Kosovo. MCMFORMED e la forza gemella Standing Naval Force Channel (STANAVFORCHAN) nel giugno 1999 hanno operato in Adriatico per rimuovere gli ordigni disseminati durante l'operazione Allied Force. La forza combinata comprendeva undici tra cacciamine e dragamine e una nave di supporto. L'operazione, denominata Allied Harvest, \u00e8 iniziata il 9 giugno 1999. Le attivit\u00e0 di ricerca sono iniziate tre giorni dopo ed \u00e8 durata 73 giorni. In totale furono localizzati 93 ordigni nelle nove aree bonificate per una superficie marina bonificata di 1.041 miglia nautiche quadrate (3.570 km2; 1.379 miglia quadrate).\nOrganizzazione.\nSNMCMG2 \u00e8 una componente della NATO Response Force (NRF) la forza di risposta rapida della NATO alle dipendenze del Comando marittimo alleato di Northwood\nGeneralmente il gruppo, che \u00e8 parte della NATO Response Force \u00e8 formato da otto dragamine/cacciamine, pi\u00f9 una nave appoggio con funzioni di comando, appartenenti alle Marine di Belgio, Germania, Grecia, Italia, Spagna, Turchia, Regno Unito e Stati Uniti ed al suo comando si avvicendano gli stati che ne fanno parte.\nIl suo attuale comandante \u00e8 il capitano di fregata (greco: \u0391\u03bd\u03c4\u03b9\u03c0\u03bb\u03bf\u03af\u03b1\u03c1\u03c7\u03bf\u03c2; translitterato: Antiploiarchos) Dimitrios Katsouras della Marina Militare Greca.\nAttualmente il gruppo navale \u00e8 composto da:"}
{"id": "2080919", "revid": "1028602", "url": "https://it.wikipedia.org/wiki?curid=2080919", "title": "Riviera del Corallo", "text": "La Riviera del Corallo (Costera del Corall in catalano e algherese) \u00e8 un tratto costiero della Sardegna nord-occidentale a sud della pianura della Nurra, dove \u00e8 situata la citt\u00e0 di Alghero, fino ad arrivare alla cittadina di Bosa. Cos\u00ec chiamata per la grande importanza del corallo rosso che nelle sue acque viene pescato e lavorato per farne gioielli ed ornamenti fin dai tempi dell'antica Roma.\nSi tratta di una regione turistica facente capo ad Alghero e comprendente, oltre alla citt\u00e0 catalana di Sardegna, anche alcuni centri limitrofi come Olmedo, Villanova Monteleone fino ad arrivare a Bosa.\nSono presenti alcune frazioni, tra le quali ricordiamo Fertilia, Maristella, Tramariglio, localit\u00e0 tranquille che si popolano soprattutto nei mesi estivi. Nel territorio sorge inoltre l'aeroporto di Alghero-Fertilia, che ha sempre svolto un ruolo trainante nello sviluppo della Riviera, attirando in citt\u00e0 numerosi flussi turistici sia italiani che stranieri grazie alla sempre maggiore offerta di destinazioni nazionali ed europee.\nTerritorio.\nIl suo territorio presenta due principali tipologie: per lo pi\u00f9 pianeggiante nella zona a sud della citt\u00e0 e misto a nord: qui infatti sorge il rilievo pi\u00f9 alto della zona, il monte D'Olla, o Doglia, che con 442 metri, si attesta quale cima pi\u00f9 alta della zona. Nell'estremit\u00e0 nord-occidentale invece sorge il massiccio promontorio di capo Caccia che domina la rada.\nLungo la costa si incontrano numerose insenature e, se nella parte meridionale il litorale si presenta frastagliato (con la sola eccezione della spiaggia di Poglina in localit\u00e0 La Speranza), nella parte settentrionale trovano spazio le spiagge che si snodano in maniera pressoch\u00e9 continuativa dal porto di Alghero a Fertilia (circa 7 km), per poi lasciar spazio, una volta superata la frazione, a insenature e calette intercalate da spiagge tra le quali Le Bombarde, fino a giungere a Porto Conte, nelle cui vicinanze si trova la frazione di Maristella.\nProcedendo ancora verso nord-ovest si incontra la spiaggia di Mugoni, per poi arrivare ad incontrare le frazioni di Tramariglio e Pischina Salida, prima di arrivare a capo Caccia, dove, tra l'altro, si trova l'accesso terrestre alle grotte di Nettuno. Mentre nell'estremit\u00e0 sud-occidentale della Riviera del Corallo, a una distanza di circa 44 Km da Alghero, passando per la litoranea, si trova la citt\u00e0 reggia di Bosa, con le sue spiagge di Bosa Marina, Compoltitu, S'Abba Drucche, Porto Managu, la famosa piscina naturale di Cane Malu, e con numerose cale lungo tutta la costa, luoghi naturali e non intaccati dall'uomo."}
{"id": "2080929", "revid": "251304", "url": "https://it.wikipedia.org/wiki?curid=2080929", "title": "Gran Premio di Germania 2002", "text": "Il Gran Premio di Germania 2002 \u00e8 stato un Gran Premio di Formula 1 disputato il 28 luglio 2002 allo Hockenheimring, nella nuova configurazione senza pi\u00f9 i caratteristici e lunghissimi rettilinei in mezzo al bosco. La gara fu vinta da Michael Schumacher su Ferrari, davanti alle due Williams - BMW di Juan Pablo Montoya e Ralf Schumacher. Fu l'ultima partecipazione ad un Gran Premio di Formula 1 dello storico team Arrows e del pilota brasiliano Enrique Bernoldi.\nVigilia.\nAspetti sportivi.\nLa pista di Hockenheim fu ampiamente ristrutturata prima del Gran Premio: furono eliminati i lunghi rettilinei nella foresta che caratterizzavano il disegno originale del circuito, sostituendoli con una lunga curva verso sinistra seguita da un lento tornantino, dopo il quale fu introdotta una serie di curve guidate a precedere il Motodrom. Il tracciato fu, quindi, accorciato da 6.825 a 4.574 metri.\nLa Arrows, la cui situazione economica rimaneva estremamente critica, partecip\u00f2 regolarmente al Gran Premio dopo che la FIA aveva ammonito il proprietario Tom Walkinshaw, informandolo che effettuare un solo giro in qualifica come fatto nel precedente Gran Premio di Francia non sarebbe stato considerato valido per evitare la multa di 250.000 Dollari prevista in caso di mancata partecipazione ad un evento.\nAspetti tecnici.\nLa sola settimana di pausa dopo il Gran Premio di Francia limit\u00f2 il numero di novit\u00e0 tecniche portate in pista, anche perch\u00e9 il nuovo disegno del circuito non rendeva pi\u00f9 necessari gli assetti con un bassissimo carico aerodinamico impiegati fino alla stagione precedente. Sia la Mercedes che la Honda portarono in pista versioni potenziate dei propri propulsori, mentre la Williams, che aveva dovuto aprire degli sfoghi nelle fiancate per permettere un migliore smaltimento del calore nel Gran Premio precedente, present\u00f2 delle nuove aperture nella parte posteriore della carrozzeria.\nProve libere.\nRisultati.\nNella prima sessione di prove di venerd\u00ec i risultati furono i seguenti:\nNella seconda sessione di prove di venerd\u00ec i risultati furono i seguenti:\nNella sessione di prove di sabato mattina i risultati furono i seguenti:\nQualifiche.\nResoconto.\nMichael Schumacher interruppe la serie di cinque pole position consecutive fatta registrare da Montoya, facendo segnare il miglior tempo con un vantaggio di due decimi sul fratello Ralf Schumacher, secondo. Il pilota della Ferrari risult\u00f2 il pi\u00f9 veloce nei primi due settori di pista, venendo battuto solo dal compagno di squadra Barrichello nel terzo. Il pilota brasiliano fece segnare il terzo tempo, precedendo Montoya, la cui vettura era afflitta da sottosterzo, e R\u00e4ikk\u00f6nen, staccato di oltre un secondo dal tempo della pole position e pi\u00f9 veloce di Fisichella, sesto, di soli cinque centesimi di secondo.\nLa top ten fu completata da Panis, Trulli, Coulthard e Heidfeld. In fondo alla griglia, Yoong manc\u00f2 la qualifica per la terza volta in stagione, ottenendo un tempo di due decimi pi\u00f9 alto rispetto al limite del 107%.\nWarm up.\nNel warm up di domenica mattina i migliori tempi furono i seguenti:\nGara.\nResoconto.\nAlla partenza Frentzen rimase fermo sullo schieramento. La sua vettura venne spinta ai box, da dove fu fatta ripartire con due giri di ritardo sul gruppo. Nelle prime posizioni Michael Schumacher mantenne la prima posizione, mentre R\u00e4ikk\u00f6nen pass\u00f2 Montoya e Trulli si port\u00f2 in sesta posizione. In testa alla corsa Michael Schumacher aument\u00f2 gradualmente il proprio vantaggio sul fratello, mentre Montoya contese a R\u00e4ikk\u00f6nen la quinta posizione, sopravanzando il pilota finlandese nel corso dell'undicesimo giro. Una tornata pi\u00f9 tardi Trulli, in crisi per via di un'usura anomala degli pneumatici, dovette cedere la sesta posizione a Coulthard, venendo sopravanzato anche da altri piloti nei passaggi successivi.\nAnche Michael Schumacher cominci\u00f2 ad avere problemi con gli pneumatici, perdendo via via il proprio vantaggio sul fratello, che fece segnare diverse volte il giro pi\u00f9 veloce in gara. Non vi furono, per\u00f2, eventi di rilievo fino alla prima serie di soste ai box, aperta, tra i piloti di testa, da Barrichello al 26\u00ba passaggio. Il pilota brasiliano fu imitato un giro pi\u00f9 tardi dal compagno di squadra, ormai tallonato a pochi decimi da Ralf Schumacher. Il pilota della Williams riforn\u00ec al 29\u00ba giro, dopo aver fatto nuovamente segnare il giro pi\u00f9 veloce, ma perse l'occasione di sopravanzare il fratello dopo essere stato rallentato da Villeneuve, che si stava ritirando per un problema al cambio, nella corsia di ingresso ai box. Una tornata pi\u00f9 tardi anche Montoya effettu\u00f2 la propria sosta, tornando in pista alle spalle dei fratelli Schumacher e di Barrichello e davanti a R\u00e4ikk\u00f6nen (che decise di non sostituire le gomme durante il pit stop), Coulthard e Panis.\nLa situazione rimase stabile fino al 37\u00ba passaggio, quando R\u00e4ikk\u00f6nen for\u00f2 la gomma posteriore sinistra e dovette tornare ai box, sprofondando nelle retrovie. Entr\u00f2 cos\u00ec in zona punti Panis, che fu per\u00f2 costretto al ritiro appena due giri dopo a causa di un guasto al motore della sua BAR. Al 46\u00ba giro Barrichello effettu\u00f2 il secondo pit stop, ma sulla vettura del pilota brasiliano si verific\u00f2 un problema con lo sportellino del serbatoio, che non si apr\u00ec immediatamente, facendogli perdere circa venti secondi e la terza posizione a vantaggio di Montoya. La seconda serie di pit stop non produsse ulteriori cambiamenti nelle posizioni di testa, con Michael Schumacher che continu\u00f2 a condurre davanti a Ralf Schumacher, Montoya, Barrichello, Coulthard e Heidfeld. Al 63\u00ba passaggio, per\u00f2, Ralf Schumacher fu costretto a rientrare ai box per rifornire d'aria il sistema pneumatico delle valvole, perdendo la seconda posizione a favore del compagno di squadra. Michael Schumacher tagli\u00f2 il traguardo in prima posizione davanti a Montoya, Ralf Schumacher, Barrichello, Coulthard e Heidfeld. La Arrows chiuse la sua ultima apparizione in Formula 1 con due ritiri, in una gara che vide solo nove piloti al traguardo.\nFonti.\nTutti i dati statistici sono tratti da Autosprint n.31/2002"}
{"id": "2080930", "revid": "682087", "url": "https://it.wikipedia.org/wiki?curid=2080930", "title": "Striptiseuse", "text": ""}
{"id": "2080932", "revid": "228587", "url": "https://it.wikipedia.org/wiki?curid=2080932", "title": "Candidosi genitale", "text": ""}
{"id": "2080935", "revid": "62748", "url": "https://it.wikipedia.org/wiki?curid=2080935", "title": "Quartetto di cremona", "text": ""}
{"id": "2080936", "revid": "663182", "url": "https://it.wikipedia.org/wiki?curid=2080936", "title": "Deranged", "text": ""}
{"id": "2080952", "revid": "767487", "url": "https://it.wikipedia.org/wiki?curid=2080952", "title": "Boris Novkovi\u0107", "text": "Nel 2005, dopo la vittoria alle selezioni nazionali, rappresenta la Croazia all'Eurovision con la canzone \"Vukovi Umiru Sami\"."}
{"id": "2080955", "revid": "486946", "url": "https://it.wikipedia.org/wiki?curid=2080955", "title": "Aeroporto Surcin", "text": ""}
{"id": "2080959", "revid": "125662354", "url": "https://it.wikipedia.org/wiki?curid=2080959", "title": "Luka Kova\u010d", "text": "Luka Kova\u010d \u00e8 un personaggio della serie televisiva \"E.R. - Medici in prima linea\", interpretato da Goran Vi\u0161nji\u0107.\nStoria del personaggio.\nNativo della Croazia, il dottor Kova\u010d inizia a lavorare al County General Hospital di Chicago come turnista. Dopo aver dimostrato di sapersi destreggiare tra le emergenze, viene assunto come medico del pronto soccorso in pianta stabile. Bello e misterioso, molte delle donne che lavorano al pronto soccorso sono affascinate da lui. Luka instaura un'intensa amicizia con l'infermiera Carol Hathaway, che sfocia in un breve e innocente bacio, successivamente il medico croato conquista il cuore dell'infermiera Abby Lockhart, ma la relazione dopo varie vicende si conclude.\nDurante il proseguimento della serie, viene a galla il tormentato e tragico passato del dottor Kova\u010d. Durante la guerra d'indipendenza della Croazia, perde la moglie e i suoi due figli durante i bombardamenti e inevitabilmente perde la fede in Dio.\nDopo aver affrontato un difficile periodo lavorativo decide di rimettere in sesto la propria vita andando con John Carter in Congo per Medici Senza Frontiere. L'esperienza si dimostra dura e pericolosa ma cambier\u00e0 inesorabilmente il modo di percepire la vita, facendogli ritrovare la fede in Dio. Durante quel viaggio, viene creduto morto a causa di una telefonata che giunge al pronto soccorso in cui appunto si porta a conoscenza del suo decesso ai colleghi. Carter allora decide di ritornare in Congo a recuperare il suo corpo, ma si scopre che Luka non \u00e8 morto ma \u00e8 in condizioni gravi a causa della malaria. Luka, quindi, viene recuperato e riportato a Chicago, dove rimane in cura presso il policlinico per qualche settimana.\nDopo essersi ripreso e aver ricominviato a lavorare, conosce la nuova infermiera del pronto soccorso, Samantha Taggart, con la quale instaura una relazione che li porter\u00e0 alla convivenza. Samantha ha un figlio, Alex, che stringe un forte legame con Luka. Ma anche Samantha ha alle spalle un passato difficile, il ritorno nella vita dell'ex fidanzato violento e padre di suo figlio, incriner\u00e0 la sua storia con Luka portandola alla conclusione subito dopo aver riportato a casa Alex dopo un allontanamento volontario.\nDopo che la dottoressa Lewis ha lasciato il suo incarico al pronto soccorso, Luka viene nominato Capo di Medicina d'Urgenza. Durante la dodicesima stagione Luka si riavvicina ad Abby e i due tornano insieme. Nella tredicesima stagione diventano genitori del piccolo Joe e, dopo che Abby vince le sue diffidenze verso il matrimonio, si sposano. In seguito, a causa della malattia che costringe suo padre a letto, Luka decider\u00e0 di tornare in Croazia per prestargli assistenza. La sua assenza causa non pochi problemi ad Abby, che ricade presto nella trappola dell'alcolismo e proprio sotto l'effetto dell'alcool passer\u00e0 una notte insieme al capo del pronto soccorso. Al suo ritorno, dopo la morte del padre, Luka \u00e8 costretto a scontrarsi con la cruda realt\u00e0 di aver perso la moglie che aveva lasciato, e nonostante Abby si faccia ricoverare in una clinica e si liberi dell'alcolismo, il loro rapporto entra in crisi. \nDopo un periodo di separazione in cui Luka decide di lasciare il pronto soccorso e trovare lavoro presso una casa di riposo, i due riescono a riavvicinarsi e decidono di trasferirsi in un'altra citt\u00e0 per ricominciare li la loro vita uscendo cos\u00ec di scena."}
{"id": "2080962", "revid": "287204", "url": "https://it.wikipedia.org/wiki?curid=2080962", "title": "Luka Kovac", "text": ""}
{"id": "2080963", "revid": "339392", "url": "https://it.wikipedia.org/wiki?curid=2080963", "title": "Aeroporto di Bucarest B\u0103neasa", "text": ""}
{"id": "2080964", "revid": "74801", "url": "https://it.wikipedia.org/wiki?curid=2080964", "title": "Henry Condell", "text": "Biografia.\nAttore della compagnia dei The Lord Chamberlain's Men e, successivamente, dei King's Men, recit\u00f2 in numerosi opere di William Shakespeare, che era il drammaturgo delle compagnie. Partecip\u00f2 con certezza anche agli allestimenti del rivale del bardo inglese, Christopher Marlowe.\nDella sua vita si sa poco: figlio di un pescivendolo di nome Robert Condell, contrasse matrimonio con una donna chiamata Elizabeth Smart il 24 ottobre 1596, figlia di un gentiluomo. La cerimonia avvenne a Londra, e da ci\u00f2 \u00e8 ipotizzabile che Condell rimase nella citt\u00e0 dove poi si spense nel dicembre del 1627. Col tempo, divenne co-proprietario del Globe Theatre, dove agiva la compagnia nella quale recitava, e del Blackfriars Theatre.\nLa sua fama \u00e8 legata per\u00f2 al \"First Folio\", ossia la prima pubblicazione, non autorizzata, delle opere di William Shakespeare, condotta assieme al collega John Heminges. Il libro, in seguito pervenutoci e sul quale si basano molti studi relativi alla vita del bardo inglese, fu dato alle stampe nel 1623 ed era costituito da 36 lavori."}
{"id": "2080965", "revid": "486946", "url": "https://it.wikipedia.org/wiki?curid=2080965", "title": "Aeroporto di Belgrado Sur\u010din", "text": ""}
{"id": "2080966", "revid": "16758", "url": "https://it.wikipedia.org/wiki?curid=2080966", "title": "Luchi", "text": ""}
{"id": "2080971", "revid": "284225", "url": "https://it.wikipedia.org/wiki?curid=2080971", "title": "Deathrock", "text": ""}
{"id": "2080972", "revid": "11959", "url": "https://it.wikipedia.org/wiki?curid=2080972", "title": "Mauritania", "text": "La Mauritania (berbero: \"Cengi\u1e6d\" o \"Agawej\" o \"Agawec\", arabo: \u0645\u0648\u0631\u064a\u062a\u0627\u0646\u064a\u0627 o \u0634\u0646\u0642\u064a\u0637), ufficialmente Repubblica Islamica della Mauritania () \u00e8 uno Stato dell'Africa occidentale, confinante con il Sahara Occidentale a nord, l'Oceano Atlantico ad ovest, il Senegal a sud-ovest, il Mali a sud e ad est, e l'Algeria a nord-est.\nDa non confondersi con l'antica regione della Mauretania, \u00e8 attraversata al proprio interno dal confine tra mondo arabo e Africa nera e la capitale, e citt\u00e0 pi\u00f9 grande, \u00e8 Nouakchott, posta sulla costa atlantica. In essa ha corso una moneta non decimale ed \u00e8 uno dei 77 stati in cui l'omosessualit\u00e0 \u00e8 considerata un crimine, per legge punibile con la pena di morte (l'ultima esecuzione di pena capitale nel paese risale al 1987, inflitta a 3 ufficiali dell'esercito condannati per alto tradimento).\nLa situazione economico-sociale \u00e8 abbastanza critica dal momento che circa il 45% della popolazione vive con meno di 2 dollari statunitensi al giorno.\nStoria.\nIl nome Mauritania deriva dalle antiche trib\u00f9 berbere dei Mauri e dal loro regno, la Mauretania, che divenne una provincia romana nel 33 d.C. I Romani chiamavano con il nome Mauri tutti i popoli nativi del Nordafrica.\nDal III al VII secolo d.C. le trib\u00f9 berbere dal Nord Africa migrarono verso l'odierna Mauritania spostando il popolo dei Bafours, abitanti originari di quella zona e antenati del popolo Soninke. I Bafours erano essenzialmente agricoltori e furono una delle prime popolazioni del Sahara ad abbandonare il tradizionale stile di vita nomade. Questo popolo migr\u00f2 a Sud a causa del progressivo inaridimento della zona del Sahara. A loro volta trib\u00f9 berbere, arabe e altri popoli centro-sahariani migrarono verso l'Africa occidentale.\nNell'XI secolo la piccola trib\u00f9 dei Bafours si era evoluta in un grande e relativamente ricco impero (impero Sononke), che si estendeva dall'odierno stato del Ghana sino alla Mauritania includendo parte di Senegal e Mali. Allo stesso modo nel Nord Africa gli Arabi avevano conquistato gran parte della sponda sud del Mar Mediterraneo, nonch\u00e9 parte di Spagna, Portogallo e Sicilia. Le popolazioni berbere, seppur influenti, rimasero sostanzialmente senza potere, essendo state conquistate dall'impero Soninke.\nNel 1076 monaci guerrieri musulmani attaccarono e conquistarono l'antico impero Ghana. Durante i successivi 500 anni gli Arabi, affrontando la fiera resistenza delle popolazioni locali (berbere e non berbere) riuscirono a dominare finalmente la Mauritania. La guerra mauritana dei 30 anni (1644-1674) fu l'ultimo e fallimentare tentativo di respingere gli invasori arabi.\nAll'inizio del XX secolo la zona fu sottoposta alla dominazione francese. Durante il periodo coloniale la popolazione locale rimase nomade, ma molti popoli sedentari, i cui antenati erano stati allontanati dalla Mauritania secoli prima, iniziarono a \"ritornare\" in Mauritania.\nNel 1960 il paese divenne indipendente. L'odierna capitale Nouakchott fu fondata dove sorgeva un piccolo villaggio coloniale, Ksar. In quell'anno il 90% della popolazione era ancora nomade. Con l'indipendenza, un gran numero di popoli indigeni (Haalpulaar, Soninke, Wolof) arrivarono in Mauritania, attraversando il fiume Senegal. Istruiti in francese molti di loro divennero funzionari, soldati e amministratori del nuovo Stato.\nLa parte del paese pi\u00f9 vicina alla cultura araba reag\u00ec cercando di arabizzare molti aspetti della societ\u00e0, soprattutto lingua e leggi. Si svilupp\u00f2 una frattura tra chi considerava la Mauritania uno Stato arabo e chi poneva maggiore importanza sugli aspetti non arabi. Questo disaccordo sulla visione della societ\u00e0 mauritana si estern\u00f2 durante gli \"eventi del 1989\", quando si verificarono episodi di violenza tra le due fazioni.\nLa tensione \u00e8 ancora una delle principali caratteristiche della vita politica mauritana, \nPreistoria.\nI numerosi dipinti e incisioni rupestri nella parte inferiore di grotte e scogliere ci dicono che la Mauritania non \u00e8 sempre stata una regione desertica, ma fertile e piena di corsi d'acqua. Il ritrovamento di ciottoli lavorati su due lati ci testimonia la presenza dell'uomo sin dal Paleolitico inferiore. Si stabilirono in epoca preistorica e protostorica popolazione melanoderme di cacciatori e pastori nomadi a cui si aggiunsero popolazioni berbere che fondendosi progressivamente con quelle autoctone diedero origine ai mauri.\nEpoca romana.\nIl nome \"Mauritania\" deriva dalle antiche trib\u00f9 berbere dei Mauri e dal loro regno, la parte settentrionale della Mauritania, divenne parte della provincia romana della \"Mauretania\" nel 33 d.C. I romani chiamavano con il nome \"Mauri\" tutti i popoli nativi del Nord Africa.\nL'Impero del Ghana.\nDal III al VII secolo d.C. le trib\u00f9 Berbere dal Nord Africa migrarono verso l'odierna Mauritania spostando il popolo dei Bafours, abitanti originari di quella zona e antenato del popolo Soninke. I Bafours erano essenzialmente agricoltori e furono una delle prime popolazioni del Sahara ad abbandonare il tradizionale stile di vita nomade. Questo popolo migr\u00f2 a Sud a causa del progressivo inaridimento della zona del Sahara. A loro volta trib\u00f9 berbere, arabe e altri popoli centro-sahariani migrarono verso l'Africa occidentale. Nell'XI secolo la piccola trib\u00f9 dei Bafours si era evoluta in un grande e relativamente ricco impero (impero Sononke), che si estendeva dall\u00b4odierno Stato del Ghana sino alla Mauritania includendo parte del Senegal e del Mali. Allo stesso modo nel Nord Africa gli Arabi avevano conquistato gran parte della sponda sud del Mar Mediterraneo, nonch\u00e9 parte della Spagna, del Portogallo e della Sicilia. Le popolazioni berbere, seppur influenti, rimasero sostanzialmente senza potere, essendo state conquistate dall'impero Soninke.\nL'Islamizzazione.\nNel 1076 guerrieri-eremiti musulmani attaccarono e conquistarono l'antico impero del Ghana. Durante i successivi 500 anni gli Arabi, affrontando la resistenza delle popolazioni locali (berbere e non berbere), riuscirono a dominare la Mauritania. La guerra mauritana dei 30 anni (1644-1674) fu l'ultimo e fallimentare tentativo di respingere gli invasori arabi. In questo periodo i Mauri, dapprima predoni, si sedentarizzarono e vennero impiegati dai berberi Almoravidi come mercenari nelle guerre con gli Stati vicini.\nLa colonizzazione.\nGli inizi della colonizzazione si possono far risalire ai tentativi portoghesi del XV secolo, due secoli pi\u00f9 tardi la regione vide la rivalit\u00e0 tra olandesi, francesi e inglesi per ottenere il monopolio del traffico degli schiavi e della gomma arabica.\nNel 1903 la Mauritania viene definita dai francesi \u00abprotectorat des pays maures\u00bb, la zona fu governata da capi locali sotto il protettorato francese. Nel 1920, la Mauritania entra a far parte ufficialmente dell'Africa Occidentale Francese (AOF), ma solo nel 1934 i francesi avranno ragione della resistenza armata e nel 1936 completeranno l'occupazione militare.\nNel 1946, la Mauritania raggiunge lo status di territorio d'oltremare francese e il 10 novembre 1946, Ahmeddou Ould Horma Ould Pet diventa il primo deputato mauritano all'Assemblea nazionale francese.\nNel 1958 la Mauritania ebbe accesso all'autonomia nel quadro della Comunit\u00e0 franco-africana. Durante il periodo coloniale la popolazione locale rimase nomade, ma molti popoli sedentari, i cui antenati erano stati allontanati dalla Mauritania secoli prima, iniziarono a ritornare nel paese.\nL'indipendenza.\nIl 28 novembre 1960 il paese divenne indipendente e Moktar Ould Daddah fu il primo presidente, tuttavia i francesi mantennero il controllo sull'economia. L'odierna capitale Nouakchott fu fondata dove sorgeva un piccolo villaggio coloniale, Ksar. In quell'anno il 90% della popolazione era ancora nomade. Con l'indipendenza, un gran numero di popoli indigeni (Haalpulaar, Soninke, Wolof) arrivarono in Mauritania, attraversando il fiume Senegal. Istruiti in francese molti di loro divennero funzionari, soldati e amministratori del nuovo Stato. La vita politica dello Stato \u00e8 stata inizialmente caratterizzata dai contrasti con il Marocco per ragioni di frontiera.\nNel 1972 il presidente Moktar Ould Daddah usc\u00ec dalla zona franca istituendo l'ouguiya come valuta della Mauritania, nel 1974 nazionalizz\u00f2 la MIFERMA (Societ\u00e0 delle miniere di ferro della Mauritania). A causa di numerose difficolt\u00e0 come il Polisario, i conflitti al confine nord, la siccit\u00e0 che nel 1975 decim\u00f2 il bestiame e i relativi ingenti problemi economici, il governo si indebol\u00ec e il 10 luglio 1978 un golpe instaur\u00f2 una dittatura militare. Nel 1984 l'ascesa al potere di Maaouya Ould Sid'Ahmed Taya reindirizz\u00f2 la Mauritania verso la democrazia, istituendo elezioni amministrative nel 1986 e una nuova costituzione aperta al multipartitismo e alla libert\u00e0 di stampa. Le successive presidenziali del 1992 e 1997 vedono ancora l'affermazione di Maaouya Ould Sid'Ahmed Taya. Le presidenziali del 1997 sono caratterizzate dal boicottaggio dell'opposizione che criticava la mancanza di trasparenza di tali elezioni.\nLa parte del paese pi\u00f9 vicina alla cultura araba, nel tempo cerc\u00f2 di arabizzare molti aspetti della societ\u00e0, soprattutto lingua e leggi. Si svilupp\u00f2 una frattura tra chi considerava la Mauritania uno Stato arabo e chi poneva maggiore importanza sugli aspetti non arabi.\nQuesto disaccordo sulla visione della societ\u00e0 mauritana si estern\u00f2 durante gli \"eventi del 1989\", quando si verificarono episodi di violenza tra le due fazioni. La tensione \u00e8 ancora una delle principali caratteristiche della vita politica mauritana, ma un considerevole numero di persone, di entrambe le parti, \u00e8 favorevole a una societ\u00e0 pluralistica.\nUn colpo di Stato militare avvenuto nella mattina del 3 agosto 2005, pianificato dal \"Conseil Militaire pour la Justice et la D\u00e9mocratie\", ha posto fine al governo ormai ventennale di Maaouya Ould Sid'Ahmed Taya, approfittando della temporanea assenza del presidente, in Arabia Saudita per i funerali di re Fahd, i golpisti hanno sferrato un assalto e conquistato i centri strategici del Paese portando al potere Ely Ould Mohamed Vall, prima segretario della sicurezza personale del presidente.\nIl consiglio militare nel primo comunicato \"si impegna di fronte al popolo a creare condizioni favorevoli alla nascita di una democrazia aperta e trasparente\", precisando di restare al governo della repubblica islamica per due anni e di indire successivamente elezioni democratiche.\nIl colpo di stato del 2008.\nL'11 marzo 2007, al primo turno delle elezioni, nessuno dei diciannove candidati super\u00f2 il 50%, rendendo necessario il ballottaggio tra Sidi Mohamed Ould Cheikh Abdallahi, economista (e pi\u00f9 volte ministro, appoggiato anche dai militari), e Mohamed Khouna Ould Haidalla, storico esponente dell'opposizione. Il 25 marzo 2007 Abdallahi divenne presidente con il 53% dei voti, al termine di un voto tranquillo e regolare, con un'affluenza del 67%.\nIl 24 dicembre 2007 quattro turisti francesi furono assassinati nella regione di Aleg. Per questo motivo il governo francese cancell\u00f2 l'edizione 2008 del rally di Dakar, nonostante le rassicurazioni del governo locale.\nIl 6 agosto 2008 le Forze armate presero il controllo del palazzo presidenziale nella capitale Nouakchott e unit\u00e0 dell'esercito circondarono i principali edifici pubblici. Furono arrestati il presidente Sidi Ould Cheikh Abdallah, il primo ministro Yahya Ould Ahmed Waghf e il ministro dell'Interno. A guidare il colpo di Stato fu proprio l'ex capo della Guardia presidenziale, il generale Mohamed Ould Abdel Aziz, che era stato rimosso dal presidente Abdallah insieme a diversi ufficiali. Come primo atto, i golpisti annullarono proprio le ultime nomine militari decise dal presidente.\nIl 9 agosto 2008, il presidente di turno dell'Unione africana, Bernard Membe, annunci\u00f2 che \"l'Unione africana sospender\u00e0 la Mauritania fino a quando la democrazia non sar\u00e0 ripristinata nel paese\". Oltre la condanna della Commissione europea e della Casa Bianca, arriv\u00f2 anche la condanna di al-Q\u0101\u02bfida, che indic\u00f2 come complici del golpe \"paesi miscredenti\" come gli Stati Uniti, la Francia e Israele. Il 14 agosto 2008, la giunta militare nomin\u00f2 Moulaye Ould Mohamed Laghdaf, ex ambasciatore in Belgio, nuovo Primo ministro. Il 21 agosto 2008, la polizia arrest\u00f2 l'ex premier Yahya Ould Ahmed El Waghef, che il giorno prima aveva guidato una grande manifestazione pacifica contro il colpo di Stato. Yahya Ould Ahmed El Waghef era stato arrestato il giorno del golpe insieme al presidente e liberato cinque giorni dopo. Subito dopo la liberazione si era impegnato in una grande campagna per far tornare Abdallahi presidente.\nIl 15 settembre 2008, dodici soldati mauritani di pattuglia nell'estremo nord del Paese (nei pressi di Toutine) vennero catturati in un'imboscata. Cinque giorni dopo furono ritrovati morti, sgozzati. L'attentato fu rivendicato dalla branca di al-Q\u0101\u02bfida nel Maghreb islamico. L'Unione europea espresse subito la propria \"solidariet\u00e0\" alla Mauritania \"nella lotta contro il terrorismo\". Il 5 ottobre 2008, alla vigilia della scadenza di un ultimatum posto dall'Unione africana, a Nouakchott, i manifestanti anti-golpisti del Fronte nazionale di difesa della democrazia (Fndd), sostenitori di Sidi Mohamed Ould Cheikh Abdallahi, vennero dispersi dalla polizia con gas lacrimogeni. I manifestanti volevano il reintegro del presidente Sidi Ould Cheikh Abdallahi nelle sue funzioni entro il 6 ottobre, come espresso dal Consiglio di pace e di sicurezza dell'organizzazione continentale.\nIl 18 dicembre 2009, una coppia di italiani, Sergio Cicala e la moglie Philom\u00e8ne Kabour\u00e9 (originaria del Burkina Faso), in viaggio nel deserto del Sahara, venne rapita. Il sequestro fu rivendicato dall'organizzazione Gruppo salafita per la predicazione e il combattimento, gi\u00e0 nota come \u00abal-Q\u0101\u02bfida per il Maghreb Islamico\u00bb. I coniugi furono liberati il 17 aprile, dopo una lunga trattativa condotta dal presidente del Burkina Faso, Blaise Campaor\u00e9.\nIl 18 luglio 2010 Mohamed Ould Abdel Aziz, capo della giunta militare e autore del golpe del 6 agosto 2008, che aveva rovesciato il presidente Sidi Mohamed Ould Cheikh Abdallahi, fu eletto quarto presidente, con il 52% dei suffragi; egli si propose di combattere il terrorismo col pugno di ferro.\nGeografia.\nMorfologia.\nPrincipalmente sahariana e saheliana a sud, il suo territorio \u00e8 per il 75% deserto sabbioso e roccioso. La cima principale \u00e8 il Kediet ej Jill di 915\u00a0m. Situata a nord nei pressi di Zou\u00e9rate, a causa del selvaggio sfruttamento minerario sta subendo una lenta erosione. I principali massicci montuosi, Adrare e Tagant, non superano l'altitudine di 600\u00a0m, ai loro piedi si estendono grandi altopiani che caratterizzano la parte settentrionale e orientale della Mauritania.\nIdrografia.\nL'unico corso d'acqua \u00e8 il Senegal, che si snoda per 1440\u00a0km all'interno del confine mauritano, gli altri sono corsi d'acqua stagionali (wed). Il Sebkha de Norhamcha \u00e8 il lago pi\u00f9 esteso.\nClima.\nIn Mauritania esistono tre regioni climatiche: quella di Nouakchott, con influenza marittima e alisei costanti; la regione del fiume Senegal con alte temperature per sei o sette mesi l'anno (il clima pi\u00f9 umido favorisce la savana); la regione sahariana dal clima torrido (le temperature possono superare i 45\u00b0) con forti escursioni termiche giornaliere, in inverno le temperature notturne possono avvicinarsi allo zero.\nDa marzo a settembre le temperature tendono ad aumentare nelle zone interne; in marzo e aprile vi possono essere tempeste di sabbia. Da novembre a febbraio fa molto caldo di giorno ma le notti sono fresche. La stagione delle piogge (detta \"hivernage\"), da luglio a settembre, si presenta sotto forma di temporali torrenziali ma brevi, pi\u00f9 rilevanti a sud; in questo periodo le dune si ricoprono di un leggero strato di vegetazione e i wadi si trasformano in torrenti.\nPopolazione.\nDemografia.\nLa popolazione della Mauritania ammonta, secondo le stime del 2011, a 3.541.540 abitanti, con un incremento annuo del 2,4%, una natalit\u00e0 del 34,1 per mille, una mortalit\u00e0 del 9,2 per mille, una mortalit\u00e0 infantile del 63,4 per mille e un'aspettativa di vita alla nascita di 60,37 anni.\nEtnie.\nDal punto di vista etnico, la popolazione \u00e8 cos\u00ec composta: arabi 30%, neri 30% e meticci (arabo-neri) 40%. Il rapporto tra la comunit\u00e0 di colore e quella di origine araba risulta ancora oggi caratterizzato da forti contrasti (basti considerare che la schiavit\u00f9 fu abolita solo nel 1961 ed \u00e8 comunque tuttora ampiamente praticata).\nReligione.\nIl 99,84% degli abitanti professa la religione islamica, soprattutto sunnita.\nLa costituzione sancisce che la Mauritania \u00e8 una repubblica islamica e decreta che l'Islam \u00e8 la religione dei cittadini dello Stato. Il governo limita la libert\u00e0 di religione. La professione di una differente religione \u00e8 tollerata, con limitazioni nel proselitismo e nella diffusione di materiale religioso. Comunque i rapporti con le piccole comunit\u00e0 non musulmane sono generalmente pacifici. In Mauritania esistono piccole comunit\u00e0 di cattolici (Chiesa cattolica in Mauritania) e altri cristiani.\nLingue.\nLa lingua ufficiale nonch\u00e9 nazionale \u00e8 l'arabo. Per la comunicazione orale l'arabo \u00e8 parlato in una variante nota come hassaniyya. Il francese, lingua ufficiale assieme all'arabo fino al 1991, mantiene un ruolo \"de facto\" di seconda lingua del Paese.\nSono inoltre parlati diversi idiomi nero-africani (wolof, pulaar (o \"peul\" o \"fulfulde\") e soninke). Bench\u00e9 manchino stime precise, esiste ancora un certo numero di parlanti il berbero, la cui lingua, denominata zenaga, presenta numerose particolarit\u00e0 rispetto agli altri dialetti berberi.\nOrdinamento dello Stato.\nSuddivisione amministrativa.\nLa Mauritania si divide in 12 regioni (\"wil\u0101ya\") e un distretto (della capitale). Ogni regione \u00e8 divisa in dipartimenti (\"moughataa\", termine derivante dall'arabo classico \"muqa\u1e6da\u02bfa\"), a loro volta suddivisi in comuni.\nLe regioni della Mauritania sono:\nPrincipali citt\u00e0, oasi e villaggi.\nNouakchott (881.000 ab.) \u00e8 la capitale del paese e l'unica grande citt\u00e0.\nNouadhibou (72.337 ab.) \u00e8 il capoluogo dell'omonima regione e seconda citt\u00e0 del Paese. Oltre il 90% della popolazione della regione vive in questa citt\u00e0 che fino al 1969 si chiamava Port Etienne.\nPrincipale porto commerciale e di pesca della zona, si affaccia sulla Baia del Levriero nell'Oceano Atlantico. Le industrie principali sono quelle conserviere.\nRosso (48.922 ab. in arabo Rusu) \u00e8 il capoluogo della regione Trarza. La citt\u00e0 si trova sulla sponda destra del fiume Senegal a circa 220\u00a0km dalla capitale Nouakchott. \u00c8 un importante porto fluviale e mercato agricolo (gomma arabica).\nKa\u00e9di (34.227 ab.) \u00e8 il capoluogo della regione Gorgol vicino al confine con il Senegal e sulla riva destra del fiume Senegal. Grazie al terreno reso fertile dalle inondazioni stagionale del Senegal e dei suoi affluenti si sono sviluppate in modo considerevole le culture di cereali e gomma arabica.\nBuona la pesca. La citt\u00e0 possiede inoltre l'unico ospedale della regione e un aeroporto.\nZou\u00e9rat (33.929 ab.) \u00e8 il capoluogo della regione Tiris-Zemmour. Notevole centro minerario (ferro) attraversato dalla ferrovia che collega Nouakchott (distante 650\u00a0km) al Marocco.\nKiffa (32.716 ab.) capoluogo della regione Assaba si trova ai piedi dell'altopiano di Hodh, nel sud della Mauritania.\nLa citt\u00e0 \u00e8 famosa per le sue case colorate e per le \u201cperline di vetro\u201d (palline di vetro colorate) le cui origini risalgono a circa 1.000 fa.\nAtar (24.021 ab.) capoluogo della regione Adrar nella zona montana dell'Adrar sulla strada carovaniera per il Marocco.\nLa citt\u00e0 possiede l'aeroporto e vanta una delle moschee pi\u00f9 antiche di tutta la nazione (datata 1674) inoltre alcuni anni fa \u00e8 stato aperto anche un museo con reperti archeologici rinvenuti nel vicino deserto del Sahara.\nRecentemente \u00e8 stato scoperto un fiume sotterraneo, grazie a un satellite russo lanciato per studiare la topografia dei deserti, la cui acqua \u201cdisseter\u00e0\u201d tutta la citt\u00e0.\nS\u00e9libabi (15.289 ab.) capoluogo della regione Guidimagha nella Mauritania meridionale, quasi al confine con il Senegal e il Mali, a 500\u00a0km dalla capitale.\nLa citt\u00e0, che possiede un aeroporto, \u00e8 un importante mercato agricolo (cereali e arachidi) e del bestiame.\nN\u00e9ma (13.759 ab.) capoluogo della regione Hodh-Charghi all'estremit\u00e0 sud-orientale del paese. La citt\u00e0 \u00e8 l'ultima raggiungibile dalla camionabile in partenza dalla capitale.\n\u00c8 una delle due citt\u00e0 (l'altra \u00e8 Ayoun el-Atrouss) dalle quali si pu\u00f2 raggiungere il Mali\nTijikja (altres\u00ec chiamata \"Tijigje\") (13.532 ab.) capoluogo della regione Tagant al limite del deserto sahariano. Possiede un aeroporto ed \u00e8 la maggiore produttrice di palme da datteri della Mauritania.\nAleg (12.898 ab.) capoluogo della regione Brakna \u00e8 un grosso centro agricolo (cereali e gomma arabica) nel settore sud-occidentale del Paese.\nLa citt\u00e0 \u00e8 stata al centro delle cronache mondiali il 24 dicembre 2007 quando in un attentato, rivendicato da un gruppo terroristico di al-Q\u0101`ida, furono uccisi 4 turisti francesi e uno fu ferito gravemente.\nAyoun el-Atrouss (11.867 ab.) capoluogo della regione Hodh-Gharbi \u00e8 una citt\u00e0 \u201coasi\u201d su una delle due strade sconnesse che portano in Mali. Ha un aeroporto ed \u00e8 un fiorente mercato del bestiame.\nAkjoujt (7.904 ab.) capoluogo della regione Inchini si chiamava fino al 1969 Fort Repoux. Si tratta di un centro minerario (rame e ferro) a 250\u00a0km da Nouakchott e concentra quasi tutta la popolazione della regione.\nAltri centri degni di menzione sono: F'Derick, gi\u00e0 Fort Gouraud, centro minerario (ferro) sul versante occidentale del Kedia d'Idjil collegata alla capitale da una ferrovia; El-Mreiti, importante oasi nel Sahara occidentale; Chinguetti, dove sono stati riportati alla luce i resti di antichi insediamenti musulmani; Bir-Moghrein, fino al 1969 Fort Trinquet, oasi e stazione carovaniera sulla rotabile per l'Algeria; Boutilimit, importante stazione climatologica; Kankossa, 500\u00a0km a sud della capitale sul fiume Karakoro affluente del Senegal e Timbedra, oasi nella regione di Hodh-Charghi.\nIstituzioni.\nSistema sanitario.\nPer andare in Mauritania \u00e8 necessario vaccinarsi contro la febbre gialla (consigliata anche la profilassi anti-malarica in alcune zone specifiche), contro l'Epatite A, l'Epatite B, e contro il tifo.\nLa sanit\u00e0 \u00e8 scadente. Infatti la maggior parte della popolazione per interventi e cure si reca nella capitale, che ha pi\u00f9 strutture ospedaliere di altre citt\u00e0. Scarsa infatti \u00e8 l'igiene e la dotazione di strumenti e farmaci\nPolitica.\nLa Costituzione della Repubblica islamica di Mauritania \u00e8 datata 12 luglio 1991. Si ricorda, nel suo preambolo il suo impegno per l'Islam, l'adesione alla Dichiarazione universale dei diritti dell'uomo e alla Carta Africana dei Diritti dell'Uomo e dei Popoli.\nDiversi articoli legano definitivamente la costituzione all'Islam:\nIl Presidente della Repubblica \u00e8 il capo di Stato. Egli \u00e8 il custode delle istituzioni, come garante della indipendenza della nazione e l'integrit\u00e0 territoriale. Egli \u00e8 il capo del potere esecutivo e presidente del Consiglio dei ministri. Viene eletto per sei anni a suffragio universale diretto e a maggioranza assoluta.\nI candidati devono avere almeno 40 anni e devono presentare apposita domanda al Consiglio costituzionale.\nIl Presidente nomina il Primo ministro e pu\u00f2 sciogliere l'Assemblea Nazionale. Ha il potere di emanare leggi ed \u00e8 il comandante supremo delle forze armate. Dopo aver consultato il suo Primo ministro, i presidenti delle due assemblee e il Consiglio costituzionale, il Presidente pu\u00f2 adottare misure eccezionali se il paese \u00e8 minacciato e le istituzioni non sono pi\u00f9 in grado di funzionare.\nIl Parlamento \u00e8 composto da due Camere: l'Assemblea Nazionale e Senato che rappresentano il potere legislativo. Il Parlamento pu\u00f2 essere convocato in sessione straordinaria con decreto del Presidente della Repubblica. Il Parlamento si riunisce di diritto due volte l'anno in sessione ordinaria (nel mese di novembre e in maggio). Nel corso di tali sessioni i parlamentari godono di immunit\u00e0 (a meno di rinuncia) e non pu\u00f2 essere perseguito o arrestato. \u00c8 il Parlamento che sancisce le disposizioni legislative, ma pu\u00f2 autorizzare il governo (in accordo con il presidente) ad adottare misure che siano contemplate dalla legge.\nI deputati sono eletti per 5 anni a suffragio universale diretto. L'et\u00e0 minima \u00e8 di 25 anni;\nI senatori sono eletti per 6 anni a suffragio indiretto, il mandato deve essere rinnovato ogni due anni. L'et\u00e0 minima \u00e8 di 35 anni.\nIl Consiglio Costituzionale \u00e8 composto da 6 membri, ogni mandato dura 9 anni e non \u00e8 rinnovabile. Il mandato deve essere rinnovato ogni 3 anni.\nIl Consiglio Costituzionale garantisce la regolarit\u00e0 delle elezioni o dei referendum e prende in considerazione qualsiasi richiesta. Proclama i risultati e verifica la costituzionalit\u00e0 delle leggi. I membri devono avere almeno 35 anni:\nLa magistratura \u00e8 indipendente dal potere esecutivo e legislativo. Il Presidente della Repubblica \u00e8 il garante della sua indipendenza e presiede il Consiglio Supremo della magistratura.\nL'Alta Corte di giustizia \u00e8 composto da membri eletti dall'Assemblea Nazionale e dal Senato. \"Il Presidente \u00e8 responsabile per atti compiuti nell'esercizio delle sue funzioni in caso di alto tradimento.\" Il Presidente pu\u00f2 essere accusato dalle due Camere a maggioranza assoluta e a scrutinio pubblico. I membri del governo sono considerati penalmente responsabili, ma la procedura di cui sopra \u00e8 applicabile nei casi di danni alla sicurezza dello Stato.\nAltre istituzioni:\nAlto Consiglio Islamico: composto da 5 membri, viene consultato dal Presidente della Repubblica.\nIl Consiglio Economico e Sociale: d\u00e0 il proprio parere su ogni questione della vita economica, sociale e dei progetti, proposta di legge o decreti in questo settore.\nLa schiavit\u00f9 in Mauritania.\nPer generazioni, gli abitanti di colore della Mauritania (noti come \"mauri neri\" o \"haratin\") vissero come schiavi dei loro padroni, i \"mauri bianchi\" o \"bidhan\", discendenti dai conquistatori arabi. Nel corso del Novecento la schiavit\u00f9 fu abolita ben tre volte: nel 1905 dai francesi, nel 1965 dalla costituzione e infine nel 1981; nonostante ci\u00f2, tale realt\u00e0 permane sotto diverse forme ancora oggi: basti pensare che solo nell'agosto del 2007 la schiavit\u00f9 \u00e8 stata ufficialmente \"criminalizzata\".\nSecondo l'attivista Biram Dah Abeid al 2018 le persone in schiavit\u00f9 sono stimate in 5-600.000 ovvero circa il 20% della popolazione.\nEconomia.\nLa Mauritania \u00e8 dotata di un certo quantitativo di riserve di petrolio e di gas nelle acque territoriali oltre che di una discreta quantit\u00e0 di oro e di diamanti. \u00c8 a tali riserve che essa affida le proprie speranze di rilancio economico.\nImportante centro economico a nord del paese sull'oceano Atlantico \u00e8 Nouadhibou, collegato a Las Palmas (Canarie) con un volo Air Mauritanie di 1 ora e 15. Non secondario \u00e8 lo scalo e l'attivit\u00e0 legata alla ferrovia della Snim, la societ\u00e0 nazionale mineraria, che con un treno, considerato il pi\u00f9 lungo al mondo (2,4\u00a0km per 254 vagoni), trasporta i minerali ferrosi dall'interno (Zouerat) al porto. La miniera a cielo aperto di Zouerat \u00e8 considerata una delle pi\u00f9 grandi miniere attive di ferro al mondo.\nAgricoltura e allevamento.\nDei 103 milioni di ettari di superficie territoriale, tre quarti sono costituiti dal deserto del Sahara, il resto ricade nel Sahel. I pascoli occupano il 38% della superficie totale, mentre i terreni coltivabili non superano i 500.000 ettari (ovvero lo 0,5% del totale). La superficie coperta da foreste supera appena i 200.000 ettari.\nL'agricoltura \u00e8 concentrata nel meridione del paese, lungo il fiume Senegal e i suoi affluenti, dove si coltivano riso e altri cereali, fagiolo dell'occhio e ortaggi. In seccagno, sul 40% dell'area coltivata, si coltivano sorgo, miglio, mais, leguminose da granella e arachide. Nelle oasi, la palma da datteri \u00e8 coltivata in associazione principalmente con ortaggi e foraggi (erba medica). La quasi totalit\u00e0 della produzione \u00e8 destinata al consumo interno.\nL'allevamento, soprattutto di piccoli ruminanti (15,6 milioni di capi nel 2012), bovini (1,7 milioni di capi) e cammelli (1,4 milioni di capi), praticato in forma estensiva soprattutto nella zona saheliana, \u00e8 la principale attivit\u00e0 del settore rurale.\nPesca.\nLa pesca e il commercio dei prodotti ittici sono la principale attivit\u00e0, disponendo di uno dei mari pi\u00f9 pescosi al mondo.\nProduzione, commercio e sicurezza alimentare.\nIl Prodotto interno lordo (PIL) per abitante si aggira sui 2.200 dollari all'anno con una partecipazione del settore agricolo del 14,9% nel 2012. Nello stesso anno, il settore impiega il 50% della popolazione attiva, senza apprezzabili differenze di genere (donna 55,5%). Importatore netto di frumento, riso, zucchero, oli e latte in polvere, il paese esporta prodotti dell'allevamento (8 milioni di dollari nel 2011) e della pesca (140 milioni di dollari nel 2010).\nIl 42,0% della popolazione vive sotto la soglia della povert\u00e0 (nel 2008) che colpisce in particolare la popolazione rurale (59,4%). Secondo il Programma Alimentare Mondiale, il 20-30% della popolazione soffre di forti problemi alimentari.\nAmbiente.\nLa Mauritania \u00e8 grande approssimativamente il doppio della Francia. Il 75% circa del territorio, fra cui la zona di Nouakchott, \u00e8 costituito da deserto, con vaste distese piatte interrotte da qualche raro crinale, altopiani rocciosi e dune di sabbia. Inoltre, il deserto continua a espandersi verso sud. Uno degli altopiani pi\u00f9 elevati (oltre 500 m) \u00e8 l'Adrar, che si trova 450 km a nord-est di Nouakchott e comprende le citt\u00e0 di Chinguetti e Ouad\u00e2ne. Gli altopiani mauritani sono spesso ricchi di ferro, soprattutto l'area di Zou\u00e9rat, circa 200 km a nord di Chinguetti. La vett\u00e0 pi\u00f9 elevata \u00e8 il Kediet Ijill (915 m), vicino a Zou\u00e9rat. La Mauritania ha circa 700 km di litorale, che comprendono il Banc d'Arguin. Il sud del paese \u00e8 occupato per la maggior parte da terreno a macchia.\nNelle regioni desertiche, il cammello \u00e8 l'animale che s'incontra pi\u00f9 facilmente. Giraffe e leoni sono scomparsi ormai da molto tempo, vittime della desertificazione e della caccia. Una specie a rischio di estinzione che si pu\u00f2 avvistare, se si ha un po' di fortuna, \u00e8 la foca monaca, presente al largo di Cap Blanc, vicino a Nou\u00e2dhibou. La Mauritania \u00e8 un vero paradiso per gli appassionati di birdwatching. Fra Nou\u00e2dhibou e Nouakchott si estende il Parc National du Banc d'Arguin, dove in inverno centinaia di migliaia di uccelli migrano dall'Europa. Si tratta di una delle pi\u00f9 importanti aree di riproduzione del mondo per gli uccelli, e fa parte dei siti Patrimonio dell'Umanit\u00e0 dell'UNESCO.\nL'inquinamento, la desertificazione e lo sfruttamento eccessivo dei terreni per il pascolo costituiscono le principali minacce per l'ambiente del paese. Quasi il 75% del territorio mauritano \u00e8 costituito da deserto o da semideserto, che sta continuando ad avanzare. Il legname \u00e8 diventato talmente scarso che ormai la gente utilizza per cucinare per lo pi\u00f9 fornelli a cherosene. Lo smaltimento indifferenziato dei rifiuti \u00e8 un altro grosso problema, sebbene la crescita del turismo stia favorendo anche una maggiore sensibilit\u00e0 per la tutela ambientale nella regione dell'Adrar. La pesca eccessiva \u00e8 un'altra questione delicata. Ogni giorno, al largo della costa mauritana vengono pescate centinaia di tonnellate di pesce.\nArte.\nNei pressi di Nema, di notevole importanza \u00e8 Kumbi Saleh, la capitale leggendaria dell'impero medievale del Ghana, nonch\u00e9 il sito archeologico pi\u00f9 famoso della Mauritania. I primi ritrovamenti ebbero luogo nel 1913, e da allora \u00e8 stata riportata alla luce un'imponente moschea, ci\u00f2 che d\u00e0 corpo all'ipotesi che migliaia di persone abbiano un tempo popolato la citt\u00e0, rendendola per l'epoca una delle pi\u00f9 grandi del mondo. Di grande importanza artistica sono i dipinti rupestri trovati a Bir Moghrein risalenti al sec. XVI a.C.\nI reperti archeologici rinvenuti presso Kumbi Saleh, Aoudaghost e Azougui, sono esposti al museo nazionale di Nouakchott.\nDi notevole interesse culturale la biblioteca di Oual\u00e2ta con antichi manoscritti.\nIl museo di Zouerate \u00e8 organizzato in tre sale. La prima \u00e8 dedicata alla preistoria, la seconda conserva documenti e oggetti mauritani contemporanei, la terza sala \u00e8 dedicata alla miniera (la SNIM, Societ\u00e0 Nazionale delle Industrie Minerarie, che ha finanziato la realizzazione del museo).\nTradizioni.\nLa \"Guetna\" o \"f\u00eate des dattes\" (festa dei datteri) \u00e8 una festa che si svolge tra luglio e agosto, in concomitanza con la raccolta dei datteri nelle oasi. In questo periodo le famiglie lasciano le citt\u00e0 o gli accampamenti per riunirsi nei palmeti (attrezzati con capanne) dove, in un ambiente festoso, si celebrano matrimoni e hanno luogo i concerti dei griot.\nCome nella maggior parte dei paesi musulmani, anche in Mauritania \u00e8 praticata la tradizione religiosa del henn\u00e9."}
{"id": "2080977", "revid": "15756", "url": "https://it.wikipedia.org/wiki?curid=2080977", "title": "Suzuki RM", "text": "La Suzuki RM \u00e8 una categoria di motocicletta con motore a due tempi della casa motociclistica Suzuki presentata nel 1975 con la 125 e 250, questa moto \u00e8 stata prodotta in varie cilindrate (60-65, 80-85, 100, 125, 250\u00a0cm\u00b3 e 370-400-465-500).\nQuesta serie \u00e8 stata accompagnata a partire dal 2004 dalla Suzuki RMZ che si contraddistingue per il motore a quattro tempi.\nVersioni.\n60-65.\nFu introdotta nel 2003, nelle due cilindrate (60 e 65), con le misure di alesaggio x corsa 43x41,6 e 44,5x41,6. Dall'anno successivo, il 2004, fu lasciata in produzione solo la cilindrata 65\u00a0cm\u00b3. Il 2006 \u00e8 stato l'ultimo anno di produzione del modello.\n80-85.\nFu introdotta nel 1978 con la cilindrata 80 e le misure di alesaggio x corsa 48x44, cambiando motore nel 1989 con le misure 47,5x46,5 (cilindrata complessiva 82,4). Tale moto si convert\u00ec a 85 nel 2002, tramite l'aumento dell'alesaggio, diventando 48x46,5.\nNel 1983 viene utilizzato il sistema di raffreddamento a liquido e si passa dal sistema Doublecross al sistema \"Full Floating Rear Suspension\", con l'unico ammortizzatore non ancorato al telaio a nessuna estremit\u00e0.\nNel 1986 viene introdotto il sistema Monocross, con i classici leveraggi posti sotto al forcellone, e si passa da un sistema frenante a tamburo integrale ad un sistema misto con disco all'avantreno, mentre nel 1989 si passa al sistema a disco integrale.\nNel 1989 c'\u00e8 il passaggio dalle misure di alesaggio x corsa 48x44 (80\u00a0cm\u00b3) a 47,5x46,5 (82\u00a0cm\u00b3) e nel 2002 si cambia ulteriormente in 48x46,5 (85\u00a0cm\u00b3).\nNel 1999 viene introdotto il sistema allo scarico AETC (Automatic Exhaust Timing Control), detto anche AEPC (Automatic Exhaust Power Control) e controllato dall'AEC (Automatic Exhaust Control, un attuatore centrifugo).\nNel 2002 viene montata una nuova forcella a steli rovesciati.\nDal 2011 \u00e8 disponibile solo tramite l'importatore italiano.\n100.\nFu introdotta nel 1978 e prodotta fino al 1979, poi ripresentata nel solo 2003, con l'impianto frenante a disco anzich\u00e9 a tamburo e l'impianto di raffreddamento a liquido anzich\u00e9 ad aria.\n125.\nSi trattava di una moto destinata alle competizioni del motocross a partire dal 1975, il propulsore era un motore a due tempi raffreddato ad aria.\nNel 1981 viene utilizzato il sistema di raffreddamento a liquido e si passa dal sistema Doublecross al sistema \"Full Floating Rear Suspension\", con l'unico ammortizzatore non ancorato al telaio a nessuna estremit\u00e0.\nNel 1986 viene introdotto il sistema Monocross, con i classici leveraggi posti sotto al forcellone.\nNel 1984 viene introdotto il sistema allo scarico AETC (Automatic Exhaust Timing Control), detto anche AEPC (Automatic Exhaust Power Control) e controllato dall'AEC (Automatic Exhaust Control, un attuatore centrifugo).\nNel 1985 si passa da un sistema frenante a tamburo integrale ad un sistema misto con disco all'avantreno, mentre nel 1988 si passa al sistema a disco integrale.\nNel 1990 viene montata una nuova forcella a steli rovesciati; nel 1996 si ritorna ad una forcella di tipo tradizionale, ma dotata del sistema di frenatura idraulica a camera chiusa, utilizzando contemporaneamente una tabella portanumero con parasteli integrati. Nel 1999 si ritorna agli steli rovesciati, mantenendo l'idraulica a camera chiusa.\nNel 2000 c'\u00e8 il passaggio dalle misure di alesaggio x corsa 54x54 a 54x54,5.\nDal 2008 \u00e8 disponibile solo tramite l'importatore italiano.\n250.\nSi trattava di una moto destinata alle competizioni del motocross a partire dal 1975, il propulsore era un motore a due tempi raffreddato ad aria.\nNel 1981 si passa dal sistema Doublecross al sistema \"Full Floating Rear Suspension\", con l'unico ammortizzatore non ancorato al telaio a nessuna estremit\u00e0.\nNel 1986 viene introdotto il sistema Monocross, con i classici leveraggi posti sotto al forcellone.\nNel 1982 viene utilizzato il sistema di raffreddamento a liquido e c'\u00e8 il passaggio dal motore dalle misure 67x70,8 a 70x64, cambiando ulteriormente nel 1986 ritornando alle misure originarie, cambiando ulteriormente nel 1996 diventando 66,4x72.\nNel 1985 viene introdotto il sistema allo scarico AETC (Automatic Exhaust Timing Control), detto anche AEPC (Automatic Exhaust Power Control) e controllato dall'AEC (Automatic Exhaust Control, un attuatore centrifugo); si passa anche da un sistema frenante a tamburo integrale ad un sistema misto con disco all'avantreno, mentre nel 1988 si passa al sistema a disco integrale.\nNel 1990 viene montata una nuova forcella a steli rovesciati; nel 1996 si ritorna ad una forcella di tipo tradizionale, ma dotata del sistema di frenatura idraulica a camera chiusa, utilizzando contemporaneamente una tabella portanumero con parasteli integrati. Nel 1999 si ritorna agli steli rovesciati, mantenendo l'idraulica a camera chiusa.\nNel 1995 viene usato un dispositivo copridisco, che verr\u00e0 rimosso nel 1998.\nIl 2008 \u00e8 stato l'ultimo anno di produzione del modello.\n370-400-465-500.\nFu introdotta nel 1977 con la cilindrata 370 con il raffreddamento ad aria, l'anno successivo 1978 viene portata a 400, nel 1981 viene portata a 465, nel 1983 viene portata a 500 e prodotta fino al 1985.\nNel 1981 si passa dal sistema Doublecross al sistema \"Full Floating Rear Suspension\", con l'unico ammortizzatore non ancorato al telaio a nessuna estremit\u00e0.\nNel 1985 si passa dall'impianto frenante a tamburo integrale ad un impianto misto, con un freno a disco all'anteriore ed un tamburo al posteriore."}
{"id": "2080987", "revid": "287204", "url": "https://it.wikipedia.org/wiki?curid=2080987", "title": "John Owen (scacchista)", "text": "Nato a Marchington nella contea dello Staffordshire, era un reverendo della chiesa anglicana e fu parroco di Hooten, Cheshire dal 1862 al 1900, ma \u00e8 meglio noto come uno dei pi\u00f9 forti scacchisti inglesi del XIX secolo.\nIl suo nome \u00e8 legato all'apertura chiamata difesa Owen: codice_1\nNel 1857 vinse il torneo minore della \"British Chess Association\" a Manchester. Nel 1858 perse un match a Londra contro Samuel Boden (+2 \u20137 =2) e fu 3\u00ba a Birmingham dietro a L\u00f6wenthal e Falkbeer. Nel 1860 pareggi\u00f2 un match contro Ignatz von Kolisch a Manchester (+4 \u20134 =0).\nDurante il tour di Paul Morphy in Europa del 1858 fu uno dei tanti maestri europei sconfitti dal giovane astro americano (perse un match +0 \u20135 =2, ma vinse una partita amichevole).\nNel 1862 ottenne un ottimo 3\u00ba posto nel torneo di Londra, vinto da Anderssen davanti a Louis Paulsen (in questo torneo Steinitz si classific\u00f2 6\u00ba). Nel 1874 pareggi\u00f2 un match a Liverpool (+4 \u20134 =0) contro Amos Burn e l'anno successivo perse a Londra con lo stesso avversario (+6 \u201311 =3). Nel 1876 fu 2\u00ba-4\u00ba nel torneo di Cheltenham.\nNel 1878 perse nettamente a Chiselhurst un match contro Johannes Zukertort (+0 \u20138 =3). Nel 1881 si classific\u00f2 2\u00ba nel 16\u00ba torneo \"British Counties\" e nel 1888 si prese la rivincita contro Amos Burn sconfiggendolo in un match a Liverpool (+5 \u20130 =3). Nel 1890 fu 3\u00ba-4\u00ba nel 23\u00ba torneo \"British Counties\" e nel 1894/95 2\u00ba-3\u00ba nel \"Craigside Tournament\" di Llandudno nel Galles."}
{"id": "2080993", "revid": "123567", "url": "https://it.wikipedia.org/wiki?curid=2080993", "title": "Blockbau", "text": ""}
{"id": "2080994", "revid": "2099910", "url": "https://it.wikipedia.org/wiki?curid=2080994", "title": "Pele", "text": "Pele nella religione hawaiiana \u00e8 una divinit\u00e0 del fuoco, del fulmine, della danza, dei vulcani e della violenza. \u00c8 quindi la dea della creazione ma anche della distruzione.\nLa sua dimora \u00e8 situata all'interno del vulcano Kilauea, uno dei vulcani pi\u00f9 attivi e turbolenti della terra. Le sue lacrime hanno formato le piccole formazioni laviche che si possono rintracciare nei pressi del vulcano.\nCaratteristiche.\n\u00c8 nota sia per il suo temperamento focoso sia per la dolce passione con cui vive i suoi amori. I suoi fedeli hanno modo di assistere alle sue apparizioni durante le quali assume le sembianze di una donna affascinante e seducente, oppure di una terribile strega.\nRacconti mitologici.\nQuando molto tempo fa, a Tahiti fu imposto un nuovo culto religioso che prevedeva il sacrificio di vite umane, alcuni non condivisero questa imposizione. I dissenzienti decisero di abbandonare l'arcipelago, guidati da Tamatoa e da suo fratello Teroro. Assieme a loro imbarcarono anche animali e piante da trapiantare nella terra di destinazione. Il loro viaggio fu lungo e difficoltoso. Quando ormai sembravano perduti, riuscirono a rintracciare un'isola vulcanica che denominarono \"Hawai'i\", antico nome di Raiatea. Restarono ammaliati dalla bellezza del monte che, per\u00f2, dopo poco tempo, incominci\u00f2 le sue eruzioni svelando i segreti del luogo.\nPer cercare di rabbonire la divinit\u00e0 dovettero utilizzare la pietra rossa, simboleggiante la dea. Sono sacri a Pele, anche, l'albero sempreverde di \u2018\u014dhi\u2019a lehua e i suoi splendidi fiori rossi. "}
{"id": "2081003", "revid": "767487", "url": "https://it.wikipedia.org/wiki?curid=2081003", "title": "Mihai Tr\u0103istariu", "text": "Dopo la laurea in matematica, ha deciso di intraprendere la carriera da cantante. \u00c8 conosciuto come uno dei pochi cantanti maschi con un'estensione vocale di cinque ottave, e per questo chiamato anche Mariah Carey al maschile.\nNel 2006 ha rappresentato la Romania all'Eurovision tenutosi ad Atene con la canzone \"Torner\u00f2\"."}
{"id": "2081006", "revid": "110157", "url": "https://it.wikipedia.org/wiki?curid=2081006", "title": "Circondario di Uelzen", "text": "Il circondario di Uelzen (targa UE) \u00e8 un circondario (\"Landkreis\") della Bassa Sassonia, in Germania.\nComprende 2 citt\u00e0 e 27 comuni.\nCapoluogo e centro maggiore \u00e8 Uelzen."}
{"id": "2081008", "revid": "149727", "url": "https://it.wikipedia.org/wiki?curid=2081008", "title": "Landkreis Uelzen", "text": ""}
{"id": "2081010", "revid": "21880", "url": "https://it.wikipedia.org/wiki?curid=2081010", "title": "Homotomidae", "text": "Homotomidae \u00e8 una piccola famiglia di insetti appartenente all'ordine dei Rincoti Omotteri, superfamiglia Psylloidea, prevalentemente diffusa nelle regioni tropicali.\nDescrizione.\nIl capo porta antenne di 10 articoli, densamente pelose; come nei Carsidaridae una divisione frontale divide il capo in due lobi. Le ali sono completamente membranose, quelle anteriori pi\u00f9 robuste di quelle posteriori. zampe con tarsi biarticolati, le posteriori adattate al salto. Possono raggiungere una dimensione complessiva di 12 mm\nBiologia.\nLe specie di questa famiglia sono associate a piante della famiglia Moraceae, prevalentemente del genere \"Ficus\". Le neanidi della maggior parte delle specie vivono libere e in colonie, mentre sono poche le specie galligene.\nDistribuzione.\nGli Homotomidae sono diffusi in tutte le regioni tropicali della Terra. Nel paleartico \u00e8 presente solo il genere \"Homotoma\", rappresentato nelle regioni pi\u00f9 calde del bacino mediterraneo e in Medio Oriente, associato al fico. In Italia \u00e8 citata la presenza di due specie, \"Homotoma ficus\", presente in tutto il territorio nazionale, e \"Homotoma viridis\", assente in Sardegna.\nSistematica.\nLa famiglia comprende circa 80 specie ripartite fra undici generi. Generi compresi nella famiglia:"}
{"id": "2081013", "revid": "150177", "url": "https://it.wikipedia.org/wiki?curid=2081013", "title": "A Journey into Space", "text": "A Journey into Space, pubblicato nel 1996, \u00e8 il primo album, composta da nove tracce, del dj italiano Gigi D'Agostino."}
{"id": "2081014", "revid": "1522738", "url": "https://it.wikipedia.org/wiki?curid=2081014", "title": "Bandiera del Territorio Fiduciario delle Isole del Pacifico", "text": "La bandiera del Territorio fiduciario delle Isole del Pacifico (TTPI) consiste in un drappo blu con al centro sei stelle bianche poste a cerchio. Le stelle simboleggiavano i sei distretti che componevano il territorio: Isole Marianne Settentrionali, Isole Marshall, Yap, Chuuk, Pohnpei, e Palau. Lo sfondo blu simboleggia libert\u00e0 e lealt\u00e0.\nDisegnata da Gonzalo Santos, un dipendente statale di Yap, la bandiera divenne ufficiale il 19 agosto, 1965.\nPrima di questa data la bandiera degli Stati Uniti d'America e bandiera delle Nazioni Unite erano usate contemporaneamente. Il suo uso cess\u00f2 con la scomparsa del territorio fiduciario nel 1994."}
{"id": "2081023", "revid": "599013", "url": "https://it.wikipedia.org/wiki?curid=2081023", "title": "Hanstedt", "text": ""}
{"id": "2081024", "revid": "20215250", "url": "https://it.wikipedia.org/wiki?curid=2081024", "title": "Santuario della Beata Vergine di San Luca", "text": ""}
{"id": "2081026", "revid": "1305772", "url": "https://it.wikipedia.org/wiki?curid=2081026", "title": "Barum", "text": ""}
{"id": "2081027", "revid": "20215321", "url": "https://it.wikipedia.org/wiki?curid=2081027", "title": "Santuario della B.V. di San Luca", "text": ""}
{"id": "2081028", "revid": "767487", "url": "https://it.wikipedia.org/wiki?curid=2081028", "title": "Gigi D'Agostino (album)", "text": "Gigi D'Agostino, pubblicato nel 1996, \u00e8 il secondo album del dj italiano Gigi D'Agostino.\nHa venduto pi\u00f9 di 60.000 copie."}
{"id": "2081038", "revid": "110157", "url": "https://it.wikipedia.org/wiki?curid=2081038", "title": "Circondario di Vechta", "text": "Il circondario di Vechta (targa VEC) \u00e8 un circondario (\"Landkreis\") della Bassa Sassonia, in Germania.\nComprende 4 citt\u00e0 e 6 comuni.\nCapoluogo e centro maggiore \u00e8 Vechta.\nSuddivisione amministrativa.\nIl circondario di Vechta comprende 4 citt\u00e0 e 6 comuni, non associati in alcuna comunit\u00e0 amministrativa."}
{"id": "2081039", "revid": "1494169", "url": "https://it.wikipedia.org/wiki?curid=2081039", "title": "Damme", "text": ""}
{"id": "2081044", "revid": "729019", "url": "https://it.wikipedia.org/wiki?curid=2081044", "title": "Chaim Herzog", "text": "Biografia.\nFiglio di Yitzhak HaLevi Herzog, ha combattuto nell'esercito britannico durante la seconda guerra mondiale e poi nell'esercito israeliano al momento dell'indipendenza del Paese.\nNel 1975 fu nominato ambasciatore d'Israele presso le Nazioni Unite. In questa veste denunci\u00f2 la definizione di sionismo adottata dall'Assemblea generale dell'organizzazione, che assimilava tale dottrina al razzismo.\nSuo figlio \u00e8 Isaac Herzog, undicesimo Presidente di Israele.\nHerzog \u00e8 noto anche per aver scritto il libro \"Le grandi battaglie della Bibbia\" assieme a Mordechai Gichon."}
{"id": "2081045", "revid": "29478", "url": "https://it.wikipedia.org/wiki?curid=2081045", "title": "Scettici", "text": ""}
{"id": "2081052", "revid": "767487", "url": "https://it.wikipedia.org/wiki?curid=2081052", "title": "Gin Lemon E.P.", "text": "Gin Lemon E.P., pubblicato nel 1997, \u00e8 il quarto EP del dj italiano Gigi D'Agostino.\nNell'ultima traccia, \"Music (An Echo Deep Inside)\", Gigi D'Agostino utilizza per la prima volta una parte cantata."}
{"id": "2081055", "revid": "26415", "url": "https://it.wikipedia.org/wiki?curid=2081055", "title": "Purcidduzzi", "text": ""}
{"id": "2081057", "revid": "991694", "url": "https://it.wikipedia.org/wiki?curid=2081057", "title": "Repubblica Democratica Araba Sahrawi", "text": ""}
{"id": "2081062", "revid": "20215636", "url": "https://it.wikipedia.org/wiki?curid=2081062", "title": "Parco naturale del Luberon", "text": ""}
{"id": "2081063", "revid": "20215643", "url": "https://it.wikipedia.org/wiki?curid=2081063", "title": "Parco del Luberon", "text": ""}
{"id": "2081064", "revid": "20215652", "url": "https://it.wikipedia.org/wiki?curid=2081064", "title": "Parco regionale del Luberon", "text": ""}
{"id": "2081066", "revid": "339392", "url": "https://it.wikipedia.org/wiki?curid=2081066", "title": "Steinfeld (Sassonia-Anhalt)", "text": ""}
{"id": "2081067", "revid": "1305772", "url": "https://it.wikipedia.org/wiki?curid=2081067", "title": "William Baumol", "text": "Biografia.\nTra i suoi contributi pi\u00f9 noti: la teoria dei mercati contendibili, il modello Baumol-Tobin sulla domanda di moneta con movente transattivo, la descrizione di quella che Baumol ha chiamato la malattia dei costi nel settore dei beni sociali, e i lavori sulle imposte pigouviane.\nNel 2006 la riunione annuale della American Economic Association, onorando i suoi innumerevoli contributi, ha tenuto una sessione speciale in suo nome, nella quale sono stati presentati 12 documenti sull'imprenditorialit\u00e0.\nLa rivista inglese The Economist ha pubblicato un articolo su William Baumol e il suo lavoro di una vita teso a sviluppare un posto nella teoria economica dell'imprenditore (11 marzo 2006, pag. 68), molto del quale deve la sua genesi a Joseph Schumpeter. Entrambi hanno infatti notato che la tradizionale teoria microecomica tiene in considerazione sia 'prezzi' che le 'imprese' ma non per ci\u00f2 che (apparentemente) \u00e8 il pi\u00f9 importante motore dell'innovazione: l'imprenditore. Baumol ha il merito di aver posto rimedio a questa lacuna: \"Grazie all'accurata opera di Baumol, ora per gli economisti gli imprenditori hanno un po' pi\u00f9 di considerazione nelle loro teorie.\"\nBaumol \u00e8 tra i curatori dell'associazione Economists for Peace and Security. Nel 2005 gli \u00e8 stato assegnato il Premio Internazionale Feltrinelli per le Scienze economiche e sociali. \u00c8 membro straniero dell'Accademia dei Lincei."}
{"id": "2081068", "revid": "287204", "url": "https://it.wikipedia.org/wiki?curid=2081068", "title": "28\u00b0 Brigata Garibaldi &quot;Mario Gordini&quot;", "text": ""}
{"id": "2081069", "revid": "126257", "url": "https://it.wikipedia.org/wiki?curid=2081069", "title": "Alfa Romeo", "text": "LAlfa Romeo \u00e8 un'azienda italiana nota per la produzione di vetture dal carattere sportivo.\nFondata il 24 giugno 1910 a Milano come A.L.F.A. (acronimo di \"Anonima Lombarda Fabbrica Automobili\"), nel 1918 cambi\u00f2 nome in \"Alfa Romeo\" in seguito all'acquisizione del controllo della societ\u00e0 da parte di Nicola Romeo. L'Alfa Romeo appartenne all'Istituto per la Ricostruzione Industriale dal 1933 al 1986, quando fu venduta al gruppo Fiat, prima di diventare nel 2014 un marchio di Fiat Chrysler Automobiles e dal 2021 della societ\u00e0 Stellantis.\nDurante la sua esistenza, la casa ha realizzato vetture da strada e concept car che hanno segnato la storia del design dell'industria automobilistica italiana. Dal punto di vista tecnologico l'Alfa Romeo \u00e8 considerata tra le case pi\u00f9 all'avanguardia del panorama automobilistico mondiale grazie alle innovazioni che hanno esordito sulle sue vetture.\nOltre alle autovetture, l'Alfa Romeo ha anche prodotto veicoli commerciali, materiale rotabile, mezzi pubblici, motori marini e aeronautici. All'inizio degli anni settanta, al culmine della capacit\u00e0 manifatturiera, la forza lavoro sfiorava i dipendenti distribuiti nei tre stabilimenti produttivi dell'epoca (Portello, Arese e Pomigliano d'Arco).\nLa casa del Biscione ha partecipato con successo a differenti categorie di competizioni automobilistiche. Nel 1925 ha vinto il primo campionato del mondo di automobilismo organizzato nella storia, mentre nel 1950 e nel 1951 ha conquistato le prime due edizioni del Campionato mondiale di Formula 1. Nel 1975 e nel 1977 si \u00e8 invece aggiudicata il Campionato del mondo sportprototipi. La Scuderia Ferrari ha esordito nelle competizioni a bordo di vetture Alfa Romeo.\nStoria.\nL'ALFA e la nascita del marchio Alfa Romeo.\nL'origine del marchio \u00e8 collegata alla fondazione della Societ\u00e0 Italiana Automobili Darracq, che nacque a Napoli il 6 aprile 1906. Questa azienda, che produceva su licenza alcuni modelli della casa madre francese, alla fine del 1906 fu trasferita a Milano con la realizzazione di uno stabilimento in zona Portello.\nLe vendite si dimostrarono insufficienti ad assicurare la sopravvivenza dell'attivit\u00e0 produttiva; alla fine del 1909 la societ\u00e0 fu posta in liquidazione e venne rilevata da un gruppo di imprenditori lombardi il 24 giugno 1910, quando l'azienda mut\u00f2 il nome in ALFA (acronimo di \"Anonima Lombarda Fabbrica Automobili\"). Gi\u00e0 nel 1910 fu lanciato il primo modello di autovettura, l'ALFA 24 HP. Progettata da Giuseppe Merosi, la 24 HP ebbe buon successo e fu seguita da altri modelli.\nPrima dell'entrata dell'Italia nella prima guerra mondiale, le vendite dell'ALFA aumentarono gradualmente, passando dagli 80 esemplari del 1911 ai 272 del 1914, per poi calare ai 207 del 1915. Con l'entrata in guerra dell'Italia (1915), la casa automobilistica entr\u00f2 in crisi. poich\u00e9 priva delle risorse necessarie per convertirsi alla produzione bellica.\nLa propriet\u00e0 decise pertanto di vendere l'ALFA alla Banca Italiana di Sconto, che individu\u00f2 l'acquirente in Nicola Romeo, un ingegnere meccanico di Sant'Antimo. Il 4 agosto 1915 Nicola Romeo divenne direttore dello stabilimento del Portello e nel corso di due anni il suo gruppo industriale acquis\u00ec il controllo della societ\u00e0, che si concentr\u00f2 sulla fabbricazione di munizioni, motori aeronautici e attrezzature per miniera, interrompendo temporaneamente la produzione di autovetture. Terminata la guerra Romeo ritorn\u00f2 alla produzione di autovetture e ne modific\u00f2 la denominazione in \"Alfa Romeo\". L'atto ufficiale di nascita dell'Alfa Romeo \u00e8 datato 3 febbraio 1918. La commercializzazione della prebellica ALFA 15-20 HP ricominci\u00f2 nel 1919. Nel 1920 venne lanciata l'Alfa Romeo 20-30 HP, il primo modello da strada a essere commercializzato con la nuova denominazione della societ\u00e0, ma gli affari peggiorarono a causa delle basse vendite dovute all'assenza quasi totale di una rete di concessionari e nella disorganizzazione della societ\u00e0, che inizi\u00f2 a indebitarsi con le banche.\nGli anni venti e trenta.\nLa situazione finanziaria peggior\u00f2 con il fallimento nel 1921 della Banca Italiana di Sconto, che fu rilevata dalla Banca d'Italia attraverso la Banca Nazionale di Credito. La conseguenza fu che l'Alfa Romeo divenne di fatto controllata dallo Stato anche dal punto di vista amministrativo. Nel 1925 la Banca Nazionale di Credito estromise Romeo. L'appannamento del marchio fu mitigato dai successi nelle competizioni, e in particolare dal trionfo dell'Alfa Romeo P2 nel primo campionato del mondo di automobilismo organizzato nella storia (1925). Con Vittorio Jano alla guida tecnica della societ\u00e0, per l'Alfa Romeo inizi\u00f2 un periodo di grandi successi sportivi e di avanzamenti tecnologici che avrebbero portato al rilancio dell'azienda. e alla fama internazionale. La situazione finanziaria continu\u00f2 per\u00f2 a peggiorare e venne ventilata l'ipotesi di chiusura. Intervenne per\u00f2 Benito Mussolini: poich\u00e9 riteneva che le vittorie dell'Alfa Romeo dessero prestigio all'Italia decise di evitarne la chiusura.\nNonostante i successi sportivi, la situazione finanziaria dell'Alfa Romeo continu\u00f2 a essere critica, anche per la grande crisi economica del 1929. Nel 1933 il governo decise di rilevare le quote dell'Alfa Romeo possedute dalle banche acquisendo ufficialmente il controllo dell'azienda che divent\u00f2 pertanto statale. Mussolini decise, attraverso l'IRI, di andare contro l'opinione di alcuni membri del governo che propendevano per la chiusura e diede a Ugo Gobbato l'incarico di riorganizzare l'Alfa Romeo da un punto di vista sia finanziario che produttivo.\nIl salvataggio dell'Alfa Romeo fu ottenuto grazie al lavoro compiuto da Jano e Gobbato e gli anni precedenti la seconda guerra mondiale furono caratterizzati da modelli potenti, contraddistinti da una linea elegante. In particolare, i tre modelli che negli anni trenta fecero dell'Alfa Romeo un marchio famoso in tutto il mondo anche per le auto da strada furono la 6C\u00a01500, l'8C\u00a02300 e la 8C\u00a02900. Questa fama mondiale si consolid\u00f2 grazie anche alle gare e ai piloti che ottennero successi rilevanti. Nel 1933 Gobbato ritir\u00f2 l'Alfa Romeo dalla partecipazione diretta alle competizioni, cedendo le sue vetture alla Scuderia Ferrari.\nGli anni quaranta e cinquanta.\nCon l'avvicinarsi della seconda guerra mondiale, la produzione dell'Alfa Romeo fu orientata verso l'assemblaggio di motori aeronautici e autocarri, che sarebbero stati pi\u00f9 utili all'Italia in caso di conflitto armato. La produzione aeronautica negli anni precedenti alla guerra arriv\u00f2 a generare quasi l'80% del fatturato dell'Alfa Romeo. Durante il conflitto, gli stabilimenti dell'Alfa Romeo furono bombardati pi\u00f9 volte fino a causarne la chiusura: nel 1943 Pomigliano d'Arco (aperto nel 1938) e nel 1944 il Portello.\nNel 1945 l'Alfa Romeo ritorn\u00f2 alla tradizionale attivit\u00e0 di produzione di automobili con l'assemblaggio della prebellica 6C\u00a02500. Nel 1946 fu nominato responsabile tecnico Orazio Satta Puliga, il cui contributo (in sinergia con Giuseppe Luraghi presidente di Finmeccanica, la finanziaria dell'IRI proprietaria dell'Alfa Romeo) si sarebbe rivelato decisivo per la trasformazione dell'Alfa Romeo in una casa automobilistica produttrice di autovetture di ampia diffusione.\nLa nuova 1900 debutt\u00f2 nel 1950 e fu decisiva per risollevare le sorti dell'azienda. I costi di produzione vennero ridotti grazie all'introduzione anche al Portello, nel 1952, della catena di montaggio. Con la 1900, l'Alfa Romeo pass\u00f2 da casa automobilistica che assemblava modelli di lusso, a livello quasi artigianale, a marchio che produceva industrialmente, con l'abbattimento dei costi di produzione. Dallo stabilimento del Portello uscirono migliaia di veicoli l'anno mentre in precedenza la produzione si attestava al massimo a mille vetture annue. La crescita fu costante: dalle 6.104 vetture assemblate nel 1955, la capacit\u00e0 produttiva dello stabilimento raggiunse, nel 1960, le 57.870 unit\u00e0.\nLa nuova vettura destinata alla media borghesia, in un mercato automobilistico italiano che nella seconda parte degli anni cinquanta si era pienamente ripreso dalla crisi postbellica, fu la Giulietta, cio\u00e8 un modello di minori dimensioni, meno costoso e costruttivamente pi\u00f9 semplice della 1900. La vettura ebbe un successo senza precedenti e si guadagn\u00f2 il soprannome di \"fidanzata d'Italia\". Grazie al lancio della 1900 e della Giulietta, le vendite dell'Alfa Romeo ebbero un cospicuo incremento, e ci\u00f2 consent\u00ec la salvezza del marchio.\nGli anni sessanta e settanta.\nNel 1960 Luraghi divent\u00f2 presidente e torn\u00f2 cos\u00ec a occuparsi della casa automobilistica del Biscione dopo un'esperienza alla Lanerossi. Il modello che sostitu\u00ec la Giulietta, la Giulia, venne introdotta sui mercati nel giugno del 1962, e negli anni seguenti furono lanciate sul mercato molte varianti che completarono la gamma del modello anche con versioni spiccatamente sportive come la Giulia GT.\nPer completare la gamma, l'Alfa Romeo decise poi di lanciare sui mercati anche un modello spider: il Duetto, che debutt\u00f2 nel marzo del 1966. La vettura ebbe un notevole successo che oltrepass\u00f2 i confini nazionali arrivando fino agli Stati Uniti. In questi anni l'Alfa Romeo, all'apogeo della fama, introdusse un'altra vettura che pass\u00f2 alla storia e che fu prodotta in un numero ristretto di esemplari, la 33 Stradale. Di questi anni fu anche l'inaugurazione del Centro Sperimentale, una pista di collaudo a Balocco.\nNel 1972 fece il suo esordio l'Alfasud, cio\u00e8 un modello medio-piccolo che segn\u00f2 l'ingresso della casa del Biscione in questo segmento; fu la prima Alfa Romeo a trazione anteriore e fu il primo modello della casa del Biscione a installare il motore boxer Alfa Romeo.\nAll'Alfasud, che ebbe un buon successo commerciale, sempre nel 1972 fu affiancata l'Alfetta, una berlina di fascia medio-alta. con una meccanica completamente nuova. Tuttavia gli anni settanta non continuarono a essere fortunati riguardo alla produzione di serie, soprattutto a causa della crisi petrolifera del 1973 che colp\u00ec pesantemente il comparto dell'auto. Le vendite di autovetture registrarono infatti un calo a causa del rapido e vertiginoso aumento del prezzo dei carburanti. Per quanto riguarda i nuovi modelli, la Giulia fu sostituita nel 1977 dalla nuova Giulietta e, poco pi\u00f9 tardi, venne introdotta la nuova ammiraglia, l'Alfa 6 (1979), che si rivel\u00f2 un flop commerciale.\nGli anni ottanta e novanta.\nIl periodo compreso tra la fine degli anni settanta e l'inizio degli anni ottanta fu caratterizzato dalla presenza, nella gamma Alfa Romeo, di modelli obsoleti che non vennero sostituiti da vetture nuove all'altezza del prestigio del marchio. Era lacunosa anche la fattura dei modelli, per l'assemblaggio poco curato e per la scarsa qualit\u00e0 dei materiali. Un temporaneo miglioramento si ebbe con il lancio, nel 1983, del modello che sostituiva l'Alfasud, la 33, che ebbe un ottimo riscontro commerciale. Al contrario l'Arna, sempre del 1983 e frutto di una joint venture con la Nissan, fu un clamoroso fallimento commerciale. Con questo modello, il prestigio dell'Alfa Romeo raggiunse probabilmente il punto pi\u00f9 basso nella sua storia.\nA questo punto l'Alfa Romeo, priva della liquidit\u00e0 necessaria per rinnovare la gamma, lanci\u00f2 sul mercato una nuova ammiraglia basata sui modelli precedenti, la 90 (1984). Anche la 75 (1985) fu l'ennesimo frutto della strategia di derivare i nuovi modelli da vetture precedenti; ebbe un buon successo e fu il primo modello a montare il nuovo motore Twin Spark. I conti tuttavia rimasero in rosso per gli alti costi di produzione; ad esempio, all'inizio degli anni ottanta, l'Alfa Romeo per assemblare un'Alfetta spendeva una cifra tripla rispetto al prezzo a cui il modello era poi venduto al pubblico. Cos\u00ec il presidente dell'IRI, Romano Prodi, decise di vendere la casa automobilistica a un gruppo privato. Nel 1986, dopo un'accesa battaglia con la Ford, il gruppo Fiat acquis\u00ec l'Alfa Romeo grazie all'intervento dello stesso Prodi. Nel 1987 venne introdotta la 164, un'ammiraglia sviluppata sulla stessa base della Lancia Thema che rappresent\u00f2 una pietra miliare nella storia della casa, dato che fu il primo modello Alfa Romeo di questo segmento a trazione anteriore. La coup\u00e9 in serie limitata SZ e la roadster RZ furono i primi modelli interamente concepiti sotto la guida del gruppo Fiat, pur mantenendo architetture meccaniche derivanti dalla base Alfetta.\nCon la 155 (1992) la nuova propriet\u00e0 unific\u00f2 progressivamente la meccanica dei modelli Alfa Romeo e di quelli FIAT con l'obiettivo di contenere i costi. Poco dopo furono lanciati i due modelli che sostituirono la 33, la 145 e la 146, che debuttarono, rispettivamente, nel 1994 e nel 1995. L'anno di svolta fu il 1997, grazie al lancio della 156 che segn\u00f2, con la sua linea sportiva e innovativa, il design automobilistico ed ebbe subito un successo notevole, tant'\u00e8 che vinse, nel 1998, il prestigioso premio di Auto dell'anno. Nel 1998 termin\u00f2 la produzione della 164, che cedette il posto alla nuova ammiraglia 166.\nGli anni duemila e duemiladieci.\nIl nuovo millennio inizi\u00f2 per la casa del Biscione sotto ottime prospettive. Il modello introdotto nel 2000, la compatta 147, ebbe infatti un grande successo tra il pubblico e ottenne il premio Volante d'Oro nel 2000 e il titolo di Auto dell'anno nel 2001. Nel 2003 avvenne la presentazione del modello GT, che l'anno successivo vinse il premio di \"Automobile pi\u00f9 bella del mondo\".\nNel 2005 debutt\u00f2 la 159, ovvero il modello di gamma medio-alta che sostitu\u00ec la 156. La vettura venne realizzata in collaborazione con il gruppo General Motors; il pianale, infatti, era frutto di cooperazione con il marchio Opel. Nel 2006 viene presentata la coup\u00e9 Brera, nata dopo il successo del prototipo realizzato da Giugiaro presentato al Salone di Ginevra 2002 e costruita sulla base del pianale della 159 accorciato. Il 2007 vide il debutto della supersportiva 8C Competizione, le cui forme vennero suggerite dalla 33 Stradale. Venne commercializzata in serie limitata e i 500 esemplari previsti furono tutti venduti appena introdotti sul mercato. Era dotata di un motore V8 Maserati Squadra Corse da 4,7\u00a0l e 450\u00a0CV, che era assemblato dalla Ferrari e derivava dal propulsore montato sulla Maserati 4200 GT. L'8C Competizione segn\u00f2 il ritorno della casa del Biscione alla trazione posteriore. La vettura ebbe un ottimo successo e per tale motivo il gruppo Fiat decise di realizzarne anche una versione spider, che entr\u00f2 in produzione nel 2009.\nNel giugno 2008 \u00e8 avvenuto invece il lancio commerciale della compatta MiTo, concepita per incrementare le vendite estendendo la gamma verso il basso.\nNel 2010, in occasione del centenario di fondazione della casa, l'Alfa Romeo ha presentato il modello che ha sostituito la 147, la Giulietta. Nel 2013 \u00e8 entrata invece in produzione la 4C. Il 6 maggio 2014 \u00e8 stato presentato da Sergio Marchionne il piano industriale del marchio fino al 2018. Il 24 giugno 2015, in occasione del 105\u00ba anniversario di fondazione della casa, \u00e8 stata presentata la Giulia nella versione sportiva Quadrifoglio al museo storico Alfa Romeo. Questa vettura segna il ritorno delle berline Alfa Romeo alla trazione posteriore dai tempi della 75. Il 16 novembre 2016 \u00e8 avvenuta la presentazione del primo SUV prodotto dalla casa, denominato Stelvio, che condivide pianale e motorizzazioni con la Giulia. L'8 febbraio 2022 \u00e8 presentata in anteprima mondiale il secondo SUV prodotto dalla casa, denominata Tonale.\nLa storia del marchio di fabbrica.\nLa casa automobilistica del Biscione non ha mai modificato radicalmente il proprio marchio. Sin dalla nascita l'Alfa Romeo ha scelto come emblema un logo circolare suddiviso verticalmente in due parti. Sul settore sinistro \u00e8 presente lo stemma di Milano, la croce rossa in campo bianco (simbolo medievale del comune), mentre sul lato destro \u00e8 raffigurato il serpente visconteo (il \"Biscione\"). Le uniche modifiche hanno riguardato il settore circolare esterno:\nLa produzione.\nGli stabilimenti in Italia.\nIn Italia i siti produttivi strettamente legati al marchio Alfa Romeo sono stati quattro. Il primo, che venne aperto a Milano nel quartiere del Portello, nacque agli albori della storia della casa del Biscione. Tale fabbrica fu impiantata nel 1906, in occasione del trasferimento della Darracq da Napoli a Milano e fu chiusa nel 1986, quando l'ultimo operaio dell'impianto venne trasferito ad Arese. Le ultime strutture dello stabilimento sono state demolite nel 2004.\nIl secondo sito produttivo ad essere attivato fu quello di Pomigliano d'Arco. I lavori di costruzione iniziarono nel 1938 con l'obiettivo di destinare il nuovo sito produttivo alla progettazione e all'assemblaggio di motori aeronautici. Con la finalit\u00e0 di favorire l'occupazione delle regioni del Sud Italia, negli anni sessanta Giuseppe Luraghi decise di convertire lo stabilimento in un sito produttivo di automobili. La prima vettura Alfa Romeo prodotta a Pomigliano d'Arco fu l'Alfasud, il cui assemblaggio inizi\u00f2 nel 1972. La penultima in ordine cronologico \u00e8 stata invece la 159, che \u00e8 stata prodotta fino al 2011. A partire dal dicembre dello stesso anno nello stabilimento \u00e8 iniziato l'assemblaggio della Fiat Panda. Nel 2008 tale stabilimento \u00e8 stato intitolato a Giambattista Vico.\nIl terzo sito produttivo costruito in ordine di tempo dall'Alfa Romeo fu quello di Arese, inaugurato nel 1963. La fabbrica di Arese tocc\u00f2 l'apice della produzione negli anni settanta e ottanta, poi venne progressivamente ridimensionata per poi essere chiusa nel 2005.\nL'ultimo stabilimento aperto dall'Alfa Romeo in Italia \u00e8 stato quello di Pratola Serra, inaugurato nel 1981 per l'assemblaggio dell'Arna e successivamente destinato dal gruppo Fiat alla produzione di motori.\nI modelli Alfa Romeo commercializzati in seguito alla uscita di produzione della 159 non sono stati pi\u00f9 assemblati in fabbriche collegate specificamente al marchio del Biscione. Infatti la 8C Competizione \u00e8 stata prodotta a Modena nello stabilimento della Maserati, ovvero nello stesso impianto dov'\u00e8 stata assemblata la 4C, la MiTo \u00e8 stata fabbricata nello stabilimento Fiat di Mirafiori (Torino), mentre la Giulietta \u00e8 stata prodotta fino a dicembre 2020 nello stabilimento Fiat di Cassino, dove attualmente vengono assemblate la Giulia e la Stelvio.\nDal primo semestre 2022 la Tonale viene prodotta nello stabilimento Alfa Romeo di Pomigliano d'Arco.\nL'occupazione in Italia.\nNei primi anni di attivit\u00e0 l'ALFA poteva contare su circa 300 dipendenti, che crebbero a 2.200 durante la fase di ricostruzione che segu\u00ec il primo conflitto mondiale (1919). I lavoratori si ridussero a 1.200 all'inizio degli anni venti a causa della crisi economica del primo dopoguerra. Con l'ampliamento delle capacit\u00e0 produttive e la diversificazione dell'attivit\u00e0, il numero dei dipendenti continu\u00f2 poi a crescere fino a superare i 6.000 dipendenti nel 1937 ed a toccare le 14.000 unit\u00e0 all'inizio della seconda guerra mondiale (1940).\nA conflitto terminato, poco prima dell'inaugurazione delle prime catene di montaggio, la forza lavoro totale impiegata tra il Portello e Pomigliano d'Arco ammontava a circa 8.500 persone (1949). Da questo momento il numero dei lavoratori continu\u00f2 a crescere. All'inizio degli anni settanta, al culmine della capacit\u00e0 produttiva, la forza lavoro impiegata all'Alfa Romeo sfiorava i 29.000 dipendenti. La profonda crisi iniziata alla fine degli anni settanta e la strategia perseguita dal gruppo Fiat portarono, a partire dalla met\u00e0 degli anni ottanta, a un ridimensionamento del numero degli impiegati. Lo stabilimento di Arese, per esempio, passa dai 22.400 dipendenti del 1974, ai 19.000 del 1982, ai 16.000 del 1986. e ai 9.500 lavoratori nel 1993, per poi arrivare all'azzeramento delle maestranze con la chiusura della fabbrica. A febbraio 2013, nello stabilimento di Pomigliano d'Arco, lavoravano circa 2.400 persone.\nIn seguito alla chiusura dei siti produttivi del Portello e di Arese e dopo la messa in produzione di modelli non appartenenti al marchio del Biscione a Pomigliano d'Arco, i lavoratori impiegati per la realizzazione di vetture Alfa Romeo hanno fatto parte delle maestranze dei vari stabilimenti del gruppo FCA, fino al processo di fusione di quest'ultimo nella nuova holding Stellantis.\nLa produzione fuori dall'Italia.\nNel 1952 la casa del Biscione sigl\u00f2 un accordo con l'azienda automobilistica brasiliana FNM per la costruzione in loco di autocarri pesanti. Nel 1961 inizi\u00f2 la produzione automobilistica con il modello FNM JK (in seguito ribattezzato \"FNM 2000\") che era, in sostanza, la versione brasiliana dell'Alfa Romeo 2000. Nel 1968 l'Alfa Romeo acquis\u00ec il controllo della FNM e l'anno seguente la 2000 fu sostituita dalla 2150. Nel 1974 la 2150 venne rimpiazzata dall'Alfa Romeo 2300, che fu pertanto il primo modello prodotto dalla FNM a portare il marchio della casa automobilistica del Biscione. Nell'estetica la 2300 ricalcava l'Alfetta anche se erano presenti delle sostanziali differenze nelle dimensioni. Nel 1978, alla 2300 \"base\", venne affiancata la versione Ti. La 2300 rest\u00f2 in produzione fino al 1988.\nL'Alfa Romeo esord\u00ec sul mercato sudafricano nel 1958. Grazie al successo riscosso dalle proprie vetture, la casa del Biscione decise di costituire nel 1962 l\"Alfa Romeo South Africa ltd\" (A.R.S.A.), ovvero una struttura finalizzata alla vendita e all'assistenza di autovetture Alfa Romeo in Sudafrica. Dal 1973 al 1984 l'Alfa Romeo produsse la Giulia, l'Alfetta, l'Alfasud (berlina e Sprint), la Giulietta, la GTV6 e l'Alfa 6 in uno stabilimento costruito a Brits, dove vennero assemblate poi anche la Fiat 132, la Fiat 128 Pick up e la Daihatsu Charade grazie a un accordo stipulato tra l'Alfa Romeo e le due case automobilistiche concorrenti. Lo stabilimento di Britts fu chiuso nel 1984 a causa di una contrazione dei volumi di vendita delle vetture Alfa Romeo su questo mercato.\nDal 2002 al 2004 le 156 destinate ai mercati asiatici furono assemblate in Thailandia nello stabilimento General Motors di Rayong. Tale produzione fu il risultato di una joint venture tra la Fiat e il gruppo automobilistico statunitense citato.\nLa tecnologia.\nNel corso della sua storia la casa del Biscione ha introdotto parecchie innovazioni tecnologiche. In altri casi l'Alfa Romeo \u00e8 stata tra le prime case automobilistiche ad averle impiegate sulle proprie vetture. Tutto ci\u00f2 ha portato alla nascita di una tradizione che si \u00e8 rinnovata fino al XXI secolo e che colloca l'Alfa Romeo tra le case pi\u00f9 all'avanguardia nel panorama mondiale.\nUna delle prime applicazioni della distribuzione bialbero fu quella del 1914 sulla Grand Prix, che segn\u00f2 l'esordio di questa tecnologia su un modello Alfa Romeo. Lo stesso sistema di distribuzione, questa volta applicato a un modello stradale, venne utilizzato per la prima volta dalla casa del Biscione nel 1928 sulla 6C 1500 Sport. Nel 1940 l'Alfa Romeo prov\u00f2 uno dei primi sistemi a iniezione su una 6C 2500. Tale modello, che era caratterizzato da un corpo vettura denominato \"Ala spessa\", esord\u00ec su un circuito che si snodava tra le strade del bresciano. Questo sistema d'alimentazione venne realizzato dalla Caproni e prevedeva degli iniettori azionati elettricamente.\nLa 1900 fu uno tra i primi esempi di autovettura con struttura a monoscocca. Un altro modello tecnologicamente avanzato fu la Giulia, in grado di erogare prestazioni di alto livello grazie alla presenza di sospensioni indipendenti e di una nuova versione del motore bialbero Alfa Romeo. La tradizione dell'uso di una meccanica avanzata continu\u00f2 con l'Alfetta, che aveva una perfetta distribuzione dei pesi grazie alla presenza di una trasmissione transaxle. Questo sistema prevedeva il cambio e la frizione montati in blocco nel retrotreno e ci\u00f2 equilibrava il peso del motore, che era anteriore.\nIl variatore di fase \u00e8 stato montato per la prima volta nella storia nel 1980 sulla Spider \"Duetto\". In seguito questa tecnologia ideata dall'Alfa Romeo \u00e8 stata applicata da quasi tutti i costruttori automobilistici. Un'innovazione pi\u00f9 recente \u00e8 stato il cambio robotizzato Selespeed. Tale componente, utilizzato per la prima volta sulla 156, ha rappresentato il primo cambio manuale automatizzato mai montato su una vettura di serie. La 156 \u00e8 stata anche la prima autovettura al mondo a montare un motore turbo Diesel common rail. Anche questa tecnologia si \u00e8 poi diffusa sui modelli Diesel di quasi tutte le altre case automobilistiche. Sulla MiTo hanno esordito il sistema di monitoraggio Alfa Romeo DNA e il nuovo tipo di cambio a doppia frizione \"TCT\" ideato dal gruppo Fiat.\nIl design.\nLa prima divisione aziendale dell'Alfa Romeo che si \u00e8 occupata della progettazione di automobili \u00e8 stato l'\"Ufficio Progettazione Carrozzeria\", che \u00e8 stato costituito negli anni quaranta. Il Centro Stile Alfa Romeo \u00e8 stato invece fondato nel 1990 e aveva originariamente sede nell'area dove sorgeva lo stabilimento di Arese. Nel 2011 questo dipartimento \u00e8 stato spostato a Torino.\nOltre che dalla divisione interna all'azienda, la linea dei modelli Alfa Romeo \u00e8 stata anche disegnata da professionisti esterni, come Nuccio Bertone, Carlo Felice Bianchi Anderloni, Mario Boano, Marcello Gandini, Giorgio Giugiaro, Franco Martinengo, Battista Pininfarina, Franco Scaglione, Ercole Spada e Ugo Zagato.\nDue stilemi che caratterizzano il frontale dei modelli Alfa Romeo da decenni e che distinguono i modelli della casa del Biscione dalle altre vetture sono lo scudetto e il trilobo.\nLe vetture di serie.\nL'Alfa Romeo ha prodotto alcune vetture da strada che hanno segnato la storia del design dell'industria automobilistica italiana. I primi modelli Alfa Romeo che si distinsero per la loro estetica furono quelli commercializzati negli anni trenta. La loro linea elegante e raffinata contribu\u00ec a far diventare famoso in tutto il mondo il marchio Alfa Romeo. Per quanto riguarda le vetture successive, la 1900 ebbe un design all'avanguardia che derivava da quello delle vetture prebelliche. Questa linea fu poi confermata sul modello successore della 1900, la Giulietta.\nNegli anni sessanta fu commercializzata la Giulia, che era caratterizzata da una forma particolarmente aerodinamica frutto dell'uso della galleria del vento. Grazie al suo bassissimo Cx venne coniato lo slogan \"l'auto disegnata dal vento\". Nello stesso periodo fu anche lanciato sui mercati l'ultimo lavoro di Pininfarina prima di morire, la spider Duetto. La sua linea ebbe un grande successo e segn\u00f2 una pietra miliare nella storia del design delle vetture Alfa Romeo. In questi anni l'Alfa Romeo introdusse un altro modello che pass\u00f2 alla storia, la 33 Stradale. Derivata dal modello da competizione Tipo 33, la 33 Stradale venne dotata di una carrozzeria tra le pi\u00f9 belle della sua epoca.\nNel 1970 venne introdotta la Montreal. Secondo i piani iniziali lo sviluppo del modello doveva fermarsi allo stadio di concept car ma in seguito, grazie al grande successo che registr\u00f2 anche per sua linea cos\u00ec innovativa e differente da quella delle Alfa Romeo precedenti, fu deciso di produrla in serie. Nel 1972 venne introdotta l'Alfetta, ovvero un modello che in seguito divent\u00f2 uno degli emblemi dell'industria automobilistica italiana di questo decennio e che era caratterizzato da una linea a cuneo all'avanguardia per i tempi.\nIl modello che segn\u00f2 uno spartiacque con le vetture del passato fu la 33, con la quale l'Alfa Romeo ruppe una tradizione consolidata da qualche decennio passando da modelli caratterizzati da un design decisamente sportivo a vetture aventi linee pi\u00f9 ricercate ed eleganti. Anche l'equipaggiamento fu reso pi\u00f9 ricco, tant'\u00e8 che venne introdotto, proprio sulla 33, l'allestimento \"Quadrifoglio Oro\".\nNegli anni novanta la linea innovativa della 156 marc\u00f2 l'inizio di un nuovo concetto di stile che fu poi applicato anche sui modelli seguenti, pur con gli aggiornamenti del caso, e che coniugava le linee caratteristiche di famosi modelli Alfa Romeo del passato con nuovi stilemi.\nNel 2000 \u00e8 stata lanciata sui mercati la 147. Dotata di un frontale dalle linee pi\u00f9 decise e definite che ricordava quello della 1900, la 147 possedeva uno stilema che ha poi contraddistinto le parti anteriori dei modelli successivi e i facelift delle vetture in listino. Un altro modello prodotto nel primo decennio del nuovo millennio, la MiTo, presenta un Cx decisamente basso (0,29) che \u00e8 la conseguenza di un approfondito studio sull'aerodinamica.\nLe concept car.\nAnche la produzione di concept car Alfa Romeo \u00e8 stata importante per la storia del design dell'industria automobilistica italiana. Molte concept car del marchio del Biscione sono state dei semplici esercizi di stile ma altre, nelle intenzioni della casa, dovevano essere seguite da modelli prodotti in serie.\nLa prima concept car prodotta dall'Alfa Romeo \u00e8 stata la 40-60 HP Aerodinamica (1914). Questo modello venne dotato di una linea che ricordava quella di un dirigibile ed \u00e8 considerata - da parte degli addetti ai lavori - la prima monovolume della storia. Negli anni cinquanta la casa automobilistica del Biscione ha realizzato una serie di modelli che sono diventati in seguito pietre miliari per il design automobilistico mondiale.&lt;ref name=\"conceptcarz.com/vehicle\"&gt;&lt;/ref&gt; Le BAT (BAT), questo il loro nome, derivavano dalla 1900 Sprint e furono progettate da Franco Scaglione per conto di Bertone come esercizio stilistico atto a rendere massimo l'effetto aerodinamico. Dalla 1900 \u00e8 derivata anche la Disco Volante. Grazie alla linea molto particolare e alla popolarit\u00e0 scaturita dalla sua partecipazione alla Mille Miglia, la Disco Volante divent\u00f2 famosa in breve tempo facendo piovere all'Alfa Romeo decine di prenotazioni \"sulla fiducia\". Tuttavia la casa del Biscione decise di non produrla in serie nonostante le pressioni di personaggi famosi come l'astronauta Charles Conrad e l'attore Tyrone Power.\nIl modello da competizione Tipo 33 e la sua derivata 33 Stradale sono diventate la base di molte concept car prodotte negli anni sessanta e settanta. Tra esse ci sono state la Carabo e la Cuneo. La Carabo, che \u00e8 stata realizzata nel 1968, era dotata di soluzioni stilistiche in seguito utilizzate sulla Lamborghini Countach. La Cuneo, che \u00e8 stata invece presentata nel 1971, ha stupito il pubblico per le sue linee squadrate in un periodo in cui le forme arrotondate andavano per la maggiore.\nNegli anni novanta \u00e8 stata realizzata la Proteo (1991), che era caratterizzata da quattro ruote sterzanti e da una carrozzeria coup\u00e9-cabriolet. Da questa \"concept car\", che era basata sulla 164, \u00e8 poi derivata la \"GTV\". La Proteo \u00e8 stata la prima vettura a essere dotata di un particolare sistema automatico di ripiegamento del tettuccio che \u00e8 stato poi utilizzato da molte altre case automobilistiche. Nel 2004 \u00e8 stata realizzata la Visconti. Questo modello, se fosse entrato in produzione, avrebbe sostituito la 166. La Visconti era una berlina di grandi dimensioni che era caratterizzata da un tettuccio piuttosto spiovente simile a quello di una coup\u00e9. Questo tipo di linea \u00e8 stato poi ripreso dalla Mercedes-Benz Classe CLS. e, soprattutto, dalla Porsche Panamera, nonostante le differenze meccaniche e la differente caratterizzazione del muso. In occasione del centenario della fondazione dell'Alfa Romeo (2010), la Pininfarina e la Bertone hanno onorato la storia del marchio del Biscione presentando i prototipi Pininfarina Duettottanta e Bertone Pandion.\nIl 5 marzo 2019, durante il Salone Internazionale di Ginevra, viene presenta la Alfa Romeo Tonale, concept car che anticipa le linee del nuovo SUV di segmento C della Casa di Arese.\nAltri prodotti.\nMateriale rotabile.\nLe origini della produzione di materiale rotabile sono collegate all'acquisizione dell'ALFA da parte di Nicola Romeo. Durante la prima guerra mondiale la Societ\u00e0 Anonima Italiana Ing. Nicola Romeo riusc\u00ec ad accumulare una liquidit\u00e0 tale da essere in grado di assorbire, nel 1918, tre societ\u00e0 che si occupavano di commesse ferroviarie: le Costruzioni Meccaniche di Saronno, le Officine Ferroviarie Meridionali di Napoli e le Officine Ferroviarie Romane. Grazie agli stabilimenti acquisiti la societ\u00e0 capitanata da Nicola Romeo, che nel frattempo aveva cambiato nome in Alfa Romeo, inizi\u00f2 la produzione di questo tipo di manufatti. L'Alfa Romeo fabbric\u00f2 carrozze ferroviarie a Napoli e locomotive (sia elettriche che a vapore) a Saronno. A Roma venivano invece riparate le vetture ferroviarie. Le locomotive elettriche prodotte dall'Alfa Romeo erano conosciute per l'elevato livello tecnologico e vennero largamente impiegate nei convogli delle Ferrovie dello Stato italiane.\nAll'inizio degli anni venti la divisione aziendale dell'Alfa Romeo che si occupava di materiale rotabile realizzava un cospicuo utile a fronte della perdita del comparto automobilistico. Con l'avvento del fascismo in Italia il governo decise nel 1922 di ridurre gli investimenti destinati alle ferrovie. Le commesse ferroviarie diminuirono e ci\u00f2 contribu\u00ec a peggiorare la gi\u00e0 precaria situazione finanziaria della casa del Biscione. Nel 1925, con l'uscita di scena di Nicola Romeo, i tre stabilimenti che si occupavano di materiale rotabile furono venduti, ponendo fine a questo tipo di produzione.\nVeicoli commerciali.\nL'Alfa Romeo ha prodotto veicoli commerciali dal 1914 al 1988 ed \u00e8 stata, dopo la Fiat, l'azienda italiana che ha costruito questa tipologia di mezzi di trasporto per pi\u00f9 tempo.\nIl primo autocarro realizzato dall'Alfa Romeo, che venne prodotto nel 1914, fu ottenuto modificando una 24 HP. Il primo camion non derivante da un'autovettura fu il Tipo 50, che venne lanciato sui mercati nel 1931. L'ultimo modello di camion Alfa Romeo fu invece prodotto nel 1967. Grazie alla loro diffusione nelle colonie italiane durante gli anni trenta in Etiopia, ancora nel XXI secolo, il termine \"romeo\" indica genericamente l'\"autocarro\". I camion Alfa Romeo pi\u00f9 celebri, che vennero prodotti dagli anni quaranta agli anni sessanta, furono il 430, l'800 ed il Mille. Alcuni di essi erano dotati di dimensioni cos\u00ec ampie da avere una capacit\u00e0 di carico corrispondente a quella massima concessa dal codice della strada. I camion della casa del Biscione sono stati anche prodotti su licenza in Spagna e Brasile.\nIl primo furgone costruito dall'Alfa Romeo fu il Romeo, che venne prodotto dal 1954 al 1967. Successivamente furono commercializzati l'F11/A11, che fu realizzato dal 1967 al 1971, e l'F12/A12, che venne invece prodotto dal 1967 al 1983. Gli ultimi veicoli commerciali leggeri realizzati dall'Alfa Romeo furono l'AR6 e l'AR8. Traevano origine da un accordo con l'Iveco ed erano, rispettivamente, dei Fiat Ducato e Iveco Daily rimarchiati. L'ultimo esemplare di furgone Alfa Romeo - un AR6 - usc\u00ec dalle catene di montaggio nel 1988.\nMezzi pubblici.\nL'Alfa Romeo \u00e8 stata tra i maggiori produttori italiani di mezzi pubblici. Realizz\u00f2 autobus e filobus dagli anni trenta agli anni sessanta, mentre continu\u00f2 a costruire mezzi pi\u00f9 leggeri come scuolabus e minibus fino agli anni ottanta.\nFino agli anni cinquanta gli autobus ed i filobus Alfa Romeo erano ottenuti dagli autocarri grazie al prolungamento e all'abbassamento del telaio. In seguito i mezzi pubblici Alfa Romeo iniziarono a essere dotati di caratteristiche tecniche peculiari che li differenziarono dai veicoli commerciali. In particolare, il primo modello di autobus Alfa Romeo totalmente svincolato dagli autocarri fu il 902 A, che venne assemblato dal 1957 al 1959.\nLa denominazione dei autobus si differenziava da quella dei filobus per la dicitura che completava la sigla numerica. A quest'ultima era aggiunta generalmente la sigla \"A\" o \"AU\" nel caso si trattasse di autobus e la sigla \"AF\" in caso di filobus. Furono utilizzati in molte citt\u00e0 italiane e i filobus - in particolare - vennero prodotti anche per i mercati esteri. L'ultimo modello di autobus prodotto dall'Alfa Romeo fu il Mille, che venne assemblato fino al 1964. Analogamente, la produzione di filobus termin\u00f2 nel medesimo anno con l'omonimo Mille.\nMotori aeronautici.\nIl primo motore Alfa Romeo utilizzato su un aeroplano fu installato nel 1910 su un biplano Santoni-Franchini. Dopo questo propulsore segu\u00ec la produzione di altri motori aeronautici realizzati su licenza.\nNel 1932 venne fabbricato il primo motore aeronautico totalmente progettato dalla casa del Biscione, il D2, che fu poi montato sul Caproni Ca.101. I propulsori aeronautici dell'Alfa Romeo, grazie soprattutto all'uso su un numero ragguardevole di aeroplani della Regia Aeronautica, contribuirono a scrivere pagine importanti della storia dell'aviazione italiana. La casa del Biscione aveva inoltre una propria linea di sviluppo e di produzione di eliche, sia a passo fisso sia a passo variabile, che erano realizzate in duralluminio. Per quanto concerne i materiali, l'Alfa Romeo brevett\u00f2 leghe metalliche che vennero in seguito abbondantemente utilizzate anche sulle autovetture. Una delle pi\u00f9 famose leghe metalliche ideate e realizzate dall'Alfa Romeo che derivavano dall'ambito aerodinamico fu la \"Duralfa\".\nDurante la seconda guerra mondiale l'Alfa Romeo continu\u00f2 a costruire motori aeronautici. Tra i pi\u00f9 famosi ci fu l'RA 1000 RC.41, che venne prodotto su licenza della Daimler-Benz. Questo propulsore rese possibile la costruzione del Macchi M.C.202, ovvero il miglior aereo da caccia della Regia Aeronautica utilizzato durante il secondo conflitto mondiale. Dopo lo scoppio del conflitto Ugo Gobbato decise di dotare la casa automobilistica del Biscione di una divisione aziendale specifica che si sarebbe occupata esclusivamente della produzione aeronautica. Nacque cos\u00ec, nel 1941, l'Alfa Romeo Avio.\nDopo la guerra l'Alfa Romeo continu\u00f2 la sua attivit\u00e0 nel campo aeronautico collaborando con varie aziende. Nel 1979 l'Alfa Romeo stabil\u00ec un primato: fu la prima azienda italiana a progettare, sviluppare e costruire autonomamente un motore aeronautico a turbina, l'AR318, che venne poi installato su un Beechcraft King Air. Nel 1981 Alfa Romeo Avio partecip\u00f2 insieme alla Oto Melara e alla Fiat Avio alla realizzazione del vettore supersonico \"Otomach 2\". Nel 1986 l'Alfa Romeo Avio \u00e8 stata venduta alla Aeritalia, mentre nel 1996 \u00e8 passata alla Fiat Avio. Nel 2005, all'interno della nuova societ\u00e0, l'Alfa Romeo Avio \u00e8 stata coinvolta nello sviluppo del motore T700-T6E1. Tale propulsore \u00e8 stato poi montato sull'elicottero NHI NH90.\nMotori marini.\nL'Alfa Romeo \u00e8 stata attiva nella produzione di motori marini. A volte vennero montati dei propulsori automobilistici, mentre in altre occasioni su questi ultimi vennero effettuate delle modifiche per renderli adatti allo scopo.\nLa prima affermazione dell'Alfa Romeo nel campo delle competizioni nautiche \u00e8 datata 1929 e venne ottenuta all'edizione inaugurale del raid Pavia-Venezia. Nel 1938 un monoscafo tipo Passarin motorizzato da un propulsore Alfa Romeo da 12 cilindri e 4,5 L si aggiudic\u00f2 i concorsi internazionali di Ginevra, di Venezia, di Monaco di Baviera e dell'idroscalo di Milano. Nel 1939 un idroplano dotato di motore Alfa Romeo da 850 CV riusc\u00ec a infrangere, sul lago di Bracciano, il record di velocit\u00e0 per questo tipo di imbarcazioni raggiungendo i 121,710 km/h.\nGli anni successivi alla seconda guerra mondiale videro la conquista di tre titoli mondiali di motonautica. Mario Verga (nel 1953) ed Ezio Selva (1956 e 1957) si laurearono difatti campioni del mondo nelle proprie categorie su imbarcazioni mosse dal motore Alfa Romeo 158. Negli anni cinquanta furono conquistati molti allori nazionali ed europei di durata, di fondo e di velocit\u00e0 grazie soprattutto a Giulio De Angelis, Franco e Guido Caimi, Leopoldo Casanova, Giuseppe Castaldi e Giancarlo Capecchio. Queste vittorie vennero conquistate da imbarcazioni che avevano installato dei motori di derivazione automobilistica. Tali propulsori marini erano legati a quelli montati sulla Giulietta, sulla Giulia GTA, sulla Giulia TZ e sulla 2600.\nNel 1970 Eugenio Molinari stabil\u00ec due record mondiali grazie ad una propria imbarcazione che aveva installato un motore gi\u00e0 utilizzato sulla 1750, mentre nel 1972 Franco Giliberti infranse due record di velocit\u00e0 a bordo di imbarcazioni create dai cantieri Eugenio Molinari che avevano montato propulsori legati a quelli installati sulla Montreal e sulla Giulia. Nel 1972 Leopoldo Casanova, grazie ad un motore gi\u00e0 montato sull'Alfetta GTV, infranse i due pi\u00f9 importanti record mondiali di velocit\u00e0 sul chilometro di fondo.\nMezzi agricoli.\nDal 1918 al 1921 la societ\u00e0 guidata da Nicola Romeo produsse un modello di trattore agricolo su licenza dell'International Harvester, il Romeo. Il Romeo ebbe uno scarso successo commerciale, soprattutto sulla scorta delle sue caratteristiche tecniche, che erano obsolete gi\u00e0 da qualche anno. Un esemplare di Romeo \u00e8 conservato al museo storico Alfa Romeo di Arese. Questo fu l'unico modello di trattore agricolo commercializzato dalla casa del Portello.\nLe competizioni automobilistiche.\nLa prima divisione aziendale dell'Alfa Romeo destinata esclusivamente alle competizioni automobilistiche fu l'Alfa Corse, che venne fondata nel 1938. Questo reparto si occupava della progettazione, della realizzazione e della manutenzione delle vetture da competizione, e fu inizialmente gestito da Enzo Ferrari. Nel 1963, per volere di Giuseppe Luraghi e grazie all'impegno di Carlo Chiti, nacque invece l'Autodelta, che l'anno successivo si tramut\u00f2 nella sezione corse della casa del Biscione. Questo reparto esterno fu realizzato per dotare l'Alfa Romeo di una struttura snella e indipendente che sollevasse la casa madre dal cospicuo lavoro connesso alle competizioni. Nel 1966 l'Alfa Romeo acquist\u00f2 l'Autodelta, che divenne quindi il nuovo reparto corse ufficiale della casa sostituendo quello interno all'azienda. Nel 1985 l'Autodelta fu liquidata e dall'anno successivo le gare tornarono a essere gestite dalla storica sezione corse della casa del Biscione.\nDall'esordio agli anni quaranta.\nL'Alfa Romeo debutt\u00f2 nelle competizioni automobilistiche nel 1911 con la 24 HP. Alcuni esemplari del modello furono iscritti alla Targa Florio senza fortuna e i risultati deludenti furono ripetuti anche l'anno seguente. Il successo nelle gare arriv\u00f2 per\u00f2 nel 1913 grazie a una versione da competizione della 40-60 HP. Il modello vinse la Parma-Poggio di Berceto classificandosi primo nella propria classe e secondo nella graduatoria assoluta. Questa vittoria diede all'ALFA l'impulso a continuare la partecipazione alle competizioni.\nNegli anni venti l'Alfa Romeo ampli\u00f2 l'attivit\u00e0 sportiva grazie a piloti del calibro di Antonio Ascari, Giuseppe Campari, Enzo Ferrari e Ugo Sivocci. Nel 1923 la casa del Biscione conquist\u00f2 il primo grande successo imponendosi alla Targa Florio con una doppietta. Ugo Sivocci e Antonio Ascari tagliarono infatti il traguardo al primo e al secondo posto a bordo di due RL. In questa occasione apparve per la prima volta il simbolo del quadrifoglio Alfa Romeo che, da allora, sarebbe comparso in tutte le attivit\u00e0 competitive della casa del Biscione e sulle versioni pi\u00f9 sportive delle sue vetture. Nel 1925 l'Alfa Romeo vinse il primo campionato del mondo di automobilismo organizzato nella storia imponendosi nel Gran Premio del Belgio a Spa-Francorchamps e nel Gran Premio d'Italia a Monza grazie alle vittorie ottenute, rispettivamente, da Antonio Ascari e da Gastone Brilli-Peri su delle P2.\nGli anni trenta furono caratterizzati da un'assidua frequentazione delle gare destinate agli sport prototipi. I modelli di vetture pi\u00f9 famosi e vincenti di questo furono la P3, la 6C 1750, la 8C 2300 e la 8C 2900. Con queste vetture l'Alfa Romeo vinse sei edizioni consecutive della Targa Florio dal 1930 al 1935. e conquist\u00f2 tutte le edizioni della Mille Miglia dal 1928 al 1938 a eccezione di quella del 1931, che fu appannaggio della Mercedes-Benz. Partecip\u00f2 anche alla 24 Ore di Le Mans, vinta quattro volte consecutive dal 1931 al 1934 con la 8C 2300. La casa del Biscione vinse le prime due edizioni del campionato europeo con Ferdinando Minoia e Tazio Nuvolari (1931 e 1932) e due campionati europei della montagna (1932 e 1933) con Rudolf Caracciola, Carlo Felice Trossi e Mario Tadini. Nel complesso la vettura Alfa Romeo da competizione pi\u00f9 vittoriosa di questo periodo fu la P3 (anche conosciuta come \"Tipo\u00a0B\"). Progettata da Vittorio Jano, \u00e8 considerata una delle migliori auto da competizione mai costruite grazie ai numerosi allori conquistati soprattutto da Tazio Nuvolari. Dopo queste vittorie l'Alfa Romeo si ritir\u00f2 momentaneamente dalle competizioni a causa dello scoppio della seconda guerra mondiale.\nGli anni cinquanta e sessanta.\nL'inizio degli anni cinquanta fu caratterizzato dalle due vittorie al Mondiale di Formula 1. L'Alfa Romeo conquist\u00f2 infatti le prime due edizioni di questo campionato aggiudicandosi il titolo nelle stagioni 1950 e 1951 grazie, rispettivamente, a Nino Farina a bordo di una 158 (soprannominata \"Alfetta\" per le dimensioni contenute). ed a Juan Manuel Fangio, che invece pilotava una 159. Dopo questi due allori l'Alfa Romeo si ritir\u00f2 momentaneamente da questo campionato. Tale decennio \u00e8 stato anche caratterizzato dell'esordio nelle competizioni rallistiche, anche se la maggior parte delle vetture Alfa Romeo impiegate in queste gare erano iscritte da scuderie private. Le prime vittorie rallistiche importanti furono ottenute al Tour de Corse del 1957 ed al Rally dei mille laghi del 1958 grazie a due esemplari di Giulietta.\nL'Alfa Romeo torn\u00f2 in Formula 1 negli anni sessanta fornendo ad alcune squadre il propulsore senza per\u00f2 partecipare come costruttore. I motori destinati a questo campionato vennero installati su vetture LDS, Cooper e De Tomaso. Gli anni sessanta furono costellati da successi. Le vittorie in questa categoria iniziarono con la Giulia GTA e proseguirono con le sue versioni successive. Con queste vetture l'Alfa Romeo vinse autorevolmente sei campionati europei turismo (1966, 1967, 1969, 1970, 1971 e 1972). Nel 1964 l'Alfa Romeo inizi\u00f2 a partecipare ufficialmente alle corse rallistiche esordendo la Giulia TZ. Fu fatta tale scelta per contrastare la quasi contemporanea adesione della Fiat e della Lancia che decisero di partecipare alle gare con la Fiat 124 Sport Spider e la Lancia Fulvia Coup\u00e9 HF. Negli anni seguenti la casa del Biscione prese parte ai rally anche con la Giulia TI e la Giulia GTA conquistando ripetutamente la Coupe des Alpes.\nGli anni settanta.\nNegli anni settanta l'Alfa Romeo continu\u00f2 a fornire motori a scuderie minori di Formula 1. Con l'obiettivo di far esperienza nei Gran Premi preparandosi a una partecipazione diretta come costruttore, la casa del Biscione forn\u00ec dei motori V8 alla McLaren e alla March dal 1970 al 1971. In seguito l'Alfa Romeo costru\u00ec dei propulsori V12 per la Brabham, che li utilizz\u00f2 dal 1975 al 1979. La casa del Biscione torn\u00f2 ufficialmente in Formula 1 nel 1979 con la 177 senza registrare risultati di rilievo.\nQuesto decennio fu soprattutto caratterizzato dalle vittorie della Tipo 33 e delle sue derivate nel campionato del mondo sportprototipi. Nell'edizione del 1975 l'Alfa Romeo si impose nella graduatoria assoluta, mentre in quella del 1977 vinse tutte le gare della propria categoria. I piloti artefici di questi successi furono Arturo Merzario, Jacques Laffite, Jochen Mass, Derek Bell, Nino Vaccarella, Jean-Pierre Jarier, Vittorio Brambilla e Henri Pescarolo.\nDal 1979 l'Alfa Romeo \u00e8 stata fornitrice di propulsori per monoposto March di Formula 3. Tali motori derivavano da quelli montati sui modelli prodotti in serie. Negli anni settanta continu\u00f2 la partecipazione ai rally con l'Alfetta GT, l'Alfetta GTV6 e l'Alfasud. Al campionato del mondo rally la casa automobilistica del Biscione si piazz\u00f2 decima nel 1975, dodicesima nel 1976 e quattordicesima nel 1978.\nGli anni ottanta.\nNegli anni ottanta l'Alfa Romeo continu\u00f2 a partecipare al campionato di Formula 1 con le monoposto 182, 183T, 184T e 185T. Furono schierate dal 1982 al 1985 con scarse soddisfazioni e senza vincere neppure un Gran Premio. Il miglior risultato della casa del Biscione ottenuto nel suo ritorno in Formula 1 fu il sesto posto nel campionato costruttori del 1983. Per la stagione 1987 l'Alfa Romeo firm\u00f2 un contratto con la Ligier per la fornitura di propulsori. Questo accordo fu per\u00f2 annullato dopo l'acquisizione della casa del Biscione da parte del gruppo Fiat. L'Alfa Romeo costru\u00ec anche propulsori per l'Osella dal 1983 al 1988, e questa fu la sua ultima apparizione in Formula 1.\nNegli anni ottanta arrivarono i successi in Formula 3. In questo campionato l'Alfa Romeo ha vinto complessivamente (come fornitrice di motori di motori) dieci campionati europei, cinque Coppe Europa e una ventina di campionati nazionali organizzati in Italia, Francia, Germania, Svizzera e Scandinavia\nI motori del Biscione ottennero anche delle vittorie in Sud America, dove l'Alfa Romeo vinse diversi campionati sudamericani di Formula 3.\nIn questo decennio l'Alfa Romeo continu\u00f2 la partecipazione ai rally con la 75 e la 33. Nel campionato del mondo di rally le vetture della casa automobilistica del Biscione si piazzarono al decimo posto nel 1984 ed al quattordicesimo nel 1985.\nTra il 1982 e il 1985, con la GTV6, l'Alfa Romeo conquist\u00f2 altri quattro campionati europei turismo, questa volta consecutivi. Negli anni ottanta la casa del Biscione si aggiudic\u00f2 anche diversi campionati nazionali turismo grazie alle vittorie conquistate dalla 75.\nGli anni novanta e duemila.\nGli anni novanta sono stati il periodo di maggior successo della 155 nei campionati nazionali turismo. Nel 1993 esord\u00ec la 155 V6 TI DTM, ovvero una versione che disponeva della trazione integrale e di un motore V6 da 2500\u00a0cm\u00b3 capace di erogare 420 CV di potenza. Nell'anno del debutto, la vettura vinse con Nicola Larini il Deutsche Tourenwagen Masters (DTM) interrompendo il dominio delle vetture tedesche.\nGli anni duemila furono invece il decennio delle vittorie della 156. Con essa la casa del Biscione si \u00e8 aggiudicata, oltre alcuni campionati minori, quattro titoli europei turismo piloti dal 2000 al 2003 e tre campionati europei turismo marche dal 2000 al 2002.\nGli anni duemiladieci.\nNel novembre 2017 \u00e8 stato annunciato da Sergio Marchionne il ritorno del marchio Alfa Romeo in Formula 1 per la stagione 2018, come \"title sponsor\" del team Sauber, con il quale la casa italiana ha portato avanti anche una cooperazione tecnologica, tecnica e commerciale.\nCi\u00f2 ha determinato un cambio del nome ufficiale del team svizzero, che \u00e8 stato rinominato \"Alfa Romeo Sauber F1 Team\"; dal punto di vista dell'immagine, la livrea delle vetture elvetiche \u00e8 caratterizzata dallo storico Rosso Alfa abbinato al bianco e dal marchio della casa del Biscione.\nNel campionato mondiale di Formula 1 2019 la scuderia cambia nome in \"Alfa Romeo Racing\", con la scomparsa del marchio Sauber, e la livrea della nuova vettura, la C38, presenta lo storico logo del Quadrifoglio Alfa Romeo.\nA partire dall'edizione 2020 della Formula 1, a seguito di un ulteriore accordo di sponsorizzazione con la compagnia petrolifera polacca PKN Orlen, il team viene rinominato \"Alfa Romeo Racing ORLEN\".\nGli \"alfisti\".\nIl termine \"alfista\", che nacque con la Giulietta negli anni cinquanta, definisce un conducente di una vettura Alfa Romeo oppure un appassionato del marchio del Biscione. Nel corso degli anni gli alfisti hanno costituito, sia in Italia che in altri Paesi, numerosi club. Ad Arese ha sede il RIAR (acronimo di \"Registro Italiano Alfa Romeo\"), che \u00e8 il club ufficiale dell'Alfa Romeo.\nTra gli alfisti \"immaginari\", presenti nelle opere di finzione, degno di nota \u00e8 Paolo Bitta, uno dei personaggi protagonisti della sitcom italiana \"Camera Caf\u00e9\", interpretato da Paolo Kessisoglu, caratterizzato dal non riuscire nemmeno ad avvicinarsi ad automobili di marchi diversi da quello di Arese.\nLe Alfa Romeo in dotazione alle forze dell'ordine.\nLe Alfa Romeo sono sempre state tra le automobili pi\u00f9 utilizzate dai corpi di pubblica sicurezza italiani; tale tradizione inizi\u00f2 negli anni cinquanta con l'acquisto di alcune vetture da parte della Polizia di Stato. Il primo modello utilizzato come auto di servizio fu la 1900, che venne soprannominata \"Pantera\" per via del colore nero prescelto, delle forme aggressive e delle prestazioni scattanti; tale soprannome, negli anni, divent\u00f2 molto popolare per indicare le auto della Polizia in generale. Le Alfa Romeo utilizzate da tale corpo di polizia cambiarono per\u00f2 livrea gi\u00e0 alla fine degli anni cinquanta diventando di colore verde chiaro. Nel 1975 mutarono nuovamente colorazione divenendo azzurre e bianche.\nLa prima vettura acquistata dall'Arma dei Carabinieri fu invece la Matta, che fu acquistata anche dalla Polizia di Stato. Poi fu la volta della Giulietta, che venne utilizzata anch'essa da entrambi i corpi di polizia. I modelli in dotazione negli anni sessanta furono invece la Giulia e la 2600: la prima era fornita ad entrambi i corpi, mentre la seconda alla sola Polizia. Nel decennio citato si cominci\u00f2 ad utilizzare il soprannome \"Gazzella\" per designare le vetture dei militari dell'Arma, scelto per sottolineare, anche in questo caso, le prestazioni scattanti delle vetture impiegate. Per quanto riguarda la loro livrea, le auto in servizio all'Arma dei Carabinieri passarono, nel 1969, dall'originale colore caki a una livrea blu scuro. I modelli Alfa Romeo che furono in dotazione ai due corpi di polizia nei decenni successivi furono l'Alfasud, l'Alfetta, la Nuova Giulietta, la 33, la 75, la 90, la 155, la 156 e la 159.\nAutovetture Alfa Romeo sono fornite anche ad altri corpi di polizia e sicurezza italiani quali la Guardia di Finanza, la Polizia penitenziaria, il Corpo forestale dello Stato, la Polizia provinciale, la Polizia municipale e i vigili del fuoco.\nVetture della casa del Biscione sono state anche utilizzate da molte forze dell'ordine non italiane. In ambito europeo, modelli Alfa Romeo sono stati adoperati come auto di servizio da varie forze dell'ordine tra cui quelle sammarinesi, maltesi, svizzere, tedesche, belghe, olandesi ed ucraine. La casa del Biscione ha venduto per decenni i suoi modelli alle polizie europee a partire dalla Giulia fino ad arrivare alla 156. Vetture Alfa Romeo sono state utilizzate anche in Oceania ed in Asia: la 156, la GT e la MiTo sono state ad esempio vendute alla polizia australiana, mentre la 164 a quella di Taiwan. Anche in Nordafrica sono stati adottati modelli Alfa Romeo: la 147, ad esempio, \u00e8 stata auto di servizio della polizia tunisina.\nI musei.\nIl museo storico dell'Alfa Romeo, fortemente voluto da Giuseppe Luraghi, \u00e8 stato aperto il 18 dicembre 1976 ed \u00e8 situato all'interno dell'area dell'ex stabilimento di Arese nei pressi del Centro Direzionale. Si sviluppa su sei livelli e copre una superficie di 4.800 m\u00b3. Dopo essere stato chiuso al pubblico dal febbraio 2011, il museo \u00e8 stato riaperto il 30 giugno 2015.\nL'Alfa Romeo \u00e8 proprietaria di 250 vetture e 150 motori storici. Di questi, 110 modelli, 25 motori automobilistici e 15 propulsori aeronautici sono esposti al museo di Arese, che possiede almeno un esemplare di ogni vettura assemblata dalla casa del Biscione. Il parco auto del museo comprende auto prodotte in serie, modelli da competizione, prototipi e concept car, e il 60% di essi \u00e8 ancora funzionante. Molte di queste vetture sono pezzi unici. Il museo di Arese ospita anche foto d'epoca e manifesti promozionali che sono stati raccolti dal \"Centro Documentazione Storica\".\nUn altro spazio di rilievo che espone autovetture della casa del Biscione \u00e8 il museo Alfa Romeo \"Fratelli Cozzi\" di Legnano, nella citt\u00e0 metropolitana di Milano, ospitato nel piano interrato dell'omonimo concessionario. Quest'ultimo, che \u00e8 stato aperto nel 1955, \u00e8 il pi\u00f9 antico concessionario Alfa Romeo del mondo ancora in attivit\u00e0. Il museo, fortemente voluto da Pietro Cozzi, fondatore del concessionario, \u00e8 stato aperto nel 2015 e ospita una cinquantina di modelli Alfa Romeo, tra cui due esemplari con caratteristiche uniche: la 155 2.0 turbo 16v Q4 che nel 1992 conquist\u00f2 il record mondiale di velocit\u00e0 - per la sua categoria - sul Bonneville Speedway e la sola Giulia TI Super realizzata con colorazione fumo di Londra, che \u00e8 una gradazione di grigio particolarmente in voga all'epoca.\nLe sponsorizzazioni.\nL'Alfa Romeo ha sponsorizzato molti eventi sportivi. Nel 2010, per il centenario di fondazione, ha sponsorizzato la rievocazione storica della Mille Miglia con l'iscrizione di cinque modelli provenienti dal museo storico Alfa Romeo. Nell'ambito della stessa ricorrenza ha anche patrocinato il Goodwood Festival of Speed, evento che aveva gi\u00e0 sostenuto in precedenza.&lt;ref name=\"italiaspeed.com/alfa_romeo\"&gt;&lt;/ref&gt;\nDal 2007 al 2016 l'Alfa Romeo ha sponsorizzato e fornito le \"safety car\" al campionato mondiale Superbike. I modelli che si sono avvicendati in questo ruolo sono la 159 Sportwagon, la MiTo, la Giulietta e la 4C. Sempre nel mondo delle due ruote, per lunga parte degli anni duemila, l'Alfa Romeo si \u00e8 legata come sponsor e fornitore alla Ducati (sia nelle derivate di serie che in MotoGP).\nLa casa del Biscione si \u00e8 impegnata anche nella nautica sponsorizzando barche a vela. Nel 2002 \u00e8 stata varata l'omonima imbarcazione che ha conquistato 74 regate, inclusa la Sydney-Hobart del 2002. L'evoluzione del natante, battezzata \"Alfa Romeo II\", \u00e8 stata commissionata nel 2005 e misurava 30 m di lunghezza: questa barca a vela nel 2009 ha infranto il record di traversata per monoscafi relativo alla regata Transpacific Yacht Race, compiendo l'attraversamento in 5 giorni, 14 ore, 36 minuti e 20 secondi, e si \u00e8 aggiudicata nuovamente la Sydney-Hobart. A met\u00e0 del 2008 \u00e8 stata varata l\"Alfa Romeo III\". Tale imbarcazione misurava 21,4 m di lunghezza totale e i suoi interni si ispiravano all'8C Competizione.\nNel 2008 Alfa Romeo sarebbe dovuta essere presente come sponsor sulla KTM di Matteo Graziani al via della Parigi-Dakar, salvo il successivo annullamento della gara.\nDal 2013-2014 il marchio Alfa Romeo \u00e8 presente anche nel mondo del calcio. Ha debuttato infatti come sponsor di maglia sulle divise dell'Eintracht Francoforte, club tedesco della Bundesliga. Dal 2017-2018 \u00e8 diventata sponsor ufficiale della squadra di calcio spagnola del Valencia CF."}
{"id": "2081071", "revid": "149727", "url": "https://it.wikipedia.org/wiki?curid=2081071", "title": "Landkreis Vechta", "text": ""}
{"id": "2081075", "revid": "339392", "url": "https://it.wikipedia.org/wiki?curid=2081075", "title": "55\u00b0 Brigata F.lli Rosselli", "text": ""}
{"id": "2081079", "revid": "92723", "url": "https://it.wikipedia.org/wiki?curid=2081079", "title": "Shining (serie)", "text": "Shining \u00e8 una serie di videogiochi di ruolo tattici a tema fantasy. I capitoli della serie sono stati pubblicati da SEGA.\nIl primo videogioco della serie, \"Shining in the Darkness\", e \"Shining Soul\", pubblicati rispettivamente nel 1991 per Mega Drive e nel 2002 per Game Boy Advance, sono dei dungeon crawler, mentre altri, come \"Shining Force\" e \"Shining Force Feather\", pubblicati rispettivamente nel 1992 per Mega Drive e nel 2009 per Nintendo DS, sono videogiochi di ruolo d'azione con elementi da videogioco strategico a turni. L'ultimo capitolo, \"Shining Resonance\", sviluppato da Media.Vision e O-Two Inc., \u00e8 stato pubblicato da SEGA nel 2014 per PlayStation 3 solo in Giappone; una rimasterizzazione, \"Shining Resonance Refrain\", \u00e8 stata pubblicata nel 2018 per PlayStation 4, Nintendo Switch, Xbox One e Microsoft Windows in tutto il mondo.\nSerie combattimenti:\nSerie remake:"}
{"id": "2081081", "revid": "287204", "url": "https://it.wikipedia.org/wiki?curid=2081081", "title": "4\u00b0 Brigata Garibaldi", "text": ""}
{"id": "2081090", "revid": "15756", "url": "https://it.wikipedia.org/wiki?curid=2081090", "title": "Husqvarna CR", "text": "La Husqvarna CR \u00e8 una categoria di motocicletta con motore a due tempi della casa motociclistica Husqvarna presentata nel 1972 con la 400, questa moto \u00e8 stata prodotta in varie cilindrate (50, 65, 125, 250\u00a0cm\u00b3 e 360-390-400-430).\nQuesta serie \u00e8 stata accompagnata a partire dal 2002 dalla Husqvarna TC che si contraddistingue per il motore a quattro tempi.\n50 &amp; 65.\nIntrodotte nel mercato a met\u00e0 del 2010.\n125.\nSi trattava di una moto destinata alle competizioni del motocross a partire dal 1975, il propulsore era un motore a due tempi raffreddato ad aria.\nNel 1984 viene utilizzato il sistema di raffreddamento a liquido e si passa da un sistema Doublecross al Monocross a leveraggi, inoltre c'\u00e8 il passaggio dal motore 55,75x51 a 55x52,5 che cambia nuovamente misure nel 1988 diventando 56x50,6, cambia nuovamente misure nel 1997 diventando 54x54,5,\nNel 1985 si passa da un sistema frenante a tamburo integrale a disco anteriore, mentre nel 1989 si passa al sistema a disco integrale,\nNel 1988 con l'acquisizione da parte di Cagiva l'anno precedente, si cambia blocco motore e telaio, presi direttamente dalla Cagiva WMX e s'introduce il sistema allo scarico CTS (Cagiva Tourque System), che nel 1989 non presenter\u00e0 pi\u00f9 le scritte Cagiva, ma Husqvarna e il sistema di scarico cambier\u00e0 nome in HTS (Husqvarna Torque System),\nNel 1990 viene montata una nuova forcella a steli rovesciati.\nNel 2000 e poi nel 2006 si ha una nuova veste che riduce le dimensioni della stessa.\nNel 2009 si ha un nuovo telaio e la riduzione delle dimensioni dei portanumeri laterali.\n250.\nSi trattava di una moto destinata alle competizioni del motocross a partire dal 1973, il propulsore era un motore a due tempi raffreddato ad aria.\nNel 1984 viene utilizzato il sistema di raffreddamento a liquido,\nNel 1985 si passa da un sistema Doublecross al Monocross a leveraggi e si passa da un sistema frenante a tamburo integrale a disco anteriore, mentre nel 1989 si passa al sistema a disco integrale,\nNel 1987 c'\u00e8 il passaggio dal motore dalle misure 69,5x65 a 70x64, cambiando ulteriormente nel 1999 diventando 66,4x72,\nNel 1989 viene montata una nuova forcella a steli rovesciati e s'introduce il sistema allo scarico HTS (Husqvarna Torque System).\nNel 2000 si ha una nuova veste che riduce le dimensioni della stessa.\nIl 2005 \u00e8 stato l'ultimo anno di produzione del modello.\n360-390-400-430.\nFu introdotta nel 1972 con la cilindrata 400\u00a0cm\u00b3, l'anno successivo 1973 ridotta a 360\u00a0cm\u00b3, l'anno successivo 1974 maggiorata a 390\u00a0cm\u00b3, nel 1981 viene maggiorata a 430\u00a0cm\u00b3 e prodotta fino al 1989.\nNel 1985 viene utilizzato il sistema di raffreddamento a liquido e si passa da un sistema Doublecross al Monocross a leveraggi,\nNel 1986 si passa da un sistema frenante a tamburo integrale a disco anteriore."}
{"id": "2081092", "revid": "767487", "url": "https://it.wikipedia.org/wiki?curid=2081092", "title": "Nisroch", "text": "Secondo la Bibbia, Nisroch \u00e8 un dio assiro dell'agricoltura, nel cui tempio Sennacherib stava pregando mentre fu assassinato. (2 Re 19:37; Isaia 37:38). Etimologicamente, il nome significa \"aquila\". L'aquila occorre anche come idolo del dio. \nLa sua identificazione come dio in Mesopotamia \u00e8 insicura. Alcuni suggeriscono si tratti di Nusku dio sumerico, e poi assiro, della luce e del fuoco."}
{"id": "2081099", "revid": "984922", "url": "https://it.wikipedia.org/wiki?curid=2081099", "title": "Rousillon Rupes", "text": "Rousillon Rupes \u00e8 una scarpata situata sulla superficie di Titania, il maggiore dei satelliti di Urano, lunga approssimativamente 400\u00a0km.\nLa formazione deve il suo nome, regolato dall'Unione Astronomica Internazionale, al toponimo francese di Rossiglione, un luogo citato nella commedia shakespeariana \"Tutto \u00e8 bene quel che finisce bene\"."}
{"id": "2081105", "revid": "767487", "url": "https://it.wikipedia.org/wiki?curid=2081105", "title": "Hassuna", "text": "Hassuna o anche Tell Hassuna \u00e8 un antico sito mesopotamico situato in Iraq a 35\u00a0km a sud di Mosul.\n\u00c8 una collina di 200 m x 150 m che presenta 3 livelli di occupazione associati a differenti periodi storici: dal periodo hassuniense, passando per il periodo di Samarra, fino al periodo halaffiense."}
{"id": "2081108", "revid": "1543377", "url": "https://it.wikipedia.org/wiki?curid=2081108", "title": "Funeral for a Friend/Love Lies Bleeding", "text": "Funeral for a Friend/Love Lies Bleeding \u00e8 una suite progressive composta ed interpretata dall'artista britannico Elton John; il testo di \"Love Lies Bleeding\" \u00e8 di Bernie Taupin.\nI brani.\nIn generale, \"Funeral for a Friend/Love Lies Bleeding\" rappresenta il riassunto di tutta la filosofia stilistica e compositiva eltoniana, con accordi possenti, voce calda e curata, pianoforte di contorno e una miscela tra l'allegra follia dei suoi spettacoli e la solennit\u00e0 della tecnica pianistica.\nI due brani sono da considerarsi grandi espressioni del progressive rock, in assoluto due delle tracce pi\u00f9 studiate dell'intero album di provenienza (\"Goodbye Yellow Brick Road\" del 1973, uno dei maggiori successi artistici e commerciali di Elton); la loro importanza \u00e8 stata riconosciuta da autorevoli riviste. Nel 1978 sono stati pubblicati come singolo nel Regno Unito, con i brani \"We All Fall In Love Sometimes/Curtains\" sulla facciata B.\nFuneral for a Friend: 00:00 - 05:10.\nIl primo brano \u00e8 un pezzo strumentale praticamente perfetto nel suo genere, dove viene messo particolarmente in evidenza il piano, ma anche la chitarra di Davey Johnstone, il basso di Dee Murray e la batteria di Nigel Olsson spiccano in maniera notevole. Il tecnico David Hentschel \u00e8 presente al sintetizzatore ARP 2500, conferendo eleganza e solennit\u00e0 al pezzo attraverso le varie parti stilisticamente disparate. Elton cre\u00f2 \"Funeral for a Friend\" pensando al tipo di musica che avrebbe voluto al suo funerale: \"Gus Dudgeon aveva sempre detto che avrei fatto uno strumentale, e un giorno ero davvero gi\u00f9 di morale e mi dissi: 'Che tipo di musica vorrei sentire al mio funerale?'. Mi \u00e8 sempre piaciuta la musica dei funerali; mi piace la musica molto triste, di ogni tipo\".\nIl brano inizia in maniera macabra (da notare la presenza di un imponente organo nella intro), poi mentre tutto tace fa la sua comparsa con solennit\u00e0 il pianoforte di Elton, che viene via via accompagnato da tutti gli altri strumenti in perfetta simbiosi tra loro. Sembrano esserci delle influenze wagneriane, simili a quelle che interesseranno Jim Steinman (il quale due anni pi\u00f9 tardi creer\u00e0 \"Bat Out of Hell\"). Dopo vari virtuosismi, \"Funeral for a Friend\" culmina nel rock di \"Love Lies Bleeding\". \u00c8 stata comunque disgiunta spesso da quest'ultima nel corso di numerosi live (si pensi per esempio al live in Russia del 1979: Elton, al pianoforte e accompagnato solamente da Ray Cooper alle percussioni, unisce il pezzo a \"Tonight\", proveniente dall'album \"Blue Moves\" del 1976; la versione dei due brani eseguiti in medley nel corso del tour del 1977 \u00e8 stata inserita dalla rivista \"Rolling Stone\" tra le 10 migliori versioni acustiche di tutti i tempi di canzoni rock).\nLove Lies Bleeding: 05:11 - 11:08.\n\"Love Lies Bleeding\" \u00e8 collegata al precedente strumentale da una serie di accordi che diventano via via pi\u00f9 sferzanti. Mette in evidenza i cori formati principalmente dalla Elton John Band (Dee Murray, Nigel Olsson e Davey Johnstone). Il chitarrista Davey Johnstone si fa ben sentire soprattutto nella parte strumentale del brano tra un ritornello e l'altro, cos\u00ec come nel maestoso finale. Il titolo del brano significa letteralmente \"L'Amore Giace Sanguinando\" e il testo di Taupin, che potrebbe rispecchiare la fine di un romanzo, parla per l'appunto di una storia d'amore evidentemente finita male. \"Love Lies Bleeding\" rimane un classico eltoniano nei live, ed \u00e8 stata eseguita numerose volte dal vivo insieme a \"Funeral for a Friend\".\nCover.\nDei due brani esiste una cover eseguita dai Dream Theater nel loro album \"A Change of Seasons\", mentre \"Love Lies Bleeding\" \u00e8 stata eseguita dalla band \"Tr\u00e8s Bien!\" nel talent show \"The Next Great American Band\"."}
{"id": "2081109", "revid": "767487", "url": "https://it.wikipedia.org/wiki?curid=2081109", "title": "Moda (gruppo musicale)", "text": "I Moda sono stati un gruppo musicale new wave nato all'inizio degli anni '80 a Firenze, in contrapposizione alla tendenza darkwave della scena fiorentina dell'epoca.\nBiografia.\nSi formano a Firenze nei primi anni ottanta da musicisti che erano per la maggior parte provenienti dalla citt\u00e0 di Arezzo: Andrea Chimenti (voce), Nicola Bonechi (batteria), Marco Bonechi (basso), Fabrizio Barbacci (chitarra), ai quali si aggiunsero Fabio Galavotti da Riccione e Fabio Chiappini da Fabro, entrambi alle tastiere.\nNel 1984 partecipano assieme a Litfiba, Diaframma e Underground Life alla prima compilation di new wave indipendente italiana \"Catalogue Issue\" (con i brani Nubi d'oriente e La voce) edita dall'etichetta fiorentina I.R.A..\nNel 1986 il primo album \"Bandiera\", prodotto da Alberto Pirelli, \u00e8 considerato tra i migliori dischi di rock indipendente degli anni ottanta. Al suo interno convivono brani come \"Ombre e Angeli\", decisamente ancorati al lato pop della new wave, e brani orientati al suono anni '70 di David Bowie. L'ultimo brano del disco \"Camminando su una ragnatela\" \u00e8 cantato insieme a Piero Pel\u00f9, all'epoca compagno di etichetta con i Litfiba.\nIl legame con le sonorit\u00e0 del \"duca bianco\" si salda l'anno seguente con la pubblicazione di \"Canto Pagano\", co-prodotto da Mick Ronson, gi\u00e0 chitarrista di David Bowie.\nNel 1989 in occasione del lancio promozionale del terzo disco \"Senza Rumore\" partecipano al programma di Renzo Arbore \"International DOC club\" con il brano \"Polvere\"..\nPurtroppo il disco non riesce ad avere il successo sperato, nonostante il lancio del nuovo rock italiano operato parallelamente dai Litfiba con Pirata, probabilmente per un avvicinamento verso il pop non gradito soprattutto dai fan della prima ora e non cos\u00ec riuscito nell'immediatezza\nDopo alterne vicende il gruppo si sciolse nello stesso anno, alcuni dei componenti lasciarono l'ambito musicale, altri come Andrea Chimenti proseguirono nella loro attivit\u00e0, altri ancora come Fabrizio Barbacci si affermarono come produttori di successo (Negrita, Ligabue, Nannini, Renga)."}
{"id": "2081112", "revid": "6923", "url": "https://it.wikipedia.org/wiki?curid=2081112", "title": "KTM SX-F", "text": "Le SX-F della KTM sono motociclette da motocross con motore a quattro tempi, prodotte in diverse cilindrate.\n250.\nDisponibile a partire dal 2005; il motore ha misure di alesaggio e corsa rispettivamente di 76 e 54,8 mm. La versione presentata alla fine del 2009 presenta delle modifiche soprattutto nel reparto sospensivo e in una nuova geometria del canotto di sterzo.\n350.\nPortata nei campi di gara a partire dal 2010, venne messa a disposizione di tutti a partire dal 2011.\n400.\nProdotta a partire dal 2000 fino al 2002, con il motore nelle misure 89 x 64.\n450.\nProdotta a partire dal 2003 con il motore nelle misure 95 x 63,4, poi dal 2007 le misure sono passate a 97 x 60,8."}
{"id": "2081116", "revid": "287204", "url": "https://it.wikipedia.org/wiki?curid=2081116", "title": "Federazione cestistica dell'Etiopia", "text": "La Federazione cestistica dell'Etiopia \u00e8 l'ente che controlla e organizza la pallacanestro in Etiopia.\nLa federazione controlla inoltre la nazionale di pallacanestro dell'Etiopia. Ha sede a Addis Abeba e l'attuale presidente \u00e8 Murugeta Mekonnin.\n\u00c8 affiliata alla FIBA dal 1949 e organizza il campionato di pallacanestro etiopiano."}
{"id": "2081120", "revid": "180559", "url": "https://it.wikipedia.org/wiki?curid=2081120", "title": "Federazione cestistica del Gabon", "text": "La Federazione cestistica del Gabon \u00e8 l'ente che controlla e organizza la pallacanestro in Gabon.\nLa federazione controlla inoltre la nazionale di pallacanestro del Gabon e ha sede a Libreville.\n\u00c8 affiliata alla FIBA dal 1965 e organizza il campionato di pallacanestro del Gabon."}
{"id": "2081122", "revid": "1543377", "url": "https://it.wikipedia.org/wiki?curid=2081122", "title": "Maria Simma", "text": "Biografia.\nMaria Agata Simma, meglio conosciuta come Maria Simma, nacque il 5 febbraio 1915 a Sonntag, in Austria, da Giuseppe Antonio e Aloisa Rinderer. Le umili condizioni della famiglia la portarono a lavorare come bambinaia e domestica.\nMolto religiosa, frequent\u00f2 assiduamente i corsi di religione del suo curato, Kari Fritz; tent\u00f2 anche di farsi suora, ma dovette rinunciare, dopo essere stata rimandata a casa per tre volte a causa della gracile costituzione.\nVisse successivamente in casa del padre, accudendolo fino a quando egli mor\u00ec, nel 1947. In seguito visse da sola, in disagiate condizioni economiche, occupandosi dell'orto e accettando anche gli aiuti di gente caritatevole.\nFormatasi spiritualmente durante i soggiorni in convento, si consacr\u00f2 alla Madonna, impegnandosi a intercedere per le anime del purgatorio mediante la preghiera, i sacrifici e l'apostolato. Aiutava anche i bambini a prepararsi alla Prima Comunione, dimostrandosi all'altezza del compito.\nAll'et\u00e0 di venticinque anni, nel 1940, avrebbe cominciato a entrare in contatto con le anime del purgatorio; all'inizio pochi casi all'anno, ma dal 1954 contatti pressoch\u00e9 continui, sia di giorno che di notte.\nLa sua esperienza, descritta successivamente in diversi libri, la rese nota in Austria e all'estero; innumerevoli furono le conferenze da lei tenute, per sensibilizzare la gente sulle richieste di preghiera delle anime del purgatorio.\nMor\u00ec a ottantanove anni il 16 marzo del 2004.\nA colloquio con le anime del purgatorio.\nNel libro-intervista di Nicky Eltz citato in bibliografia, Maria Simma esponeva i punti pi\u00f9 significativi emersi nei suoi contatti con le anime del purgatorio.\nPremetteva che, a differenza degli spiritisti, \u00abNoi non abbiamo il permesso di evocare i morti...nel mio caso, mai li ho chiamati, mai li chiamo e mai li chiamer\u00f2. Ges\u00f9 ha permesso questa mia esperienza attraverso Sua Madre.\u00bb\nAffermava di non essere stata la sola ad avere contatti con le anime del purgatorio: \u00ab(Di esperienze come la mia) ce ne sono diverse, alcune famose, altre non conosciute. Padre Pio ha spesso visto le anime del purgatorio, poi ancora Santa Caterina da Genova, San Giovanni Bosco e Santa Brigida di Svezia.\u00bb\nDurante la sua singolare esperienza \u00e8 entrata in contatto successivamente con tre vescovi, deputati alla sua diocesi: il primo, Franz Tschann, l'avrebbe \u00abapprovata silenziosamente\u00bb, il secondo, Bruno Wechner, l'avrebbe \u00abattivamente appoggiata\u00bb, mentre il terzo, Klaus K\u00fcng, \u00abnon si \u00e8 ancora espresso\u00bb. Maria Simma fu seguita, dal 1938 al 1976, dal parroco di Sonntag, padre Alphons Matt, che l'aiut\u00f2 e le fu amico. Dal 1976 ebbe come padre spirituale padre Fridolin Bischof, nuovo parroco di Sonntag, che disse: \u00abColoro che professano un'autentica fede cristiana ed una profonda piet\u00e0 possono essere gli esempi migliori per gli altri che, con il loro aiuto, riescono a restare sulla retta via. Maria \u00e8 tra costoro\u00bb.\nSecondo la mistica austriaca, le anime chiedono di essere aiutate da noi con la preghiera, la recita del rosario e soprattutto con la messa. Tra le critiche rivolte dalle anime ad alcune consuetudini attuali, particolare rilievo avrebbe, secondo la Simma, l'abitudine di somministrare la Comunione in mano: \u00abIn condizioni normali, solo le mani consacrate dei sacerdoti devono distribuire la Comunione\u00bb.\nPer quanto riguarda le apparizioni mariane, sottolineava i frutti importantissimi che ne sono derivati, in particolare le conversioni, citando Lourdes, Rue de Bac, F\u00e1tima e anche Medjugorje.\nRicordava inoltre che il Signore \u00abci avverte con disastri ecologici naturali e causati dall'uomo, tra cui vi sono i terremoti, le grandi carestie e le pesti, di cui l'AIDS non \u00e8 l'ultima. Nessuno pu\u00f2 negare che queste cose continuano di fatto a verificarsi e con una regolarit\u00e0 impressionante. Ma una cosa per la quale pochissimi sono preparati \u00e8 un crollo dell'economia mondiale che metter\u00e0 i grandi e i potenti letteralmente in ginocchio\u00bb."}
{"id": "2081126", "revid": "188323", "url": "https://it.wikipedia.org/wiki?curid=2081126", "title": "KTM SX-F 450", "text": ""}
{"id": "2081127", "revid": "188323", "url": "https://it.wikipedia.org/wiki?curid=2081127", "title": "KTM SX-F 400", "text": ""}
{"id": "2081128", "revid": "188323", "url": "https://it.wikipedia.org/wiki?curid=2081128", "title": "KTM SX-F 250", "text": ""}
{"id": "2081130", "revid": "188323", "url": "https://it.wikipedia.org/wiki?curid=2081130", "title": "Yamaha YZ 85", "text": ""}
{"id": "2081131", "revid": "188323", "url": "https://it.wikipedia.org/wiki?curid=2081131", "title": "Yamaha YZ 80", "text": ""}
{"id": "2081132", "revid": "188323", "url": "https://it.wikipedia.org/wiki?curid=2081132", "title": "Yamaha YZ 125", "text": ""}
{"id": "2081134", "revid": "188323", "url": "https://it.wikipedia.org/wiki?curid=2081134", "title": "Yamaha YZ 250", "text": ""}
{"id": "2081135", "revid": "188323", "url": "https://it.wikipedia.org/wiki?curid=2081135", "title": "Yamaha YZ 400", "text": ""}
{"id": "2081136", "revid": "188323", "url": "https://it.wikipedia.org/wiki?curid=2081136", "title": "Yamaha YZ 465", "text": ""}
{"id": "2081137", "revid": "188323", "url": "https://it.wikipedia.org/wiki?curid=2081137", "title": "Yamaha YZ 490", "text": ""}
{"id": "2081138", "revid": "188323", "url": "https://it.wikipedia.org/wiki?curid=2081138", "title": "Suzuki RM 65", "text": ""}
{"id": "2081139", "revid": "729019", "url": "https://it.wikipedia.org/wiki?curid=2081139", "title": "Stazione di Ragusa", "text": "La stazione di Ragusa \u00e8 una stazione ferroviaria passante di superficie situata nel centro della citt\u00e0 di Ragusa, al km 306+233 della Ferrovia Siracusa-Gela-Canicatt\u00ec. Ha un traffico viaggiatori pendolare di massima diretto verso Modica, i centri vicini e in misura minore verso Siracusa e il Polo petrolchimico di Gela. \u00c8 di fermata per tutti i treni. La stazione di Ragusa, inserita nel progetto PEGASO da RFI \u00e8 stata oggetto di riqualificazione interna (e adeguamento alle normative di sicurezza vigenti) del fabbricato viaggiatori, ripristinandone gli accessi originari.\nStoria.\nLa stazione, in origine denominata \"Ragusa Superiore\", venne attivata il 18 giugno 1893 in seguito alla costruzione della ferrovia realizzata dalla Societ\u00e0 per le Strade Ferrate della Sicilia per il collegamento tra i numerosi e importanti centri abitati del siracusano, ragusano e nisseno con i porti per l'imbarco delle merci di Siracusa e di Licata. A causa della difficile orografia del percorso tra Ragusa Ibla e Ragusa \"Superiore\", che rese molto impegnativi i lavori di costruzione della linea, il primo treno giunse a Ragusa solo il 19 aprile del 1896. Dal 1906 la stazione pass\u00f2 sotto la giurisdizione delle Ferrovie dello Stato. Negli anni trenta, (in seguito alla creazione della provincia, sotto il regime fascista), la stazione fu ingrandita e dotata di un ampio scalo merci. \nDal 1922 al 1950 Ragusa fu anche capolinea della ferrovia a scartamento ridotto Ragusa - Vizzini/Siracusa la cui stazione SAFS venne costruita affiancata a quella delle Ferrovie dello Stato.\nDagli anni ottanta la stazione ha visto il calo progressivo del traffico viaggiatori e pi\u00f9 marcatamente di quello merci; con il cambio orario del 1998 \u00e8 stata soppressa anche la carrozza diretta Ragusa-Roma Termini che era stata istituita al tempo dell'erezione a capoluogo di Provincia. Da allora il traffico della stazione \u00e8 esclusivamente regionale. Nel settembre 2008 venne disposta la chiusura dello scalo merci; nel medesimo anno fu ipotizzata l'istituzione di un servizio ferroviario metropolitano che utilizzasse parte della linea ferroviaria esistente che sottopassa la citt\u00e0.\nDa domenica 28 marzo 2010 fu sospeso il servizio nei giorni festivi e domenicali. Dall'11 gennaio 2012 \u00e8 stata disposta la chiusura al pubblico del fabbricato di stazione.\nCaratteristiche.\nLa stazione venne costruita alla periferia sud del centro abitato in corrispondenza della zona di espansione ma con il passare degli anni la citt\u00e0 ha finito con l'inglobare la stazione in pieno centro urbano. La stazione consiste di un fabbricato, in tradizionale stile ferroviario a due livelli posto ad est del fascio binari. Il fascio binari principale \u00e8 composto da 6 binari di cui il primo ed il secondo sono di ricevimento per i treni che proseguono per Siracusa e Gela con movimento passeggeri. Entrambi, sia il primo che il secondo binario, sono muniti di pensilina ma non di sottopassaggio.\nVisto il percorso elicoidale in forte discesa, in direzione Siracusa, la stazione fu dotata di piattaforma girevole e rifornitori di carbone per facilitare i movimenti delle locomotive provenienti da Ragusa Ibla e Modica. I vari binari dello scalo merci e di ricovero si trovano sul lato ovest della stazione che \u00e8 dotata, su tale lato, di un grande serbatoio rifornitore d'acqua per le locomotive a vapore. Lo scalo merci di Ragusa, sul lato ovest della stazione, era munito di piano caricatore, magazzini e di un fascio di binari tronchi; \u00e8 stato chiuso nel settembre 2008.\nScalo merci.\nLo scalo merci di Ragusa, uno dei pi\u00f9 grandi della provincia, essendo stato incluso nei tagli attivati dalla RFI \u00e8 stato chiuso nel settembre del 2008. Lo scalo serviva la stazione di Ragusa ed ha funzionato per quasi 70 anni. Posto all'estremit\u00e0 nord della stazione di Ragusa \u00e8 composto dal fabbricato merci, con piano caricatore e di un fascio binari tronco.\nBretella per la zona industriale.\nIl collegamento ferroviario all'area industriale \u00e8 stato conseguenziale allo sviluppo dell'industria degli asfalti e bitumi (ABCD - Anic) di Ragusa. La bretella percorre 1.200\u00a0m in direzione sud fino al deposito/caricatoio della ENI-Polimeri Europa dove stazionano i carri merci. La linea \u00e8 scarsamente utilizzata dall'inizio degli anni duemila.\nServizi.\nLa stazione dispone di:"}
{"id": "2081140", "revid": "188323", "url": "https://it.wikipedia.org/wiki?curid=2081140", "title": "Suzuki RM 80", "text": ""}
{"id": "2081141", "revid": "119703217", "url": "https://it.wikipedia.org/wiki?curid=2081141", "title": "Attacco del compleanno", "text": "Un attacco del compleanno \u00e8 un tipo di attacco crittografico utilizzato per la crittanalisi degli algoritmi di cifratura; \u00e8 cos\u00ec chiamato perch\u00e9 sfrutta i princ\u00ecpi matematici del paradosso del compleanno nella teoria delle probabilit\u00e0.\nL'attacco del compleanno si pu\u00f2 riassumere brevemente come segue: data una funzione f, lo scopo dell'attacco \u00e8 quello di trovare 2 numeri formula_1 tali che formula_2. Tale coppia di valori formula_1 \u00e8 chiamata collisione. Il metodo utilizzato per trovare una collisione \u00e8 semplicemente quello di valutare la funzione f per differenti valori di input che possono essere scelti casualmente o pseudo-casualmente fino a che non si ottiene lo stesso risultato. A causa del paradosso del compleanno questo metodo pu\u00f2 essere molto efficiente: specificatamente, se una funzione formula_4 restituisce i valori del suo codominio formula_5 con identica probabilit\u00e0 e la dimensione del codominio formula_5 (ossia il numero di valori possibili) \u00e8 sufficientemente grande, dopo aver valutato la funzione per circa formula_7 differenti argomenti, c'\u00e8 il 50% di probabilit\u00e0 di ottenere una coppia di valori distinti formula_8 e formula_9 per cui valga formula_10.\nPrinc\u00ecpi matematici.\nConsideriamo il seguente esperimento. Da un insieme di valori formula_5 scegliamo formula_12 valori uniformemente a caso, consentendo quindi anche ripetizioni degli stessi. Poniamo formula_13 la probabilit\u00e0 che durante l'esperimento almeno un valore sia scelto pi\u00f9 di una volta. La probabilit\u00e0 pu\u00f2 essere approssimata a\nPoniamo adesso formula_15 come il pi\u00f9 piccolo numero dei valori che abbiamo scelto, tale che la probabilit\u00e0 che possiamo aspettarci di trovare una collisione sia almeno formula_16. Invertendo l'espressione qui sopra, troviamo la seguente approssimazione\ned assegnando la probabilit\u00e0 di trovare una collisione a 0,5 arriviamo a\nPoniamo formula_19 come il numero previsto di valori che dobbiamo scegliere prima di trovare la prima collisione. Il numero pu\u00f2 essere approssimato da\nCome esempio, se viene usato un hash di 64 bit, ci sono approssimativamente 1,8 \u00d7 1019 differenti risultati. Se sono tutti equamente probabili (nel migliore dei casi), allora occorreranno approssimativamente \"solo\" 5,1 \u00d7 109 tentativi per generare una collisione utilizzando la forza bruta. Questo valore \u00e8 chiamato vincolo del compleanno e per codici di \"n\" bit pu\u00f2 essere calcolato come formula_21.\nAltri esempi sono i seguenti:\nImplicazioni in crittografia.\n\u00c8 facile vedere che se gli output della funzione sono distribuiti in modo diseguale, allora una collisione pu\u00f2 essere trovata molto pi\u00f9 velocemente. La nozione di \"bilanciamento\" di una funzione di hash quantifica la resistenza della funzione agli attacchi del compleanno e permette di stimare la vulnerabilit\u00e0 di popolari hash come l'MDx e l'SHA (Bellare e Kohno, 2004).\nLe firme digitali possono essere vulnerabili ad un attacco del compleanno. Un messaggio \"formula_22\" \u00e8 generalmente firmato prima calcolando \"formula_23\", dove \"formula_24\" \u00e8 una funzione crittografica di hash, e poi usando una qualche chiave segreta per firmare \"formula_23\". Supponiamo che Oscar voglia imbrogliare Bob inducendolo a firmare un contratto fraudolento. Oscar prepara un contratto \"formula_22\" corretto ed uno \"formula_27\" fraudolento. Oscar trova poi un certo numero di punti nel contratto per cui \"formula_22\" pu\u00f2 essere modificato senza cambiarne il significato, ad esempio inserendo delle virgole, delle linee vuote, uno o due spazi dopo una frase, sostituendo dei sinonimi ecc. Combinando queste modifiche, Oscar pu\u00f2 creare un notevole numero di varianti di \"formula_22\" che sono in pratica tutti contratti corretti. In maniera simile, crea anche un gran numero di varianti del contratto fraudolento \"formula_27\". Alla fine, Oscar applica la funzione di hash a tutte queste varianti finch\u00e9 non trova una variante del contratto corretto ed una variante di quello fraudolento che hanno lo stesso valore di hash, cio\u00e8 \"formula_31\". A questo punto, Oscar presenta a Bob la versione corretta per la firma. Dopo che Bob lo ha firmato, Oscar prende la firma e l'attacca al contratto fraudolento. Adesso la firma \"prova\" che Bob ha firmato il contratto fraudolento.\nQuesto modo di operare differisce leggermente dall'originale paradosso del compleanno dato che Oscar non guadagna nulla dall'ottenere due contratti corretti o due contratti fraudolenti con lo stesso hash. La strategia ottimale di Oscar \u00e8 quella di generare coppie costituite da un contratto corretto ed uno fraudolento. Oscar compara ogni coppia appena generata con tutte le altre, cio\u00e8 compara l'hash della copia corretta con gli hash di tutte le precedenti copie fraudolente, ed il nuovo contratto fraudolento con gli hash di tutti i precedenti contratti corretti (senza preoccuparsi di comparare l'hash del contratto fraudolento generato con tutti gli hash dei precedenti contratti fraudolenti n\u00e9 l'hash del contratto corretto generato con tutti gli hash dei precedenti contratti corretti). Le equazioni del paradosso del compleanno si applicano con \"n\" che assume il valore del numero di coppie (il numero di hash che Oscar deve generare \u00e8 \"2n\").\nPer evitare questo attacco la lunghezza dell'output di una funzione di hash utilizzata in uno schema di firma digitale deve poter essere grande abbastanza in modo che l'attacco del compleanno divenga computazionalmente non fattibile: in genere, siamo nell'ordine del doppio del numero di bit necessari per prevenire un classico attacco a forza bruta.\nL'algoritmo rho di Pollard \u00e8 un esempio di algoritmo che utilizza un attacco del compleanno per il calcolo di logaritmi discreti."}
{"id": "2081142", "revid": "188323", "url": "https://it.wikipedia.org/wiki?curid=2081142", "title": "Suzuki RM 85", "text": ""}
{"id": "2081143", "revid": "188323", "url": "https://it.wikipedia.org/wiki?curid=2081143", "title": "Suzuki RM 125", "text": ""}
{"id": "2081144", "revid": "188323", "url": "https://it.wikipedia.org/wiki?curid=2081144", "title": "Suzuki RM 250", "text": ""}
{"id": "2081146", "revid": "188323", "url": "https://it.wikipedia.org/wiki?curid=2081146", "title": "Suzuki RM 370", "text": ""}
{"id": "2081147", "revid": "188323", "url": "https://it.wikipedia.org/wiki?curid=2081147", "title": "Suzuki RM 400", "text": ""}
{"id": "2081148", "revid": "729019", "url": "https://it.wikipedia.org/wiki?curid=2081148", "title": "Moto Guzzi V75", "text": "La Moto Guzzi \"V75\" \u00e8 stata una motocicletta prodotta dalla casa motoristica di Mandello del Lario. Il modello intendeva completare verso l'alto (era spinta da un motore di 750 cm\u00b3 di cilindrata) la gamma di motociclette spinte dal motore della cosiddetta \"serie piccola\", cominciata con il V35 e V50 del 1977 e continuata con il V65 del 1982 (rispettivamente 350, 500 e 650 cm\u00b3 di cilindrata). Il nome di questi modelli era un riferimento ideale al mito della casa, la V7. \u00c8 da notare che, nella \"serie piccola\" il numero che segue la V indica la cilindrata del motore espressa in decine di cm\u00b3, mentre nella \"serie grossa\" lo stesso la indica in centinaia di cm\u00b3 (V7, V10 e V11, rispettivamente 700, 1000 e 1100 cm\u00b3 di cilindrata). La moto era caratterizzata da motore a 'V' di 90\u00b0, 750 cm\u00b3 di cilindrata, telaio a 'culla' e trasmissione secondaria cardanica.\nConcettualmente, anche se la stessa Moto Guzzi utilizz\u00f2 il nome \"V75\" per un modello specifico di moto (di cui sono descritte le caratteristiche sotto), il nome \"V75\", (parimenti con quanto avviene per V35, V50 e V65), viene utilizzato anche per indicare il solo motore, in questo caso da 750 cm\u00b3, che, con modifiche marginali e montato su diversi modelli, \u00e8 rimasto in produzione fino ad oggi.\nGuzzi V75 (originale).\nCome accennato il nome V75 fu usato dalla Guzzi per una motocicletta presentata al Motor Show 1984 ed in listino dall'anno successivo. Concepita per essere una stradale turistica, la V75 aveva la stessa carrozzeria della V35III, presentata nello stesso anno, e diversi elementi stilistici in comune con la 850 T5, di due anni prima. La moto era caratterizzata da linee squadrate (piuttosto comuni nella produzione motociclistica degli anni '80), un'ampia sella biposto, manubrio alto, ed un cupolino di media ampiezza, solidale all'avantreno. In comune con il resto della \"serie piccola\" era il telaio a doppia culla scomponibile, il forcellone monoblocco, pressofuso, in lega leggera, incernierato direttamente sul cambio, la gi\u00e0 ricordata trasmissione cardanica, l'impianto frenante a tre dischi con frenata combinata, ed altri particolari.\nIl motore della \"serie piccola\" (che, rispetto a quello della \"serie grossa, cominciata con il V7, \u00e8 caratterizzato da dimensioni generali pi\u00f9 ridotte e dal basamento scomponibile, tagliato a met\u00e0 sui supporti di banco) era stato portato alla cilindrata di 750 cm\u00b3 allungando di un cm la corsa rispetto al precedente V65, ed aveva quindi alesaggio X corsa 80X74 mm. La distribuzione era ad aste e bilancieri, e montava le nuove testate a quattro valvole per cilindro (introdotte l'anno precedente nei modelli V35 Imola II e V65 Lario), con lievi modifiche per migliorarne l'affidabilit\u00e0, rivelatasi insoddisfacente nei precedenti motori 4V. Le teste tornarono alla distribuzione a due valvole per cilindro nei successivi modelli da 750 cm\u00b3.\nPer la moto veniva dichiarata una potenza di 65 cv all'albero a 7200 giri, un peso a secco di 175 kg ed una velocit\u00e0 massima di 190 km/h. Le prove effettuate all'epoca dalla rivista \"In Moto\" rilevarono una potenza alla ruota di 59.61 \u00a0CV a 7100 giri, una coppia di 6.36 kgm a 5600 giri ed un peso in ordine di marcia (con 5 litri di carburante) di 191\u00a0kg. La velocit\u00e0 massima rilevata era di 188.7\u00a0km/h, l'accelerazione sui 400m di 12\"91 con velocit\u00e0 di uscita di 163.0\u00a0km/h, e la ripresa sui 400m, da 50\u00a0km/h, in 13\"41, con velocit\u00e0 di uscita di 154,7\u00a0km/h."}
{"id": "2081149", "revid": "188323", "url": "https://it.wikipedia.org/wiki?curid=2081149", "title": "Suzuki RM 465", "text": ""}
{"id": "2081150", "revid": "188323", "url": "https://it.wikipedia.org/wiki?curid=2081150", "title": "Suzuki RM 500", "text": ""}
{"id": "2081151", "revid": "1851848", "url": "https://it.wikipedia.org/wiki?curid=2081151", "title": "Alessandro Puccini", "text": "Biografia.\nCresciuto alla scuola di Antonio Di Ciolo, ha seguito il fratello maggiore Marco, fin dalla tenera et\u00e0. Nel 1978 ha esordito in competizioni regionali e nazionali ben figurando grazie allo stile elegante ed allo stesso tempo molto efficace. \u00c8 entrato nelle squadre Nazionali giovanili seguendo la trafila delle varie rappresentative ed ha conquistato bronzo ai campionati del mondo giovanili e la Coppa del Mondo giovani nel 1989. Dallo stesso anno appartiene al Corpo dei Carabinieri. L'anno successivo \u00e8 riuscito a conquistare il posto nello squadrone azzurro che annoverava i pi\u00f9 grandi fiorettisti del mondo. In carriera ha vinto molte medaglie tra Campionati del Mondo militari, Universiadi, Giochi del mediterraneo Campionati d'Europa e Campionati del Mondo. Il suo maggiore successo lo ha conquistato nel 1996 quando ha vinto la medaglia d'oro ai Giochi della XXVI Olimpiade di Atlanta. La sua tecnica era fine e delicata, elegante soprattutto in difesa riusciva a colpire con colpi veramente raffinati.\nNella sua carriera si \u00e8 aggiudicato anche due ori e un argento a squadre e un argento individuale ai Campionati mondiali di scherma.\nDopo qualche anno di silenzio per dedicarsi alla famiglia \u00e8 tornato ad occuparsi di scherma come maestro nel club \"Oreste Puliti\" di Lucca.\nDal 1\u00ba settembre 2012 \u00e8 tornato alla Scuola del suo Maestro e da allora \u00e8 il responsabile del settore cadetti del Club scherma Pisa Antonio Di Ciolo. Nel 2012 ha frequentato il Corso per Tecnici di IV livello del CONI, massimo titolo accademico per i tecnici del mondo sportivo italiano.\nPalmar\u00e8s.\nIn carriera ha conseguito i seguenti risultati:"}
{"id": "2081152", "revid": "188323", "url": "https://it.wikipedia.org/wiki?curid=2081152", "title": "Husqvarna CR 125", "text": ""}
{"id": "2081153", "revid": "188323", "url": "https://it.wikipedia.org/wiki?curid=2081153", "title": "Husqvarna CR 250", "text": ""}
{"id": "2081154", "revid": "188323", "url": "https://it.wikipedia.org/wiki?curid=2081154", "title": "Husqvarna CR 360", "text": ""}
{"id": "2081155", "revid": "188323", "url": "https://it.wikipedia.org/wiki?curid=2081155", "title": "Husqvarna CR 390", "text": ""}
{"id": "2081156", "revid": "188323", "url": "https://it.wikipedia.org/wiki?curid=2081156", "title": "Husqvarna CR 400", "text": ""}
{"id": "2081157", "revid": "188323", "url": "https://it.wikipedia.org/wiki?curid=2081157", "title": "Husqvarna CR 430", "text": ""}
{"id": "2081161", "revid": "6923", "url": "https://it.wikipedia.org/wiki?curid=2081161", "title": "KTM EXC-F", "text": "Le motociclette EXC-F della KTM, sono moto da enduro con motore a quattro tempi, prodotta in diverse cilindrate.\n250.\nDisponibile a partire dal 2001, con il motore nelle misure 75 x 56,5.\n350.\nPortata nei campi di gara a partire dal 2010, venne messa a disposizione di tutti a partire dal 2011.\n400.\nProdotta a partire dal 1999 fino al 2011, con il motore nelle misure 89 x 64.\n450.\nProdotta a partire dal 2002 con il motore nelle misure 89 x 72, mentre dal 2012 le misure sono 95 x 63,4.\nmotore di 448\u00a0cm\u00b3 sviluppa 35 cv\n500.\nIn produzione c'\u00e8 anche la 500 EXC con cilindrata effettiva di 510,4 cc\n510-520-525-530.\nProdotta a partire dal 1999, non sono pi\u00f9 in produzione."}
{"id": "2081162", "revid": "188323", "url": "https://it.wikipedia.org/wiki?curid=2081162", "title": "KTM EXC-F 250", "text": ""}
{"id": "2081164", "revid": "188323", "url": "https://it.wikipedia.org/wiki?curid=2081164", "title": "KTM EXC-F 400", "text": ""}
{"id": "2081166", "revid": "188323", "url": "https://it.wikipedia.org/wiki?curid=2081166", "title": "KTM EXC-F 450", "text": ""}
{"id": "2081167", "revid": "188323", "url": "https://it.wikipedia.org/wiki?curid=2081167", "title": "KTM EXC-F 510", "text": ""}
{"id": "2081168", "revid": "188323", "url": "https://it.wikipedia.org/wiki?curid=2081168", "title": "KTM EXC-F 520", "text": ""}
{"id": "2081169", "revid": "729019", "url": "https://it.wikipedia.org/wiki?curid=2081169", "title": "Stazione di Ragusa Ibla", "text": "La stazione di Ragusa Ibla \u00e8 una stazione ferroviaria passante di superficie situata a nord del centro abitato barocco lungo la linea Caltanissetta Xirbi-Gela-Siracusa.\nStoria.\nLa stazione, in origine denominata \"Ragusa Inferiore\", venne attivata il 18 giugno del 1893 in seguito alla costruzione della ferrovia realizzata dalla Societ\u00e0 per le Strade Ferrate della Sicilia per la connessione dei numerosi ed importanti centri abitati delle provincie di Siracusa, Ragusa e Caltanissetta con la Sicilia centrale ed ai porti, di imbarco delle merci di Siracusa, Pozzallo e Licata.\nAssunse la denominazione attuale nel 1922.\nLa stazione di Ragusa Ibla perse ogni traffico regolare all'inizio degli anni novanta per lo scarso movimento e il fabbricato venne ceduto a privati. Oggi l'edificio della stazione \u00e8 stato rimodernato e trasformata in un ristorante.\nNel periodo estivo negli anni 2020 e 2021 la stazione \u00e8 stata ripristinata come fermata per i \"Treni del Barocco\" tra Siracusa e Donnafugata.\nStrutture e impianti.\nLa stazione di Ragusa Ibla era dotata di torre dell'acqua e ampio scalo perch\u00e9 qui stazionavano le locomotive da aggiungere per la spinta in coda ai treni pesanti in salita verso Ragusa superiore. Del fascio binari i primi due sono provvisti di banchina per il servizio passeggeri."}
{"id": "2081170", "revid": "188323", "url": "https://it.wikipedia.org/wiki?curid=2081170", "title": "KTM EXC-F 525", "text": ""}
{"id": "2081171", "revid": "74801", "url": "https://it.wikipedia.org/wiki?curid=2081171", "title": "Joliet (Illinois)", "text": "Joliet \u00e8 una citt\u00e0 degli Stati Uniti d'America, capoluogo della Contea di Will, nello Stato dell'Illinois. \u00c8 situata a sud-ovest di Chicago e risulta quindi appartenere alla grande area urbana della stessa metropoli.\n\u00c8 la citt\u00e0 con il pi\u00f9 alto tasso di crescita demografica di tutto l'Illinois: abitanti censiti nel 2001, quelli stimati nel 2006.\nIl nome \u00e8 un tributo all'esploratore canadese Louis Jolliet che esplor\u00f2 quest'area nel 1673.\nStoria.\nNel 1833, in seguito alla guerra di Falco Nero, Charles Reed costru\u00ec una capanna lungo il lato ovest del fiume Des Plaines. Dall'altra parte del fiume, nel 1834, James B. Campbell, tesoriere dei commissari del canale, cre\u00f2 invece il villaggio noto con il nome di \"Juliet\", nome che i coloni locali avevano usato prima del suo arrivo. L'origine del nome era molto probabilmente deriva dal nome dell'esploratore franco-canadese Louis Jolliet, che nel 1673, insieme a Padre Jacques Marquette, si accamp\u00f2 in una zona a pochi chilometri a sud dell'attuale Joliet.\nNel 1845 i residenti locali decisero di cambiare il nome della loro comunit\u00e0 da \"Juliet\" a \"Joliet\", che divenne citt\u00e0 nel corso del 1852."}
{"id": "2081172", "revid": "188323", "url": "https://it.wikipedia.org/wiki?curid=2081172", "title": "KTM EXC-F 530", "text": ""}
{"id": "2081173", "revid": "599013", "url": "https://it.wikipedia.org/wiki?curid=2081173", "title": "Nusku", "text": "Nusku era nell'antica Babilonia e Assiria, il dio della luce e del fuoco. Il suo simbolo \u00e8 una lampada. La distinzione rispetto al dio Gerra (precedentemente Gibil) \u00e8 molto sottile.\nNel poema \"Atra\u1e2basis\", appare consigliando Enlil prima della ribellione degli dei inferiori che non desideravano lavorare pi\u00f9. \u00c8 menzionato anche nel mito di Enlil e Ninlil."}
{"id": "2081177", "revid": "188323", "url": "https://it.wikipedia.org/wiki?curid=2081177", "title": "KTM EGS 250", "text": ""}
{"id": "2081181", "revid": "827882", "url": "https://it.wikipedia.org/wiki?curid=2081181", "title": "Hugh Syme", "text": "\u00c8 anche un musicista, ha suonato le tastiere in alcune canzoni dei Rush. La sua fama deriva principalmente dall'aver realizzato le copertine di tutti i dischi dei Rush da \"Caress of Steel\" del 1975 in poi, ed anche per aver creato il famoso logo dello \"Starman\", utilizzato dal trio di Toronto come segno distintivo da \"2112\" fino ad ora. Ha disegnato le copertine anche di altri gruppi famosi, come Iron Maiden, Def Leppard, Klaatu, Extol, Megadeth, Nevermore, Stone Sour, Styx, Saga, Fates Warning, Whitesnake, Queensr\u00ffche, Aerosmith, e Dream Theater.\nLavori.\nLa seguente \u00e8 una lista disposta in ordine cronologico delle copertine di album musicali realizzate da Hugh Syme. "}
{"id": "2081188", "revid": "37401", "url": "https://it.wikipedia.org/wiki?curid=2081188", "title": "Gibil", "text": "Nella mitologia sumera, Gibil (\"il bruciante\") \u00e8 il dio del fuoco. Secondo diverse versioni, \u00e8 figlio di An e Ki, An e Shara ovvero di Ishkur e Shala. Pi\u00f9 tardi, presso gli Accadi fu chiamato Gerra. \nIn alcune versioni dell\"En\u016bma eli\u0161\" si dice che Gibil mantiene affilata la lama delle armi, \u00e8 molto sagace e la sua mente \u00e8 cos\u00ec vasta che tutti gli dei insieme non possono arrivare ad immaginarla."}
{"id": "2081190", "revid": "547034", "url": "https://it.wikipedia.org/wiki?curid=2081190", "title": "Il portico di Dio", "text": "Il lavoro di maggiore successo e spessore musicale di Fiordaliso, distribuito in tutta Europa e in Sudamerica, in una speciale versione, contenente alcuni brani adattati in spagnolo. Nel 1991 Fiordaliso, dopo il successo estivo di Cosa ti farei\nsupportata da Franco Ciani e Fio Zanotti pubblica il suo lavoro di maggior prestigio nel quale l'artista conferma le sue ottime doti interpretative e la sua versatilit\u00e0 nell'affrontare generi diversi. L'album raggiunge ottimi risultati di vendite e, cos\u00ec come il singolo sanremese Il mare pi\u00f9 grande che c'\u00e8, risulta uno dei pi\u00f9 venduti e di maggior successo di Sanremo 91. \nSul retro del disco"}
{"id": "2081194", "revid": "56620", "url": "https://it.wikipedia.org/wiki?curid=2081194", "title": "George Dum\u00e9zil", "text": ""}
{"id": "2081195", "revid": "287204", "url": "https://it.wikipedia.org/wiki?curid=2081195", "title": "Membrana ceramica", "text": "Le membrane ceramiche sono costituite da materiali inorganici (quali allumina, ossidi di titanio, ossidi di zinco o alcuni composti vetrosi) e sono utilizzate nelle separazioni a membrana. Contrariamente alle membrane polimeriche, possono essere utilizzate in ambienti aggressivi (acidi, solventi \"forti\"). Inoltre le membrane ceramiche possiedono un'eccellente stabilit\u00e0 termica che le rende utilizzabili nelle separazioni ad alta temperatura."}
{"id": "2081196", "revid": "198277", "url": "https://it.wikipedia.org/wiki?curid=2081196", "title": "Deutsche Tourenwagen Meisterschaft 1993", "text": "Il Deutsche Tourenwagen Meisterschaft 1993 \u00e8 stata la decima edizione del DTM ed ha avuto inizio il 4 aprile. \u00c8 stato il primo anno, dove nel DTM fu utilizzato il nuovo regolamento FIA classe Auto 1 Turismo, che limitano i motori ad un massimo di sei cilindri con una cilindrata di 2,5 litri. Il Campionato fu un successo per l'Alfa Romeo al debutto nel DTM con la 155. Il pilota italiano Nicola Larini vincer\u00e0 il titolo.\nResoconto delle gare.\nZolder - 04/04/1993.\nIl 4 aprile del 1993 prende il via la stagione agonistica del campionato sulla pista belga di Zolder sotto una pioggia battente, condizione meteorologica che avvantaggia le vetture italiane dotate della trazione integrale; Nicola Larini scatta dalla pole position che ha ottenuto al sabato sulla pista asciutta dopo una serrata lotta con l'alfiere della Mercedes-Benz Bernd Schneider. All'accensione del semaforo verde Larini riesce a mantenere la prima posizione mentre il suo compagno di squadra Alessandro Nannini, partito terzo, scavalca Schneider dopo le prime curve e tenta il ricongiungimento con Larini. Alle loro spalle una spettacolare gara in rimonta di Christian Danner con l'Alfa del Team Schubel e del campione in carica Klaus Ludwig con la Mercedes 190E Evo-2. Nannini supera Larini, ma dopo un brusco rallentamento \u00e8 costretto al ritiro. Larini quindi si invola verso la prima vittoria al debutto nel campionato e per l'Alfa Romeo \u00e8 doppietta con Danner secondo.\nPer la seconda gara Nannini \u00e8 costretto a partire ultimo con la vettura di riserva, mentre Giorgio Francia, alla guida della seconda Alfa Romeo del Team Schubel, \u00e8 subito costretto al ritiro. Larini, invece, comanda la corsa senza difficolt\u00e0 con un ampio margine di sicurezza sul compagno di marca Danner: i due fanno gara a s\u00e9 distanziando tutti gli avversari, fino al traguardo che tagliano in prima e seconda posizione come nella prima gara e vengono raggiunti sul podio da Nannini che conquista un insperato terzo posto grazie a una serie di sorpassi, completando cos\u00ec un podio tutto Alfa Romeo.\nHockenheim (Circuito Corto) - 18/04/1993.\nLa seconda gara si corre sul tortuoso circuito corto di Hockenheim, che si sviluppa intorno al rettilineo di partenza e al \"Motodrom\", dove a partire in pole position questa volta \u00e8 Nannini davanti a Larini. Dopo i primi giri si ritira Klaus Ludwig che era terzo e in testa si forma un terzetto Alfa con Christian Danner alle spalle dei due piloti ufficiali. Le Alfa, pur essendo rapidissime (soprattutto con Larini che fa segnare il giro pi\u00f9 veloce della gara), hanno problemi agli pneumatici e una alla volta sono costrette a fuoripista e soste per la sostituzione delle ruote che le relegano all'ottavo, al nono e al tredicesimo posto della classifica finale. Bernd Schneider su Mercedes vince davanti ad altre quattro vetture della Casa di Stoccarda, mentre la prima delle Alfa Romeo \u00e8 quella di Giorgio Francia, classificatosi al sesto posto.\nIn gara-2 la Mercedes di Schneider scappa subito via verso la vittoria distanziando tutti gli altri concorrenti, incapaci di reggerne il ritmo, mentre Larini \u00e8 il pi\u00f9 abile nel recuperare posizioni fino al secondo posto finale; Danner e Nannini devono invece ancora accontentarsi di posizioni di rincalzo come in gara-1, conquistando rispettivamente il sesto e l'ottavo posto.\nN\u00fcrburgring (Circuito Grand Prix) - 02/05/1993.\nPrima pole Mercedes al N\u00fcrburgring Gp-Strecke, sul tracciato inaugurato una decina di anni prima, con Schneider marcato da vicino da Larini. Prima Nannini e poi Danner si autoescludono dalla lotta per le posizioni di testa con due errori alla prima e all'ultima curva del \"circuito Grand Prix\". A met\u00e0 gara Larini infila Schneider alla prima curva cogliendo una prima posizione che porter\u00e0 fin sotto la bandiera scacchi davanti al pilota tedesco e a Ludwig. Danner rimonta fino al sesto posto, mentre Francia e Nannini chiudono nono e decimo.\nLarini conduce anche in gara-2 su Schneider e Danner che andr\u00e0 presto in difficolt\u00e0 di motore e si ritirer\u00e0 come il compagno di squadra Francia. Nannini d\u00e0 spettacolo lottando sportello contro sportello con le Mercedes di Thiim e Van Ommen. Anche Larini ha problemi e prima di ritirarsi viene infilato da Ludwig e Schneider che arrivano al traguardo nell'ordine precedendo Asch e Nannini con l'unica 155 V6 TI giunta al traguardo.\nWunstorf - 16/05/1993.\nPer il quarto appuntamento della stagione si arriva a Wunstorf, circuito ricavato da un ex-aeroporto, con Larini che parte dalla pole position. Il pilota toscano mantiene la prima posizione al via, ma ne perde un paio nei primi giri di gara e le riconquista successivamente ai danni di Thiim e Asch, pressati da vicino da Nannini, giunto alle loro spalle dopo essere partito dal sesto posto in griglia. Quando riesce a conquistare la seconda posizione, il compagno di squadra Larini \u00e8 ormai troppo lontano per ricongiungersi al battistrada e nonostante un ultimo disperato recupero i due chiudono nell'ordine seguiti da Kurt Thiim e Danner.\nAlla partenza della seconda gara Larini resiste al comando mentre Nannini scivola quinto ed costretto a fermarsi ai box dopo un contatto. Van Ommen si ritira e poco dopo lo spettacolare ma incruento incidente della BMW M3 di Lenk costringe gli organizzatori alla sospensione della gara all'ottavo giro poich\u00e9 nell'urto le barriere di protezione a bordo pista hanno ceduto e devono essere ripristinate. Alla ripartenza della gara Larini si ritira subito e sono gli altri alfisti Francia e Danner a dare spettacolo con grandi sorpassi. Francia taglia il traguardo davanti a tutti, ma \u00e8 Thiim che vince la manche grazie alla classifica stilata per somma di tempi fra i due spezzoni di gara; c'\u00e8 gloria anche per l'italiano che, grazie alla seconda parte di gara corsa all'attacco, riesce a salire sul podio al secondo posto davanti a Ludwig, mentre il suo compagno di squadra alla fine \u00e8 quinto.\nN\u00fcrburgring (Nordschleife) - 10/06/1993.\nTeatro del giro di boa del campionato \u00e8 lo storico tracciato del N\u00fcrburgring Nordschleife da 25\u00a0km. La difficolt\u00e0 di ricordare tutte le curve di un circuito cos\u00ec lungo non impedisce a Larini di ottenere un ottimo secondo tempo in qualifica alle spalle del poleman, il pi\u00f9 esperto Van Ommen. Al via della prima gara Larini \u00e8 pi\u00f9 lesto e guadagna il comando. Sui lunghi rettilinei uno spettacolo aggiuntivo \u00e8 dato dalle vetture che si sollevano da terra in corrispondenza degli scollinamenti. Il pilota dell'Alfa prende subito un margine sugli avversari e grazie a una guida al limite della perfezione e a una vettura ottimamente bilanciata e versatile in ogni condizione che il tracciato propone, aumenta il vantaggio fino al traguardo che taglia con quasi 4 secondi di margine su Ludwig e Van Ommen, Nannini \u00e8 quarto, Danner e Francia sesto e ottavo.\nLa seconda gara sul celeberrimo e impegnativo circuito del 'Ring, parte come la prima, con Larini in testa e Danner che cerca di recuperare con una guida al limite non priva di rischi finch\u00e9 sul rettilineo pi\u00f9 lungo del tracciato, favorito dall'effetto scia, sorpassa entrambe le Mercedes di Ludwig e Van Ommen e si insedia al secondo posto. Nannini supera Van Ommen, che poi si ritira, e conquista cos\u00ec il quarto posto. Si registrano anche le uscite di pista di Ellen Lohr (Mercedes) che oltrepassa il guard-rail e Bervid (BMW) che sbatte contro le protezioni. Per l'Alfa gara-2 termina ancora meglio di gara-1 con l'arrivo in parata di Larini e Danner, Nannini quarto e Francia sesto. Giunti a met\u00e0 campionato l'Alfa Romeo ha ottenuto 6 vittorie su 10 gare disputate e Larini comanda la classifica generale.\nNorisring - 27/06/1993.\nDue settimane dopo, il DTM riprende sul circuito cittadino del Norisring con la Mercedes di Thiim in pole position, mentre Larini parte in mezzo al gruppo. Le BMW di Severich e Gindorf si toccano e sono subito fuori, in testa va quindi Van Ommen seguito da Danner e dietro di loro un gruppo di Mercedes lotta per il terzo posto con Nannini che cerca di inserirsi, ma presto abbandoner\u00e0 la lotta perch\u00e9 costretto al ritiro. Larini intanto risale fino al sesto posto e ora \u00e8 lui a tallonare il gruppetto di Mercedes, una delle quali, quella di Asch, ne tentativo di difendere la propria posizione arriva lunga alla staccata della prima curva e viene infilata da tutti. Poi Larini con due sorpassi ai danni della altre due guadagna la terza posizione e si getta alla caccia dei due fuggitivi. Raggiunge e sorpassa Danner e dopo qualche tentativo riesce ad infilare anche Van Ommen. Si chiude con la vittoria di Larini su Van Ommen e Danner con Francia al quarto posto.\nNella seconda manche Larini scappa subito, mentre alle sue spalle infuria la battaglia per il secondo posto, nella quale arriva anche la Mercedes di Asch che, risalita a suon di sorpassi, infila Danner e conquista il secondo posto. Nel frattempo Ludwig manda Francia in testacoda relegandolo in ottava posizione. All'arrivo Larini vince su Asch, Danner, Van Ommen, Ludwig.\nDonington - 18/07/1993.\nA Donington si svolge una gara esibizione non valida per il campionato. Alfa velocissime in prova con Danner in pole che otterr\u00e0 la vittoria davanti a Thiim e Larini risalito da met\u00e0 schieramento mentre Nannini \u00e8 ancora costretto al ritiro e non ripartir\u00e0 nella seconda manche dove un Larini deciso conquista la vittoria davanti a Danner e Schneider.\nDiepholz - 08/08/1993.\nIl campionato riprende a Diepholz, un altro circuito ricavato da un aeroporto, dove Schneider domina in prova e alla prima curva costringe Larini ad andare lungo nel tentativo di sorpasso: il pilota italiano chiuder\u00e0 decimo. Nannini si ritira dopo una collisione con la BMW di Hahne e cos\u00ec in testa chiudono cinque Mercedes con Asch vincitore su Schneider; Le migliori Alfa Romeo sono quella di Francia e Danner, sesta e settima al traguardo.\nIn gara-2 l'Alfa si prende la rivincita sulla Mercedes con la vittoria in rimonta di Larini su Ludwig e Francia. Danner si ritira dopo un incidente con l'Alfa 155 D2 (rispondente al regolamento \"Superturismo\") indipendente di Gianni Giudici.\nAlemannenring - 29/08/1993.\nL'ottava prova si svolge a Singen, sul tracciato cittadino dell'Alemannenring: Larini in pole position si tocca in partenza con Van Ommen, che ha la peggio e si ritira. Nelle retrovie ritiro per Becker (BMW), lungo di Asch (Mercedes) e testacoda per Ellen Lohr (Mercedes). Schneider segue Larini senza mai riuscire a impensierirlo, i due chiudono al primo e secondo posto seguiti da Nannini, che ritorna sul podio dopo una serie di ritiri, e Danner. Francia \u00e8 sesto.\nNella seconda gara, Ludwig si ritira subito nella stessa curva di Van Ommen e rimane il solo Schneider contro le Alfa nel gruppetto di testa. Il tedesco sfrutta un'indecisione di Larini nel doppiaggio di una BMW privata e dopo un duello lungo tre curve infila l'alfista in testa fino a quel momento. Larini non \u00e8 veloce come nella prima manche e fa da tappo a Francia e Danner alle sue spalle. Si chiude con queste posizioni e con Nannini costretto ancora al ritiro.\nAVUS - 12/09/1993.\nIl 12 settembre si corre a Berlino, sul circuito cittadino dell'AVUS, dove Larini pu\u00f2 gi\u00e0 chiudere matematicamente i conti per la conquista del titolo. Dalla pole scatta il compagno di squadra Nannini, le quattro Alfa sono nei primi otto posti in griglia. Al via sotto la pioggia Nannini tiene la testa e nei primi giri Danner passa Schneider e Larini \u00e8 aggressivo alle spalle di Van Ommen. Con la pista che va asciugandosi le Mercedes sono pi\u00f9 leste a cambiare le gomme e balzano in testa con la coppia Asch-Ludwig che chiudono in testa seguiti da Schneider e dalle Alfa di Danner, Nannini e Larini, che gi\u00e0 dopo la prima manche diventa matematicamente irraggiungibile in campionato per gli avversari. La gioia al box Alfa \u00e8 enorme e giustificata per un progetto nuovo, appena nato, in cui Fiat credeva molto e per il quale aveva disimpegnato ufficialmente Lancia dai rally. Giorgio Pianta e il motorista Pino D'Agostino abbracciano Larini in trionfo, ma rimane da conquistare il campionato costruttori.\nAl secondo via, ad eccezione di Danner, le 155 rimangono indietro con Nannini presto ritirato e Danner che si tocca duro prima con una BMW e poi con Ludwig, ma riesce a continuare l'inseguimento ad Asch e Van Ommen; passa quest'ultimo portandosi dietro anche Larini e va alla caccia di Asch in fuga dall'inizio, ma c'\u00e8 tempo solo per raggiungerlo prima che la bandiera a scacchi cali sul traguardo. I primi cinque sono: Asch, Danner, Larini, Thiim e Francia.\nHockenheim (Circuito Grand Prix) - 19/09/1993.\nCome da tradizione la stagione si chiude ad Hockenheim, sul circuito usato dalla Formula 1, tracciato composto da lunghi rettilinei raccordati da tre chicane e da una zona misto-veloce che precede il traguardo. La Opel rientra in forma ufficiale facendo esordire la nuova Calibra V6 a trazione integrale guidato dall'ex campione del mondo di F1 Keke Rosberg. In prova Thiim, come spesso nel corso della stagione, conquista la pole e scatta in testa e Nannini lo marca stretto fino al sorpasso. Dopo qualche giro alla staccata della seconda chicane, passa anche Francia che guadagna il secondo posto. L'ottimo Cx della 155 permette a Larini di raggiungere velocit\u00e0 di punta ottime che lo aiutano a risalire dal centro del gruppo fino al quarto posto finale. Nel frattempo si ritirano per guasti tecnici Schneider, Ellen Lohr e Reuter con la seconda Opel Calibra e il duo Danner - Van Ommen dopo un contatto alla prima staccata. Nannini proprio nell'ultimo appuntamento ottiene la prima vittoria nel DTM davanti a Francia, Thiim e Larini, Rosberg chiude settimo all'esordio con la Opel.\nIl via di gara-2 vede subito tre Alfa al comando e Ludwig in difficolt\u00e0 sui cordoli di una variante. Nei primi giri Larini infila Francia all'ingresso della zona misto-veloce e si mette nella scia di Nannini. Le Mercedes sembrano non digerire i cordoli delle varianti sui quali le vetture di Stoccarda hanno la tendenza ad alzarsi sulle due ruote esterne. A due giri dall'arrivo Larini \u00e8 bloccato da un guasto alla sua vettura proprio sul rettilineo del traguardo. Nannini fa doppietta con Francia in seconda posizione davanti ad Asch (che giunger\u00e0 secondo in campionato), Thiim e Danner.\nGrazie alle dodici vittorie ottenute e ai numerosi podi e piazzamenti ottenuti dai piloti Alfa Romeo con la 155 V6 TI anche il titolo costruttori del DTM prende la via di Arese."}
{"id": "2081197", "revid": "339392", "url": "https://it.wikipedia.org/wiki?curid=2081197", "title": "Anne Dacier", "text": ""}
{"id": "2081199", "revid": "56620", "url": "https://it.wikipedia.org/wiki?curid=2081199", "title": "Jean Paul Laurens", "text": ""}
{"id": "2081200", "revid": "1573940", "url": "https://it.wikipedia.org/wiki?curid=2081200", "title": "Brasserie de Rochefort", "text": "La Brasserie de Rochefort \u00e8 un birreria trappista belga, situata all'interno della Abbazia di Notre-Dame de Saint-R\u00e9my, vicino alla citt\u00e0 di Rochefort. Al suo interno si hanno notizie della produzione di birra gi\u00e0 dal 1595. Nel monastero risiedono circa quindici monaci che tengono gelosamente nascosto il processo produttivo; il birrificio, infatti, non \u00e8 aperto al pubblico.\nCome in tutte le altre birrerie trappiste, la birra \u00e8 venduta esclusivamente come supporto finanziario al monastero e per opere di bene. I monaci non aumenteranno la produzione per profitto in seguito alla crescita della domanda, ma solo per autosostentarsi.\nTipologie.\nIl birrificio produce quattro tipi di birra:\nCome molte forti birre belghe, possono essere conservate nelle cantine anche per cinque anni, mantenendo la loro qualit\u00e0. Ognuna di queste birre \u00e8 prodotta secondo la stessa ricetta; l'unica cosa che cambia \u00e8 la gradazione alcolica. L'acqua utilizzata per queste birre viene attinta da un pozzo, situato all'interno delle mura del monastero."}
{"id": "2081201", "revid": "56620", "url": "https://it.wikipedia.org/wiki?curid=2081201", "title": "Jean Pierre Blanchard", "text": ""}
{"id": "2081208", "revid": "729019", "url": "https://it.wikipedia.org/wiki?curid=2081208", "title": "Circondario di Verden", "text": "Il circondario di Verden (targa VER) \u00e8 un circondario (\"Landkreis\") della Bassa Sassonia, in Germania.\nComprende 2 citt\u00e0 e 9 comuni.\nIl capoluogo \u00e8 Verden (Aller), il centro maggiore Achim."}
{"id": "2081213", "revid": "124938953", "url": "https://it.wikipedia.org/wiki?curid=2081213", "title": "L\u00edda Baarov\u00e1", "text": "Biografia.\nStudia recitazione al Conservatorio di Praga e ottiene la prima parte in un film all'et\u00e0 di 17 anni. Sua madre partecipa a diversi lavori teatrali e anche sua sorella minore, Zora, fa l'attrice cinematografica. Ha la sua prima storia d'amore con il regista Karel Lama\u010d.\n\u00c8 nota per la sua avvenenza: il regista ceco Otakar V\u00e1vra sostiene che \"la sua bellezza probabilmente faceva innamorare di lei tutti gli uomini che incontrava\". Dopo essere stata notata dai \"talent scout\" delle compagnie cinematografiche tedesche, L\u00edda gi\u00e0 nota nel suo paese, a vent'anni lascia Praga per trasferirsi a Berlino.\nLa via verso il successo.\nA Berlino sul set incontra Gustav Fr\u00f6hlich, un famoso attore cinematografico tedesco, e interpreta vari film insieme a lui. Nel 1935, dopo la sua apprezzata partecipazione al film \"Barcarola\", riceve diverse offerte di lavoro da parte degli \"studios\" hollywoodiani; le rifiuta, ma in seguito se ne pentir\u00e0 e lo confesser\u00e0 al suo biografo Josef \u0160kvoreck\u00fd dicendo:\nDopo il fidanzamento con Gustav Fr\u00f6hlich, lei e il compagno vanno ad abitare nell'isola dello Schwanenwerder, nei dintorni di Berlino e la loro casa, al n.8 di quella che poi diventer\u00e0 la Karl-Marx-Stra\u00dfe \u00e8 vicina a quella di Joseph Goebbels, che si trova al n.8 della Inselstra\u00dfe. Joseph Goebbels \u00e8 ministro della propaganda del governo hitleriano ed ha un ruolo determinante per la produzione cinematografica tedesca. L\u00edda Baarov\u00e1 incontra Goebbels mentre sta girando per la UFA. Iniziano una relazione che dura due anni e che causa la rottura con Fr\u00f6hlich.\nNell'agosto 1938 la moglie di Goebbels, Magda, viene a sapere della storia va a lamentarsene da Hitler. Hitler \u00e8 il padrino dei figli dei Goebbels e prova una notevole simpatia per Magda; chiede a Goebbels di porre fine alla relazione. Goebbels quindi accetta suo malgrado.\nPoco tempo dopo L\u00edda Baarov\u00e1 viene convocata dalla polizia che la informa che \u00e8 stata dichiarata \"persona non grata\" e le ordina di lasciare la Germania. Va a Praga dove secondo fonti della resistenza ceca ebbe una relazione sentimentale con la spia Paul Th\u00fcmmel. Bandita dalle riprese cinematografiche nel protettorato di Boemia, nel 1941 si reca in Italia dove interpreter\u00e0 film come \"Grazia\" (1943), \"La fornarina\" (1945) e altri.\nQuando le truppe statunitensi occupano l'Italia torna a Praga, dove frequenta il suo vecchio amico Hans Albers, altra stella del cinema tedesco. Finita la guerra nell'aprile 1945, L\u00edda fugge da Praga per la Germania, per raggiungere Albers nella sua villa di campagna sulle rive del lago di Starnberg, ma lungo la strada viene fermata dalla polizia militare statunitense, portata in carcere a Monaco e nel settembre 1945 estradata in Cecoslovacchia.\nGli anni del dopoguerra.\nIn Cecoslovacchia, la Baarov\u00e1 deve fronteggiare una condanna a morte per la sua collaborazione con i tedeschi durante la guerra, ma riesce a provare di aver lavorato in Germania solo prima dello scoppio della guerra stessa e cos\u00ec viene condannata solo ad una pena detentiva. La madre durante un interrogatorio mor\u00ec e nel marzo 1946 la sorella pi\u00f9 giovane, Zorka, si suicida. Lei resta in carcere fino al Natale 1946. \nIn carcere riceve spesso visita da Jan Kopeck\u00fd che, come molti altri, si \u00e8 innamorato di lei.\nKopeck\u00fd \u00e8 parente stretto di un importante membro del governo comunista cecoslovacco. Jan Kopeck\u00fd e L\u00edda Baarov\u00e1 si sposano nel 1949 e, prima di fuggire in Austria, mettono in piedi uno spettacolo itinerante di marionette. Dall'Austria Kopeck\u00fd emigra in Argentina lasciando L\u00edda a rimettersi in salute nel sanatorio del dottor Lundwall.\nIn Austria L\u00edda tenta il ritorno sulle scene, ma Anton Walbrook, che durante la guerra era stato perseguitato a causa del suo orientamento sessuale, per protesta abbandona la produzione di un film che avrebbe dovuto interpretare con lei. Per sfuggire alla cattiva pubblicit\u00e0 derivante dalla vicenda emigra anche lei in Argentina, dove vive in una condizione di estrema miseria.\nDecide cos\u00ec di tornare in Italia. Il marito resta in Argentina e la coppia divorzia nel 1956. In Italia partecipa a diversi film, tra i quali \"I vitelloni\" di Fellini (1953), in cui interpreta la moglie dell'antiquario Michele (Carlo Romano). \nNel 1958 si trasferisce a Salisburgo, dove recita a teatro. Nel 1970 sposa Kurt Lundwall, un medico di vent'anni pi\u00f9 vecchio di lei, con cui conviveva da anni.\nNello stesso anno Rainer Werner Fassbinder le affida una parte nell'allestimento del suo \"Le lacrime amare di Petra von Kant\".\nDopo la caduta del muro di Berlino.\nNegli anni novanta L\u00edda Baarov\u00e1 fa la sua ricomparsa nella scena culturale della Repubblica Ceca. Pubblica la propria autobiografia e nel 1995 esce un film-documentario, \"Le memorie dolci-amare di L\u00edda Baarov\u00e1\", che nel 1996 vince l'Art Film Festival di Tren\u010dianske Teplice, in Slovacchia.\nAffetta dalla malattia di Parkinson, L\u00edda Baarov\u00e1 muore a Salisburgo nel 2000. Da tempo viveva sola nella propriet\u00e0 che aveva ereditato dopo la morte del suo secondo marito, il dottor Lundwall.\nNel 1997 aveva dichiarato, riguardo alla sua relazione con Goebbels:\nLe sue ceneri furono sepolte nel cimitero Stra\u0161nice di Praga, dove riposa insieme ai genitori e alla sorella Zorka Jan\u016f.\nNei media.\nNel 2006 \u00e8 uscito il film biografico \"The Devil's Mistress\" diretto da Filip Ren\u010d."}
{"id": "2081215", "revid": "149727", "url": "https://it.wikipedia.org/wiki?curid=2081215", "title": "Landkreis Verden", "text": ""}
{"id": "2081216", "revid": "287204", "url": "https://it.wikipedia.org/wiki?curid=2081216", "title": "Lida Baarova", "text": ""}
{"id": "2081217", "revid": "21880", "url": "https://it.wikipedia.org/wiki?curid=2081217", "title": "Sorex suaveolens", "text": ""}
{"id": "2081218", "revid": "21880", "url": "https://it.wikipedia.org/wiki?curid=2081218", "title": "Crocidura mimula", "text": ""}
{"id": "2081219", "revid": "118031", "url": "https://it.wikipedia.org/wiki?curid=2081219", "title": "Ludmila Babkov\u00e1", "text": ""}
{"id": "2081220", "revid": "287204", "url": "https://it.wikipedia.org/wiki?curid=2081220", "title": "Ludmila Babkova", "text": ""}
{"id": "2081221", "revid": "21880", "url": "https://it.wikipedia.org/wiki?curid=2081221", "title": "Crocidura corsicana", "text": ""}
{"id": "2081223", "revid": "21880", "url": "https://it.wikipedia.org/wiki?curid=2081223", "title": "Crocidura cyrnensis", "text": ""}
{"id": "2081224", "revid": "1305772", "url": "https://it.wikipedia.org/wiki?curid=2081224", "title": "Regolazione", "text": "Con il termine regolazione ci si pu\u00f2 riferire a:"}
{"id": "2081225", "revid": "21880", "url": "https://it.wikipedia.org/wiki?curid=2081225", "title": "Crocidura mimuloides", "text": ""}
{"id": "2081226", "revid": "21880", "url": "https://it.wikipedia.org/wiki?curid=2081226", "title": "Crocidura ariadnae", "text": ""}
{"id": "2081227", "revid": "73843", "url": "https://it.wikipedia.org/wiki?curid=2081227", "title": "Shahpur", "text": "Shahpur \u00e8 una citt\u00e0 dell'India di 14.456 abitanti, situata nel distretto di Bhojpur, nello stato federato del Bihar. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 25\u00b0 34' 60 N e 84\u00b0 27' 0 E e ha un'altitudine di 50 .\nSociet\u00e0.\nEvoluzione demografica.\nAl censimento del 2001 la popolazione di Shahpur assommava a 14.456 persone, delle quali 7.560 maschi e 6.896 femmine. I bambini di et\u00e0 inferiore o uguale ai sei anni assommavano a 2.762, dei quali 1.393 maschi e 1.369 femmine. Infine, coloro che erano in grado di saper almeno leggere e scrivere erano 6.744, dei quali 4.400 maschi e 2.344 femmine."}
{"id": "2081229", "revid": "584834", "url": "https://it.wikipedia.org/wiki?curid=2081229", "title": "Lisboa Oriente", "text": ""}
{"id": "2081230", "revid": "110157", "url": "https://it.wikipedia.org/wiki?curid=2081230", "title": "Circondario del Wesermarsch", "text": "Il circondario del Wesemarsch (targa BRA) \u00e8 un circondario (\"Landkreis\") della Bassa Sassonia, in Germania.\nComprende 3 citt\u00e0 e 6 comuni.\nIl capoluogo \u00e8 Brake (Unterweser), il centro maggiore Nordenham.\nSuddivisione amministrativa.\nIl circondario del Wesermarsch comprende 3 citt\u00e0 e 6 comuni, non associati in alcuna comunit\u00e0 amministrativa."}
{"id": "2081233", "revid": "287204", "url": "https://it.wikipedia.org/wiki?curid=2081233", "title": "Sherghati", "text": "Sherghati, originariamente Shergotty, \u00e8 una citt\u00e0 dell'India di 32.358 abitanti, situata nel distretto di Gaya, nello stato federato del Bihar. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 24\u00b0 34' 0 N e 84\u00b0 46' 60 E e ha un'altitudine di 120 .\nSociet\u00e0.\nEvoluzione demografica.\nAl censimento del 2001 la popolazione di Sherghati assommava a 32.358 persone, delle quali 17.022 maschi e 15.336 femmine. I bambini di et\u00e0 inferiore o uguale ai sei anni assommavano a 6.078, dei quali 3.193 maschi e 2.885 femmine. Infine, coloro che erano in grado di saper almeno leggere e scrivere erano 18.068, dei quali 10.558 maschi e 7.510 femmine.\nMeteorite Shergotty.\nLa localit\u00e0 \u00e8 nota nella comunit\u00e0 scientifica per essere il luogo di caduta del famoso meteorite Shergotty."}
{"id": "2081238", "revid": "212348", "url": "https://it.wikipedia.org/wiki?curid=2081238", "title": "Transizioni polimorfe", "text": ""}
{"id": "2081244", "revid": "196390", "url": "https://it.wikipedia.org/wiki?curid=2081244", "title": "Landkreis Wesermarsch", "text": ""}
{"id": "2081245", "revid": "287204", "url": "https://it.wikipedia.org/wiki?curid=2081245", "title": "Silao", "text": "Silao \u00e8 una citt\u00e0 dell'India di 20.177 abitanti, situata nel distretto di Nalanda, nello stato federato del Bihar. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 25\u00b0 4' 60 N e 85\u00b0 25' 0 E e ha un'altitudine di 59 .\nSociet\u00e0.\nEvoluzione demografica.\nAl censimento del 2001 la popolazione di Silao assommava a 20.177 persone, delle quali 10.483 maschi e 9.694 femmine. I bambini di et\u00e0 inferiore o uguale ai sei anni assommavano a 3.875, dei quali 1.982 maschi e 1.893 femmine. Infine, coloro che erano in grado di saper almeno leggere e scrivere erano 10.416, dei quali 6.258 maschi e 4.158 femmine."}
{"id": "2081248", "revid": "647919", "url": "https://it.wikipedia.org/wiki?curid=2081248", "title": "SNMCMG2", "text": ""}
{"id": "2081250", "revid": "647919", "url": "https://it.wikipedia.org/wiki?curid=2081250", "title": "MCMFORSOUTH", "text": ""}
{"id": "2081254", "revid": "74801", "url": "https://it.wikipedia.org/wiki?curid=2081254", "title": "Circondario di Wittmund", "text": "Il circondario di Wittmund (targa WTM) \u00e8 un circondario (\"Landkreis\") della Bassa Sassonia, in Germania.\nComprende 2 citt\u00e0 e 17 comuni.\nCapoluogo e centro maggiore \u00e8 Wittmund."}
{"id": "2081255", "revid": "287204", "url": "https://it.wikipedia.org/wiki?curid=2081255", "title": "Sonepur (Bihar)", "text": "Sonepur \u00e8 una citt\u00e0 dell'India di 33.389 abitanti, situata nel distretto di Saran, nello stato federato del Bihar. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 25\u00b0 41' 60 N e 85\u00b0 10' 60 E e ha un'altitudine di 41 .\nSociet\u00e0.\nEvoluzione demografica.\nAl censimento del 2001 la popolazione di Sonepur assommava a 33.389 persone, delle quali 17.841 maschi e 15.548 femmine. I bambini di et\u00e0 inferiore o uguale ai sei anni assommavano a 5.430, dei quali 2.812 maschi e 2.618 femmine. Infine, coloro che erano in grado di saper almeno leggere e scrivere erano 19.940, dei quali 12.454 maschi e 7.486 femmine."}
{"id": "2081258", "revid": "149727", "url": "https://it.wikipedia.org/wiki?curid=2081258", "title": "Friedeburg (Sassonia-Anhalt)", "text": ""}
{"id": "2081259", "revid": "287204", "url": "https://it.wikipedia.org/wiki?curid=2081259", "title": "Sugauli", "text": "Sugauli \u00e8 una citt\u00e0 dell'India di 31.362 abitanti, situata nel distretto del Champaran Orientale, nello stato federato del Bihar. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 26\u00b0 46' 60 N e 84\u00b0 43' 60 E e ha un'altitudine di 61 .\nSociet\u00e0.\nEvoluzione demografica.\nAl censimento del 2001 la popolazione di Sugauli assommava a 31.362 persone, delle quali 16.827 maschi e 14.535 femmine. I bambini di et\u00e0 inferiore o uguale ai sei anni assommavano a 6.242, dei quali 3.244 maschi e 2.998 femmine. Infine, coloro che erano in grado di saper almeno leggere e scrivere erano 13.228, dei quali 8.583 maschi e 4.645 femmine."}
{"id": "2081261", "revid": "149727", "url": "https://it.wikipedia.org/wiki?curid=2081261", "title": "Landkreis Wittmund", "text": ""}
{"id": "2081264", "revid": "287204", "url": "https://it.wikipedia.org/wiki?curid=2081264", "title": "Sultanganj", "text": "Sultanganj \u00e8 una citt\u00e0 dell'India di 41.812 abitanti, situata nel distretto di Bhagalpur, nello stato federato del Bihar. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 25\u00b0 14' 39 N e 86\u00b0 44' 41 E.\nSociet\u00e0.\nEvoluzione demografica.\nAl censimento del 2001 la popolazione di Sultanganj assommava a 41.812 persone, delle quali 22.512 maschi e 19.300 femmine. I bambini di et\u00e0 inferiore o uguale ai sei anni assommavano a 7.311, dei quali 3.835 maschi e 3.476 femmine. Infine, coloro che erano in grado di saper almeno leggere e scrivere erano 21.843, dei quali 13.454 maschi e 8.389 femmine."}
{"id": "2081265", "revid": "486946", "url": "https://it.wikipedia.org/wiki?curid=2081265", "title": "Porta Sant\u2019Angelo", "text": ""}
{"id": "2081266", "revid": "287204", "url": "https://it.wikipedia.org/wiki?curid=2081266", "title": "Tikari", "text": "Tikari (o Tekari) \u00e8 una suddivisione dell'India, classificata come \"municipality\", di 17.615 abitanti, situata nel distretto di Gaya, nello stato federato del Bihar. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 24\u00b0 55' 60 N e 84\u00b0 49' 60 E e ha un'altitudine di 81 .\nSociet\u00e0.\nEvoluzione demografica.\nAl censimento del 2001 la popolazione di Tikari assommava a 17.615 persone, delle quali 9.192 maschi e 8.423 femmine. I bambini di et\u00e0 inferiore o uguale ai sei anni assommavano a 3.015, dei quali 1.562 maschi e 1.453 femmine. Infine, coloro che erano in grado di saper almeno leggere e scrivere erano 11.556, dei quali 6.763 maschi e 4.793 femmine."}
{"id": "2081270", "revid": "287204", "url": "https://it.wikipedia.org/wiki?curid=2081270", "title": "Thakurganj", "text": "Thakurganj \u00e8 una citt\u00e0 dell'India di 15.288 abitanti, situata nel distretto di Kishanganj, nello stato federato del Bihar. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 26\u00b0 26' 60 N e 88\u00b0 7' 60 E e ha un'altitudine di 81 .\nSociet\u00e0.\nEvoluzione demografica.\nAl censimento del 2001 la popolazione di Thakurganj assommava a 15.288 persone, delle quali 8.075 maschi e 7.213 femmine. I bambini di et\u00e0 inferiore o uguale ai sei anni assommavano a 2.573, dei quali 1.328 maschi e 1.245 femmine. Infine, coloro che erano in grado di saper almeno leggere e scrivere erano 8.261, dei quali 5.063 maschi e 3.198 femmine."}
{"id": "2081271", "revid": "287204", "url": "https://it.wikipedia.org/wiki?curid=2081271", "title": "Warisaliganj", "text": "Warisaliganj \u00e8 una citt\u00e0 dell'India di 31.330 abitanti, situata nel distretto di Nawada, nello stato federato del Bihar. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 25\u00b0 1' 0 N e 85\u00b0 37' 60 E e ha un'altitudine di 68 .\nSociet\u00e0.\nEvoluzione demografica.\nAl censimento del 2001 la popolazione di Warisaliganj assommava a 31.330 persone, delle quali 16.324 maschi e 15.006 femmine. I bambini di et\u00e0 inferiore o uguale ai sei anni assommavano a 5.363, dei quali 2.758 maschi e 2.605 femmine. Infine, coloro che erano in grado di saper almeno leggere e scrivere erano 16.528, dei quali 10.017 maschi e 6.511 femmine."}
{"id": "2081278", "revid": "1543377", "url": "https://it.wikipedia.org/wiki?curid=2081278", "title": "Boombox (Kylie Minogue)", "text": "Boombox: The Remix Album 2000 - 2008 (pubblicato come Boombox: Kylie's Remixes 2000-2009 in Giappone) \u00e8 una raccolta di remix dei singoli sotto etichetta Parlophone della cantautrice australiana Kylie Minogue, uscito nel 2009.\nDescrizione.\nIl disco \u00e8 la prima compilation-remix dell'era Parlophone, ma non la prima dell'artista che sotto l'etichetta Deconstruction, aveva fatto uscire vari album di remix. Il disco comprende remix dei singoli di maggiore rilevanza della cantante dal 2000 al 2008, pi\u00f9 la traccia inedita \"Boombox (LA Riots Remix)\". Vari nomi importanti dell'elettronica sono inclusi in questa compilation tra cui Chemical Brothers, \"Fisherspooner\", \"Mylo\", \"Greg Kurstin\" e New Order. Nel disco viene miscelata la \"pure elettronica\" con suoni \"elettro-trance\", accompagnati dalla voce sensuale della cantante. Il titolo \u00e8 stato dato in onore del Boombox, il celebre locale in cui la cantante si era improvvisata DJ nel 2007, trattandosi di un album elettro-dance. Il disco \u00e8 uscito il 27 gennaio in America, in concomitanza con i Grammy Awards 2009, in cui la cantante \u00e8 stata nominata per \"Best Electronic Album\". In Italia: il disco in forma digitale \u00e8 scaricabile dalla piattaforma musicale iTunes in due dischi separati in un unico pacchetto - il primo \u00e8 la raccolta di remix mentre il secondo \u00e8 la raccolta dei remix pi\u00f9 le versioni originali dei singoli; Il disco in forma fisica \u00e8 acquistabile nei negozi a partire dal 6 febbraio 2009.\nTracce.\nEdizione Deluxe Digitale"}
{"id": "2081279", "revid": "1048993", "url": "https://it.wikipedia.org/wiki?curid=2081279", "title": "18\u00aa Mostra internazionale d'arte cinematografica di Venezia", "text": "La 18\u00aa edizione della Mostra internazionale d'arte cinematografica di Venezia si \u00e8 svolta a Venezia, Italia, dal 25 agosto all'8 settembre del 1957: \u00e8 la seconda edizione sotto la direzione di Floris Luigi Ammannati.\nTorna il premio principale, il Leone d'oro, che viene assegnato al film indiano \"L'invitto\", mentre non viene assegnato il Leone d'argento (per la sesta volta consecutiva).\nTra i film celebri in concorso, si segnalano: \"Le notti bianche\" di Luchino Visconti; \"Il trono di sangue\" di Akira Kurosawa; \"Un cappello pieno di pioggia\" di Fred Zinnemann; \"Qualcosa che vale\" di Richard Brooks; \"Vittoria amara\" di Nicholas Ray; \"La storia di Esther Costello\" di David Miller.\nGiuria e premi.\nLa giuria era cos\u00ec composta:\nI principali premi distribuiti furono:"}
{"id": "2081281", "revid": "287204", "url": "https://it.wikipedia.org/wiki?curid=2081281", "title": "Acerosodontosaurus piveteaui", "text": "Lacerosodontosauro (Acerosodontosaurus piveteaui) \u00e8 un rettile estinto appartenente agli eosuchi, vissuto nel Permiano superiore (circa 250 milioni di anni fa). I suoi resti sono stati ritrovati in Madagascar, nella formazione Sakamena inferiore.\nDescrizione.\nQuesto animale, lungo poche decine di centimetri, possedeva un corpo cilindrico e allungato, una lunga coda e arti brevi. In generale l'aspetto doveva richiamare quello di una lucertola, ma senza le specializzazioni di un animale adattato compiutamente all'ambiente terrestre. Gli arti corti e il corpo allungato, al contrario, suggeriscono che l'acerosodontosauro fosse almeno parzialmente acquatico. Il pube possedeva una forma particolare, mentre le zampe anteriori avevano caratteristiche primitive.\nClassificazione.\nL'acerosodontosauro, generalmente, \u00e8 considerato un diapside arcaico, appartenente a un gruppo di rettili noto come eosuchi. Secondo il paleontologo Philip J. Currie, all'interno di questo gruppo l'acerosdontosauro occuperebbe una posizione basale per via di alcune caratteristiche antiquate; \u00e8 interessante notare che, all'interno della stessa formazione che ha restituito i resti di questo animale, sono stati scoperti i fossili di altri eosuchi pi\u00f9 evoluti, sia semiacquatici (\"Hovasaurus\") che terrestri (\"Thadeosaurus\")."}
{"id": "2081282", "revid": "22356", "url": "https://it.wikipedia.org/wiki?curid=2081282", "title": "Silvanerpeton miripedes", "text": "Il silvanerpeton (Silvanerpeton miripedes) \u00e8 un piccolo tetrapode estinto, forse ancestrale al gruppo noto come antracosauri. Visse verso la fine del Carbonifero inferiore (circa 340 milioni di anni fa); i suoi resti sono stati ritrovati in Scozia, nel giacimento di East Kirkton.\nDescrizione.\nDi piccole dimensioni, questo animale aveva un aspetto molto simile a quello di una lucertola. Il corpo era relativamente allungato e gracile, e le zampe piuttosto robuste potevano permettere al silvanerpeton di muoversi senza difficolt\u00e0 sulla terraferma. La coda non era molto lunga, e il cranio preannunciava quello di forme successive. Le vertebre presacrali (del collo e del corpo) erano oltre trenta, ed erano dotate di un centro vertebrale poco ossificato. I fossili mostrano anche una serie di caratteristiche primitive (ad esempio un palato chiuso).\nClassificazione.\nOriginariamente considerato un antracosauro primitivo, il silvanerpeton \u00e8 stato successivamente ritenuto troppo primitivo per poter appartenere a questo gruppo. Alcuni caratteri (ad esempio le linee di sutura del cranio) in effetti lo avvicinano agli antracosauri, in particolare al gruppo degli embolomeri, ma gli studi compiuti da Jennifer A. Clack dimostrerebbero che il silvanerpeton (insieme a un altro animale rinvenuto nello stesso giacimento, noto come \"Eldeceeon rolfei\") potrebbe essere posto esattamente alla base della diramazione evolutiva che da una parte condusse agli antracosauri, da un'altra ai microsauri e da un'altra ancora agli amnioti."}
{"id": "2081283", "revid": "1573940", "url": "https://it.wikipedia.org/wiki?curid=2081283", "title": "Balanerpeton woodi", "text": "Il balanerpeton (Balanerpeton woodi ) era un piccolo anfibio ora estinto appartenente all'ordine dei temnospondili. Visse alla fine del Carbonifero inferiore (circa 330 milioni di anni fa), e i suoi resti fossili sono stati rinvenuti in Scozia, nel giacimento di East Kirkton.\nDescrizione.\nIl corpo di questo anfibio era relativamente corto e compatto, con una lunga coda e brevi arti. Il cranio possedeva grandi narici esterne e un orecchio dotato di membrana timpanica e una struttura simile a un bastoncino. La morfologia di questa struttura suggerisce che il balanerpeton fosse in grado di sentire suoni aerei ad alta frequenza. Questo piccolo anfibio era sprovvisto di linea laterale; ci\u00f2 indicherebbe uno stile di vita maggiormente terrestre rispetto a quello di molti anfibi coevi. Le costole piccole e diritte, invece, hanno portato gli studiosi a ritenere che il balanerpeton non respirasse attraverso una espansione del volume del petto, ma si limitasse a inghiottire l'aria attraverso la bocca.\nFossili e classificazione.\nScoperto dal paleontologo dilettante Stan Wood, il balanerpeton \u00e8 conosciuto attraverso una moltitudine di resti fossili provenienti dal giacimento di East Kirkton In questa localit\u00e0, il balanerpeton risulta essere il tetrapode pi\u00f9 comune. Generalmente questo animale viene considerato come uno dei pi\u00f9 antichi temnospondili, un grande gruppo di anfibi che dominarono per decine di milioni di anni gli ambienti di acqua dolce. In particolare, analogie sono state riscontrate con il ben noto \"Dendrerpeton\", pi\u00f9 recente di qualche milione di anni."}
{"id": "2081284", "revid": "22356", "url": "https://it.wikipedia.org/wiki?curid=2081284", "title": "Dendrerpeton acadianum", "text": "Il dendrerpeton (gen. Dendrerpeton ) \u00e8 un anfibio estinto appartenente al gruppo dei temnospondili, vissuto nel Carbonifero superiore (circa 318 - 314 milioni di anni fa). I suoi resti sono stati ritrovati in Nuova Scozia (Canada), nel ben noto giacimento di Joggins, e in Irlanda.\nDescrizione.\nLungo non pi\u00f9 di un metro, questo anfibio era simile a una odierna salamandra, ma possedeva un corpo pi\u00f9 tozzo e zampe meglio adattate a uno stile di vita terrestre. Il cranio possedeva una notevole incisura otica, ovvero una fossa profonda che si apriva nella parte posteriore del teschio, che probabilmente ospitava un orecchio adatto a sentire suoni ad alta frequenza. Recenti ritrovamenti di fossili tridimensionali hanno confermato che il dendrerpeton possedeva un udito sviluppato: vi era una staffa robusta, originariamente utilizzata per irrobustire la struttura ma in seguito specializzatasi per consentire la trasmissione di suoni ad alta frequenza. L'intera regione timpanica e la scatola cranica sono simili a quelle di altri temnospondili primitivi, come le specie del genere \"Doleserpeton\", ma anche a quelle degli anuri attuali (rane e rospi).\nFossili.\nNumerosi resti fossili di questo animale sono stati ritrovati nel giacimento di Joggins (Nuova Scozia), nei tronchi cavi di giganteschi alberi, come \"Lepidodendron\" e \"Sigillaria\". Il motivo di questa insolita conservazione \u00e8 dovuto al fatto che le antiche foreste carbonifere erano periodicamente soggette ad alluvioni, e le basi degli alberi venivano seppellite. In seguito, gli alberi morivano e le parti superiori crollavano, lasciando solo le parti cave sepolte, che diventavano cos\u00ec profondi pozzi in cui cadevano rettili e anfibi primitivi. Il tetrapode pi\u00f9 comune in questo giacimento era \"Dendrerpeton\", ma sono noti anche alcuni antichi rettili (\"Hylonomus\"). I fossili di dendrerpeton sono generalmente appiattiti e schiacciati, e non permettono una chiara interpretazione dell'anatomia dell'animale; un ritrovamento tridimensionale \u00e8 avvenuto solo di recente e ha reso possibile chiarire la morfologia della regione timpanica.\nClassificazione.\n\"Dendrerpeton\" venne descritto per la prima volta da Richard Owen nel 1853, sulla base di numerosi fossili ritrovati a Joggins, in Nuova Scozia. La specie tipo \u00e8 Dendrerpeton acadianum, nota per molti esemplari disarticolati. Altre specie in seguito attribuite a questo genere, provenienti dal medesimo giacimento, sono \"D. oweni, D. confusum\" e \"D. helogenes\". La prima, tuttavia, \u00e8 stata riconosciuta come una variante individuale di \"D. acadianum\", mentre per le altre due sussiste qualche dubbio. Dal giacimento di Jarrow, in Irlanda, provengono invece i fossili di D. rugosum, inizialmente attribuito a una specie del genere \"Erpetocephalus\" e riconosciuto come \"Dendrerpeton\" da Angela Milner nel 1980.\n\"Dendrerpeton\" fa parte di una radiazione arcaica di anfibi temnospondili, i dendrerpetontidi, dalle spiccate attitudini terrestri e dalle caratteristiche ancora primitive, comprendenti anche il pi\u00f9 antico \"Balanerpeton\" della Scozia."}
{"id": "2081285", "revid": "22356", "url": "https://it.wikipedia.org/wiki?curid=2081285", "title": "Cynodesmus", "text": "Il cinodesmo (gen. Cynodesmus) \u00e8 un mammifero carnivoro estinto appartenente ai canidi, vissuto nell'Oligocene (34 \u2013 24 milioni di anni fa) in Nordamerica. I suoi resti sono particolarmente comuni in Nebraska.\nDescrizione.\nLungo circa un metro, questo animale fu uno dei primi canidi ad avere un aspetto \u201cmoderno\u201d. Il cinodesmo, infatti, doveva assomigliare vagamente a un coyote attuale, ma possedeva un cranio pi\u00f9 compatto, una coda pi\u00f9 lunga e pesante, e zampe pi\u00f9 corte. In sostanza, il cinodesmo non doveva essere un buon corridore, se messo a confronto con i canidi attuali. Probabilmente attaccava le sue prede mediante imboscate, come gli odierni felidi. \u00c8 possibile, inoltre, che questo animale potesse ritrarre parzialmente gli artigli.\nClassificazione.\nAl genere \"Cynodesmus\" sono state attribuite in passato numerose specie di canidi fossili dell'Oligocene e del Miocene, tutte dotate di una dentatura altamente specializzata per una dieta carnivora. Una revisione del genere da parte di Wang (1994) ha tuttavia dimostrato che gran parte di queste specie erano ascrivibili ad altri generi, se non addirittura ad altre sottofamiglie. Le uniche specie valide appartenenti al cinodesmo risultarono essere \"Cynodesmus thooides\" e l'affine \"C. martini\". Molte altre specie sono risultate appartenere a generi di canidi borofagini, come \"Phlaocyon\" e \"Tomarctus\", o antenati diretti dei canidi odierni, come \"Leptocyon\". Un genere affine a \"Cynodesmus\", appartenente alla medesima sottofamiglia (Hesperocyoninae) \u00e8 \"Osbornodon\"."}
{"id": "2081286", "revid": "110157", "url": "https://it.wikipedia.org/wiki?curid=2081286", "title": "Abbazia di Battle", "text": "L'abbazia di Battle (inglese: \"Battle Abbey\") a Battle, in East Sussex, Inghilterra, \u00e8 un sito monastico benedettino parzialmente integro fatto costruire sulla scena della vittoriosa battaglia di Hastings da Guglielmo il Conquistatore e dedicato a San Martino.\nStoria.\nNel 1070 papa Alessandro II ordin\u00f2 ai normanni di fare penitenza per aver ucciso in battaglia cos\u00ec tante persone, durante la loro conquista dell'Inghilterra. Cos\u00ec Guglielmo il Conquistatore promise solennemente di costruire un'abbazia dove aveva avuto luogo la battaglia di Hastings, e che l'altare maggiore della nuova chiesa sarebbe stato costruito nel punto esatto in cui Re Aroldo, sovrano dei sassoni, era caduto morente la domenica del 14 ottobre 1066. \nPartirono i lavori per la costruzione della nuova abbazia, ma Guglielmo mor\u00ec prima che fossero completati. Terminata nel 1095, fu consacrata sotto il regno del figlio di Guglielmo il conquistatore, Guglielmo detto Rufus e dedicata a San Martino, chiamato l'apostolo dei galli. Anche per questo, l'abbazia era nota come San Martino di Battle (inglese: \"St. Martin of Battle, St. Martin at Battle\"). Rimaneggiata durante gli ultimi anni del XIII secolo, fu gravemente danneggiata un paio di secoli pi\u00f9 tardi, durante la soppressione dei monasteri sotto il regno di Enrico VIII. "}
{"id": "2081287", "revid": "22356", "url": "https://it.wikipedia.org/wiki?curid=2081287", "title": "Hesperocyon", "text": "Lesperocione (gen. Hesperocyon) \u00e8 un mammifero carnivoro estinto appartenente alla famiglia dei canidi. Visse nell'Eocene superiore e nell'Oligocene (39 \u2013 24 milioni di anni fa). I suoi resti sono stati ritrovati esclusivamente in Nordamerica.\nDescrizione.\nLungo circa 80 centimetri, questo canide possedeva un aspetto notevolmente primitivo: il corpo era basso e allungato, le zampe erano esili e corte, e il cranio era lungo e sottile. La coda, invece, era molto lunga e flessibile. In generale, la forma del corpo ricordava pi\u00f9 quella di uno zibetto che quella di un vero cane. Le caratteristiche delle ossa craniche e la dentatura, per\u00f2, lo denotano come un membro primitivo della famiglia dei canidi. Dato il tipo di dentatura poco specializzata per una dieta carnivora, \u00e8 probabile che questo animale fosse onnivoro, al contrario dei successivi borofagini (Borophaginae).\nClassificazione.\nL'esperocione, la cui specie pi\u00f9 nota \u00e8 \"Hesperocyon gregarius\", \u00e8 ritenuto uno dei pi\u00f9 antichi canidi conosciuti, e il pi\u00f9 noto rappresentante della sottofamiglia degli esperocionini (Hesperocyoninae). Questo gruppo si estinse circa 15 milioni di anni fa, dopo essere sopravvissuto per tutto l'Oligocene e parte del Miocene. Da forme basali quali \"Hesperocyon\" si originarono numerosi generi, tra cui \"Ectopocynus\", \"Osbornodon\", \"Cynodesmus\", \"Enhydrocyon\" e \"Mesocyon\", che si differenziarono seguendo diverse specializzazioni."}
{"id": "2081295", "revid": "20218104", "url": "https://it.wikipedia.org/wiki?curid=2081295", "title": "Poscritto", "text": ""}
{"id": "2081297", "revid": "2110845", "url": "https://it.wikipedia.org/wiki?curid=2081297", "title": "Henri Vilbert", "text": ""}
{"id": "2081302", "revid": "13261", "url": "https://it.wikipedia.org/wiki?curid=2081302", "title": "Lancia Trevi", "text": ""}
{"id": "2081303", "revid": "228587", "url": "https://it.wikipedia.org/wiki?curid=2081303", "title": "Khufu e Khafre", "text": "In crittografia Khufu e Khafre sono due cifrari a blocchi sviluppati da Ralph Merkle nel 1989 durante il periodo in cui lavorava per Xerox al \"Palo Alto Research Center\". Come Snefru, una funzione di hash, i cifrari furono denominati con i nomi (in lingua inglese) dei faraoni egizi Cheope (\"Khufu\"), Chefren (\"Khafre\") e Snefru.\nPrima della pubblicazione, Xerox propose volontariamente gli algoritmi Khufu e Khafre al vaglio dell'agenzia NSA, che ne blocc\u00f2 la pubblicazione per motivi di sicurezza nazionale (vedi esportazione di crittografia). Xerox, che aveva diversi appalti governativi, accondiscese alla richiesta. I documenti furono per\u00f2 copiati da un revisore, che li pass\u00f2 all'attivista John Gilmore, che a sua volta li distribu\u00ec sul newsgroup \"sci.crypt\" ; : tutto questo avvenne contro i voleri di Merkle . Gli schemi furono poi resi pubblici alla conferenza CRYPTO del 1990.\nKhufu e Khafre sono brevettati da Xerox (brevetto , depositato il 26 marzo 1991).\nKhufu.\nKhufu \u00e8 un cifrario a blocchi che opera su blocchi di 64 bit con una chiave insolitamente grande: 512 bit (in genere i cifrari a blocchi utilizzano chiavi pi\u00f9 piccole, difficilmente eccedenti i 256 bit). Molto del materiale della chiave \u00e8 utilizzato per costruire le S-box del cifrario: a causa del fatto che il tempo impiegato per questo processo \u00e8 abbastanza elevato, l'uso dell'algoritmo non \u00e8 consigliato nelle situazioni in cui devono essere gestiti molti messaggi di piccole dimensioni ma \u00e8 pi\u00f9 consigliato per la cifratura di grandi quantitativi di dati.\nIl Khufu \u00e8 un cifrario di Feistel che normalmente esegue 16 passaggi (anche se sono permessi tutti i valori compresi fra 8 e 64 con incrementi di 8), divisi in blocchi di 8: ogni gruppo di 8 passaggi \u00e8 definito \"ottetto\", e per ogni \"ottetto\" viene impiegata una S-box differente. In un passaggio, il byte meno significativo di met\u00e0 di un blocco \u00e8 inserito in una S-box (di 8x32 bit): l'output dell'S-box \u00e8 poi combinato con uno XOR con l'altra met\u00e0 del blocco. La met\u00e0 di sinistra \u00e8 poi ruotata per portare un nuovo byte in posizione ed infine le met\u00e0 sono invertite. All'inizio ed alla fine dell'algoritmo del materiale aggiuntivo della chiave viene combinato mediante XOR con il blocco (\"key whitening\"). Il restante materiale della chiave \u00e8, come detto, contenuto nelle S-box.\nC'\u00e8 un attacco differenziale su 16 passaggi del Khufu che pu\u00f2 recuperare la chiave segreta: necessita di 243 testi in chiaro scelti e richiede un tempo di 243 (Gilbert e Chauvaud, 1994). Invece, per distinguere il cifrario da un flusso casuale di bit sono richiesti 232 testi in chiaro ed una complessit\u00e0 di 232. Un attacco a boomerang (Wagner, 1999) pu\u00f2 essere utilizzato in una situazione di attacco adattivo con testo in chiaro scelto/testo cifrato scelto con 218 cifrature ed una complessit\u00e0 simile. Khufu \u00e8 anche vulnerabile ad un attacco differenziale impossibile, che pu\u00f2 violare fino a 18 passaggi del cifrario (Biham ed altri aa., 1999).\nSchneier e Kelsey (1996) hanno definito i due algoritmi come \"reti di Feistel incomplete, non bilanciate, pesantemente mirate all'eterogenit\u00e0\".\nKhafre.\nKhafre \u00e8 simile a Khufu, ma usa un insieme regolare di S-box, che non calcola dalla chiave ma genera dalle tabelle \"RAND\" pubblicate nel 1955 con il titolo \"A Million Random Digits with 100,000 Normal Deviates\", che raccoglie un milione di cifre casuali e centomila deviazioni, ampiamente utilizzate ai tempi in cui la potenza di calcolo degli elaboratori non era certo quella di oggi. L'avere S-box precalcolate permette, rispetto al Khufu, di cifrare in maniera molto rapida piccoli quantitativi di dati. D'altro canto, il Khafre richiede un pi\u00f9 elevato numero di passaggi per ottenere gli stessi livelli di sicurezza del Khufu, rendendolo pi\u00f9 lento nella cifratura di grandi quantitativi di dati.\nL'algoritmo usa una chiave la cui dimensione \u00e8 un multiplo di 64. Siccome le S-box non dipendono dalla chiave, il Khafre gestisce delle sotto-chiavi che sono modificate mediante operazioni di XOR ogni 8 passaggi.\nLa crittanalisi differenziale \u00e8 molto efficiente contro il Khafre: 16 passaggi possono essere violati utilizzando sia 1.500 testi in chiaro scelti che 238 testi in chiaro noti. Similmente, 24 passaggi possono essere attaccati utilizzando 253 testi in chiaro scelti oppure 259 testi in chiaro noti."}
{"id": "2081311", "revid": "122871", "url": "https://it.wikipedia.org/wiki?curid=2081311", "title": "Khafre", "text": ""}
{"id": "2081313", "revid": "923674", "url": "https://it.wikipedia.org/wiki?curid=2081313", "title": "Ezio Madonia", "text": "Biografia.\nNotevole velocista, si dedic\u00f2 soprattutto ai 100 metri, ma ottenne risultati anche in altre specialit\u00e0. Venne \"scoperto\" dal suo primo allenatore Giulio Ottolia che dal calcio lo convinse a passare con lui all'Atletica Savona dove ottenne i primi importanti risultati prima di essere assorbito dalle Fiamme gialle.\nDal 1992 a fine carriera \u00e8 stato allenato dal prof. Pietro Astengo.\nNella 4\u00d7100\u00a0m. vinse il bronzo:\nGiunse poi quinto ai Giochi olimpici di Seul 1988 e fece parte della spedizione azzurra alle Olimpiadi di Atlanta nel 1996.\nNei 100 metri vinse: \nNei 60 metri piani concluse quarto ai Campionati europei indoor del 1992. Vinse infine 3 titoli italiani (2 sui 100 m, 1 sui 60 m. indoor)."}
{"id": "2081319", "revid": "1048993", "url": "https://it.wikipedia.org/wiki?curid=2081319", "title": "19\u00aa Mostra internazionale d'arte cinematografica di Venezia", "text": "La 19\u00aa edizione della Mostra internazionale d'arte cinematografica di Venezia si \u00e8 svolta a Venezia, Italia, dal 24 agosto al 7 settembre del 1958: \u00e8 la terza edizione sotto la direzione di Floris Luigi Ammannati.\nIl Leone d'oro \u00e8 ancora orientato verso l'Asia, seguendo una tradizione che verr\u00e0 consolidata sempre pi\u00f9 nei decenni successivi: viene assegnato al film giapponese \"L'uomo del riksci\u00f2\" (\"Muhomatsu No Issho\") di Hiroshi Inagaki.\nDopo sei anni di non assegnazione, torna il Leone d'argento, che premia ex aequo il film francese \"Gli amanti\" (\"Les amants\") di Louis Malle e l'italiano \"La sfida\" di Francesco Rosi. Vengono premiati come migliori interpreti il britannico sir Alec Guinness (fresco di Oscar per \"Il ponte sul fiume Kwai\") e Sophia Loren.\nGiuria e premi.\nLa giuria era cos\u00ec composta:\nJean Gr\u00e9millon (presidente, Francia), Carlos Fernandez Cuenca (Spagna), Piero Gadda Conti, Alberto Lattuada (Italia), Hidemi Ina (Giappone), Friedrich Luft (Repubblica Federale Tedesca), Sergej Vasil'ev (Unione Sovietica).\nI principali premi distribuiti furono:"}
{"id": "2081323", "revid": "113757", "url": "https://it.wikipedia.org/wiki?curid=2081323", "title": "Ultravox (album)", "text": ""}
{"id": "2081325", "revid": "1522738", "url": "https://it.wikipedia.org/wiki?curid=2081325", "title": "Krasna zemljo", "text": "Krasna zemljo (lett. \"Terra bellissima\") \u00e8 l'inno ufficiale della Regione istriana. Il testo fu scritto da Ivan Cukon (1868-1928) mentre il brano fu composto da Matko Braj\u0161a Ra\u0161an (1859-1934).\nOriginariamente noto come \"Inno della Compagnia di S. Cirillo e Metodio\", il brano ottenne una popolarit\u00e0 tale che, il 23 settembre 2002, l'Assemblea della Regione Istriana lo proclam\u00f2 inno ufficiale.\nSebbene la Regione istriana abbia ufficialmente adottato il bilinguismo croato-italiano, l'inno non \u00e8 mai stato tradotto ufficialmente in italiano."}
{"id": "2081329", "revid": "1305772", "url": "https://it.wikipedia.org/wiki?curid=2081329", "title": "Paladini", "text": ""}
{"id": "2081330", "revid": "729019", "url": "https://it.wikipedia.org/wiki?curid=2081330", "title": "Hymne Neuch\u00e2telois", "text": "\"Hymne Neuch\u00e2telois\" ossia \"Inno Neocastellese\" \u00e8 l'inno della Repubblica e Cantone Neuch\u00e2tel, in Svizzera. Il testo fu scritto da Henri Warnery mentre il brano fu composto da Charles North.\nTesto.\nNous sommes les enfants heureux\nde la meilleure des patries; \nnous aimons ses coteaux ombreux, \nson doux lac, ses combes fleuries, \net la paisible majest\u00e9 \nde ses grandes joux s\u00e9culaires, \net le Soleil qui les \u00e9claire, \nle Soleil de la libert\u00e9! \nL\u00e0-haut, sur l'Alpe aux blancs sommets, \naux jours anciens de notre histoire, \nnos a\u00efeux d\u00e9j\u00e0 l'acclamaient \nquand il s'est lev\u00e9 dans sa gloire, \nvers d'autres destins emport\u00e9s, \npoursuivant ce r\u00eave d'aurore, \nleurs yeux au loin cherchaient encore \nle Soleil de la libert\u00e9! \nMais voici qu'au son des tambours \ndescend la jeune R\u00e9publique; \nNeuch\u00e2tel sur ses vieilles tours \nfait flotter la croix helv\u00e9tique. \nB\u00e9ni soit Dieu dans sa bont\u00e9, \net les hommes au fier courage \nqui pr\u00e9par\u00e8rent sous l'outrage \nle Soleil de la libert\u00e9! \nIls furent les bons travailleurs \nqui pour les autres ensemencent; \nnous aussi, dans des jours meilleurs, \nr\u00e9pandons le grain d'esp\u00e9rance, \nafin qu'au souffle des \u00e9t\u00e9s, \nla moisson du peuple grandisse \nmoisson d'amour et de justice \nau Soleil de la libert\u00e9!"}
{"id": "2081331", "revid": "1442080", "url": "https://it.wikipedia.org/wiki?curid=2081331", "title": "Hymne valaisan", "text": "\"Hymne Valaisan\"/ \"Walliser Hymne\" (o \"Notre Valais\" / \"Wallis, unser Heimatland\") ossia \"Nostro Vallese\" / \"Vallese, nostra patria\", \u00e8 l'inno della Repubblica e Cantone Vallese, in Svizzera. Essendo un Cantone bilingue, l'inno viene intonato sia in francese, sia in tedesco. Il testo francese fu scritto da Louis Durand, quello tedesco da Leo Luzian von Roten, mentre la melodia fu composta da Ferdinand Othon Wolf e Georges Haenni."}
{"id": "2081333", "revid": "287204", "url": "https://it.wikipedia.org/wiki?curid=2081333", "title": "George Curzon", "text": ""}
{"id": "2081335", "revid": "74801", "url": "https://it.wikipedia.org/wiki?curid=2081335", "title": "George Curzon, I marchese Curzon di Kedleston", "text": "Fu Vicer\u00e9 dell'India (dal 1899 al 1905) e Ministro degli esteri della Gran Bretagna (dal 1919 al 1924). Esponente del Partito Conservatore, contrast\u00f2 la politica della Russia in Asia centrale e contribu\u00ec alla dissoluzione dell'Impero ottomano dopo la Prima guerra mondiale. In politica interna si batt\u00e9 contro l'autodeterminazione dell'Irlanda e contro il suffragio femminile.\nLe origini e la giovent\u00f9.\nGeorge Curzon nacque nel 1859 in una famiglia aristocratica del Derbyshire che possedeva la tenuta di Kedleston (Kedleston Hall) da novecento anni. Essendo semplici gentiluomini di campagna, nessuno dei componenti di questa antica famiglia si era distinto nei secoli.\nCome da tradizione i genitori di George, il quarto barone di Scarsdale (1831\u20131916) e sua moglie Blanche (1837\u20131875), affidarono l'educazione di loro figlio ad una terza persona, in questo caso una governante che non amava i giocattoli e che si dimostr\u00f2 molto severa. Il piccolo George veniva, infatti, costretto ad attraversare Kedlseston con un grande cappello a cono su cui l'educatrice aveva scritto \"Bugiardo\" oppure \"Codardo\".\nAll'Eton College George Curzon nacque ad una nuova esistenza, strinse amicizie che durarono tutta la vita ed ebbe un notevole successo negli studi. Quando lasci\u00f2 la scuola per il \"Balliol College\" di Oxford era ormai un personaggio eccentrico e popolare. Ad Oxford conferm\u00f2 queste caratteristiche, imparando anche a parlare in pubblico.\nIl viaggio in Asia centrale.\nEntrato in Parlamento fra i \"tory\" nel 1886, affascinato dalla politica estera e dall'Oriente, nell'estate del 1888 Curzon part\u00ec per l'Asia centrale allo scopo di verificare di persona i pericoli che l'India britannica correva di fronte all'espansionismo della Russia.\nAveva soli 29 anni ma gi\u00e0 ambiva a diventare Vicer\u00e9 dell'India. Dopo aver fatto visita a San Pietroburgo e Mosca si diresse a sud e da Krasnovodsk (oggi T\u00fcrkmenba\u015fy), sul Caspio, inizi\u00f2 la sua ricognizione in Asia centrale. Percorse in treno, sulla ferrovia Transcaspiana, chilometri fino a Samarcanda e da l\u00ec, in \"tarantas\" (vettura a cavalli) Curzon raggiunse Tashkent.\nTornato a Londra, sfruttando gli appunti e il materiale che aveva raccolto, scrisse \"Russia in Central Asia and the Anglo-Russian Question\", pubblicato nel 1889. Egli asser\u00ec che la ferrovia Transcaspiana aveva alterato l'equilibrio strategico della regione la quale, impervia, poneva problemi insormontabili ad un eventuale esercito russo in marcia verso l'India. Con la costruzione dell'ultimo tratto della ferrovia (da Samarcanda a Tashkent) i russi avrebbero invece risolto il problema, disponendo di un valido mezzo di trasporto capace di concentrare centomila uomini alla frontiera afgana o persiana. Ci\u00f2 avrebbe messo in pericolo il \"dominion\" dell'India che Curzon definiva \u00abil pi\u00f9 nobile trofeo del genio britannico e il pi\u00f9 splendido appannaggio della Corona imperiale\u00bb.\nA seguito di questo viaggio, Curzon fu nominato nel 1891 Sottosegretario di Stato per l'India nel secondo governo del conservatore Salisbury. Tenne la carica per circa un anno, perdendola per la caduta dell'esecutivo; ma con il terzo governo Salisbury, nel 1895, fu nominato Sottosegretario agli Esteri, incarico che ricopr\u00ec fino al 1898.\nCurzon, durante quest'ultimo periodo prese posizione per il mantenimento di una guarnigione nel territorio di Chitral (nell'attuale Provincia della Frontiera del Nord Ovest in Pakistan, all'epoca piccolo regno fra le montagne in preda a guerre dinastiche). I suoi argomenti, scaturiti da una richiesta d'aiuto del governo dell'India britannica, prevalsero e la posizione strategica fu mantenuta a dispetto delle spese che i liberali consideravano, invece, troppo gravose.\nVicer\u00e9 in India (1899-1905).\nDurante il terzo governo Salisbury, nel 1899, Curzon fu nominato vicer\u00e9 dell'India e come tale fu creato Barone Curzon di Kedleston, Pari d'Irlanda. Aveva appena 39 anni.\nIl suo viceregno si bas\u00f2 sull'ordine gerarchico e sull'applicazione in India di quello che era stato il trascorso feudale della Gran Bretagna. I cosiddetti \u201cprincipati\u201d, in cui i Maharaja erano formalmente sovrani, consistevano in circa un terzo dell'India britannica; e anche nelle zone governate direttamente dagli inglesi molti distretti erano governati da aristocratici indiani. Secondo Curzon erano questi i naturali leader dell'India, che avrebbero dovuto governare non come mere testimonianze del passato ma come elementi vitali dell'amministrazione e condividere con lui le responsabilit\u00e0 e le glorie del dominio britannico. Grazie a questo sistema ottenne la possibilit\u00e0 di realizzare grandi opere pubbliche (strade, sistemi fognari, nuovi quartieri, ecc).\nCurzon, in effetti, aveva una certa predilezione per la grandiosit\u00e0. Fece restaurare il Taj Mahal e la citt\u00e0 storica di Fatehpur Sikri. Fece anche erigere il monumento alla Regina Vittoria a Calcutta. Ma il massimo dello sfarzo lo raggiunse a Delhi nel 1903 per il \"Durbar\", un rituale di cerimoniali di corte e processioni che avveniva in occasione delle incoronazioni del sovrano del Regno Unito. Nel 1903, per l'ascesa al trono di Edoardo VII, Curzon organizz\u00f2 il suo \"Durbar\" che fu, a detta dei testimoni, magnifico, per la ricchezza dei colori e per la bellezza dei costumi e dei paramenti degli elefanti su cui sfilarono Curzon e i principi indiani.\nLa spedizione in Tibet.\nIdea fissa di Curzon, rimaneva ostacolare l'espansionismo russo in Asia, che a suo giudizio si concentrava in quel periodo oltre che verso la Persia e l'Afghanistan, soprattutto verso il Tibet. Curzon, ritenendo imminente un accordo fra il Dalai Lama e lo Zar Nicola II, nel 1903 invi\u00f2 una missione diplomatica a Lhasa per stabilire la verit\u00e0. I tibetani rifiutarono per\u00f2 di negoziare e Curzon convinse il governo centrale di Londra ad autorizzare una spedizione militare di mille uomini.\nIl governo di Pechino, formalmente sovrano del Tibet, fu ufficialmente avvisato e le proteste dei russi vennero respinte adducendo il fatto che l'impresa fosse temporanea. Il 12 dicembre 1903 le truppe britanniche passarono il confine del Tibet e il 3 agosto 1904 il comandante della spedizione, Francis Younghusband, con una piccola scorta, entr\u00f2 a Lhasa. Non furono tuttavia trovate le prove che Curzon cercava: nessuna traccia dei russi n\u00e9 di arsenali n\u00e9 di accordi particolari con lo Zar.\nL'accordo anglo-russo.\nCurzon, dopo un'avventata politica contro gli abitanti del Bengala (il cui territorio fu diviso in due) nel 1905 lasci\u00f2 l'incarico di vicer\u00e9 e torn\u00f2 in Europa dove, intanto, era cresciuto il pericolo della Germania di Guglielmo II.\nIl nuovo governo dei liberali di Henry Campbell-Bannerman decise nel 1907 di venire a patti con la Russia per volgere maggiore attenzione e risorse al problema tedesco.\nIl 31 agosto dello stesso anno fu firmato quindi a San Pietroburgo l'accordo che divideva in due sfere d'influenza la Persia, faceva del Tibet uno stato cuscinetto neutrale e lasciava l'Afghanistan sotto l'influenza inglese.\nSecondo Curzon \u00abLa convenzione rinuncia a tutto ci\u00f2 per cui abbiamo combattuto per anni, e vi rinuncia con uno slancio cinico nella sua avventatezza... Sacrificati gli sforzi di un secolo, e niente o quasi in cambio\u00bb: la sfera d'influenza russa in Persia risultava troppo ampia e comprendeva tutte le citt\u00e0 maggiori, mentre quella della Gran Bretagna era esigua e priva di valore economico. Quanto alla clausola per l'Afghanistan, la Gran Bretagna non ci guadagnava nulla, e l'accordo sul Tibet equivaleva ad una \u00abresa totale\u00bb.\nPolitica interna.\nNel 1911, di fronte al \"Parliament Act\" che avrebbe abolito il veto della Camera dei Lord, Curzon si schier\u00f2 dapprima con coloro che rifiutavano a tutti costi la proposta, poi divenne il pi\u00f9 attivo organizzatore degli \"hedgers\", di coloro cio\u00e8 che preferirono arrendersi alla realt\u00e0 salvando per\u00f2 il pi\u00f9 possibile dei privilegi della Camera dei Lord, di cui lo stesso Curzon era entrato a far parte nel 1908.\nDecisamente conservatore, in quegli anni Curzon si schier\u00f2 contro il voto alle donne divenendo il copresidente della \"National League for Opposing Women's Suffrage\", e di fronte alla questione irlandese, nel 1912 guid\u00f2 una grande e appassionata manifestazione durante la quale fu sottoscritta la \"Solemn League and Covernant\": oltre 470.000 inglesi vi fecero parte impegnandosi a rifiutare l'autorit\u00e0 di una legge che consentisse all'Irlanda di avere un proprio parlamento.\nNel 1915, durante la Prima guerra mondiale, Curzon fu nominato Lord del Sigillo privato nel governo di coalizione di Asquith, e l'anno dopo Lord Presidente del Consiglio Privato di Sua Maest\u00e0 e Presidente della Camera dei Lord, cariche che mantenne fino al 1919, anno in cui fu nominato Ministro degli esteri da Lloyd George.\nAlla Commissione per l'Oriente.\nNel 1918, dopo la vittoria dell'Intesa nella Prima guerra mondiale, Curzon appoggi\u00f2 la richiesta popolare di condannare alla pena di morte l'Imperatore tedesco Guglielmo II.\nNello stesso anno, come presidente della Commissione governativa responsabile della politica inglese in Oriente (\"Eastern Committee\"), di fronte al crollo dell'Impero ottomano, Curzon valut\u00f2 che fosse arrivato il momento di liberarsi di \u00abquesto cancro che ha avvelenato la vita dell'Europa\u00bb. Diffid\u00f2 per\u00f2 della Francia come partner politico nel Mediterraneo, ritenendola, addirittura, \u00abla grande potenza da cui forse avremo pi\u00f9 da temere in futuro\u00bb, e si convinse che l'autodeterminazione dei popoli appartenuti all'Impero ottomano sarebbe stata utile in caso di problemi con la Francia o con gli arabi, confidando nel fatto che questi avrebbero scelto la protezione degli inglesi.\nNei vecchi territori ottomani, di fronte alla Guerra civile russa, alla fine del 1918, gli inglesi spostarono truppe dalla Mesopotamia e Costantinopoli verso la Russia caucasica riuscendo a controllare la ferrovia che congiungeva Baku a Batumi. Curzon era convinto che bisognasse mantenere la posizione per evitare che altre forze, compresi i bolscevichi, si impadronissero di una delle possibili vie di collegamento all'India. Ma a giugno del 1919 il governo di Lloyd George giudic\u00f2 che il coinvolgimento britannico nella zona sarebbe stato troppo oneroso e decise di ritirare le truppe entro la fine dell'anno.\nPer tutta risposta, il 16 agosto, Curzon scrisse un \"memorandum\" con il quale prendeva posizione contro la debolezza e l'incertezza delle potenze alleate nello schierarsi a favore dei russi dell'Armata Bianca in lotta con i bolscevichi.\nMinistro degli Esteri (1919-1924).\nNell'ottobre 1919, in sostituzione di Arthur Balfour, Curzon ricevette la nomina di titolare del \"Foreign Office\" dal Primo Ministro David Lloyd George che capeggiava un governo di coalizione.\nFra bolscevichi e polacchi.\nDurante la Guerra sovietico-polacca, quando nell'estate del 1920 le vittorie dei rossi cominciarono a preoccupare Londra e Parigi, Curzon (12 luglio) propose di concludere una tregua e di fissare la frontiera provvisoria sul fiume Bug (Linea Curzon). Fece anche la proposta di una conferenza a Londra, minacciando l'aiuto anglo-francese alla Polonia se le truppe rosse avessero passato il Bug. Il 17 luglio 1920, il Commissario del popolo agli Esteri russo Georgij Vasil'jevi\u010d \u010ci\u010derin respinse la proposta assicurando che la Russia avrebbe trattato direttamente con la Polonia; cosa che avvenne con concessioni territoriali che andarono oltre la proposta di Curzon, a favore di una Polonia che Mosca riteneva prossima al bolscevismo.\nViceversa, la Polonia non cedette e dopo la Battaglia di Varsavia (1920) riusc\u00ec ad ottenere (Pace di Riga) dei confini orientali comunque pi\u00f9 favorevoli della Linea Curzon.\nLa questione greco-ottomana.\nFra i diversi accordi preparati dalla Conferenza di pace di Parigi, che chiuse la Prima guerra mondiale, ci fu quello che venne firmato a S\u00e8vres il 10 agosto 1920. Tale trattato dispose la fine dell'Impero ottomano.\nA maggio del 1919 truppe greche, appoggiate da francesi e inglesi, erano sbarcate a Smirne, in Turchia che si trov\u00f2 di nuovo in guerra dopo la catastrofe del Primo conflitto mondiale.\nIl Ministro degli Esteri Curzon si pronunci\u00f2 in modo categorico contro l'Impero ottomano, scontrandosi con il liberale Edwin Samuel Montagu (1879-1924), Segretario di Stato in India. Quest'ultimo, al contrario di ci\u00f2 che pensava Curzon, riteneva che la perdita di Costantinopoli da parte dei turchi avrebbe dato il colpo decisivo alla fedelt\u00e0 delle popolazioni indiane alla Corona britannica. Lloyd George era invece d'accordo con Curzon ma il Ministero della Guerra intervenne sostenendo di non aver soldati sufficienti a cacciare i turchi da Costantinopoli e mantenere la posizione. Conseguentemente, il Trattato di S\u00e8vres impose che Costantinopoli rimanesse la capitale turca.\nQuando nell'estate del 1922 ci fu il contrattacco turco, francesi e italiani si affrettarono ad assicurare la loro neutralit\u00e0 e a ritirarsi. Precipitatosi a Parigi, Curzon perse la calma e fece una scenata tremenda al primo ministro Raymond Poincar\u00e9 durante la quale parl\u00f2 di \u201cabbandono\u201d e \u201cdiserzione\u201d. Quando anche il francese rispose urlando, Curzon abbandon\u00f2 la stanza in preda ad una crisi di pianto.\nNel successivo governo britannico del conservatore Andrew Bonar Law, Curzon fu confermato Ministro degli Esteri, mentre la guerra fra Grecia e Turchia continuava concludendosi a favore della seconda. A quella di S\u00e8vres segu\u00ec la Conferenza di Losanna (1923) presieduta dallo stesso Curzon, che difese i greci abilmente e tenacemente ottenendo, fra l'altro, il trasferimento di oltre un milione di cittadini della minoranza greca dall'Anatolia alla loro patria naturale.\nL'unica controversia che rimase in piedi a Losanna fu quella riguardante Mosul a cui Curzon, a causa del petrolio, non volle rinunciare. Si decise di demandare la questione alla Societ\u00e0 delle Nazioni che nel 1925 destin\u00f2 la zona all'Iraq (protettorato britannico).\nLo stesso 1925, il 20 marzo, George Curzon moriva a Londra logorato da anni di superlavoro.\nAveva avuto dal primo matrimonio tre figlie:\nDal secondo matrimonio con Grace Elvina Hinds non ebbe prole."}
{"id": "2081338", "revid": "767487", "url": "https://it.wikipedia.org/wiki?curid=2081338", "title": "Jean Mor\u00e9as", "text": " \nAlla nascita il suo nome era Ioannis A. Papadiamantopoulos (\u0399\u03c9\u03ac\u03bd\u03bd\u03b7\u03c2 \u0391. \u03a0\u03b1\u03c0\u03b1\u03b4\u03b9\u03b1\u03bc\u03b1\u03bd\u03c4\u03cc\u03c0\u03bf\u03c5\u03bb\u03bf\u03c2) e scriveva in francese\nBiografia.\nFiglio di un giudice, impar\u00f2 il francese e part\u00ec alla volta di Parigi nel 1875 per studiare legge all'universit\u00e0. Qui si fece apprezzare per le sue doti di poeta e frequent\u00f2 circoli letterari; fece la conoscenza di numerosi scrittori dell'epoca fra cui Alphonse Allais, Charles Cros, Guy de Maupassant e L\u00e9on Bloy. \nInoltre frequentava anche Demetrios Galanis e il poeta Ion Minulescu.\nL'incontro con Oscar Wilde.\nQuando Oscar Wilde si trov\u00f2 in Francia volle incontrarlo, una sera a cena con i suoi discepoli. Wilde gli chiese pi\u00f9 volte di recitare qualche verso ma Mor\u00e9as rifiut\u00f2 ogni volta e ogni volta uno dei suoi seguaci gli recit\u00f2 una lode, una poesia, una a turno. Questo comportamento lo fece infuriare fino a quando non potendo sopportare l'ennesimo rifiuto nel recitare decise di andarsene. In seguito poi invit\u00f2 tutti, lui e i suoi compagni e parl\u00f2 per tutto il tempo, definito dallo stesso Mor\u00e9as come \"rompiscatole\", Wilde invece si chiedeva ironicamente se fosse mai esistito o se fosse solo un mito."}
{"id": "2081340", "revid": "80598", "url": "https://it.wikipedia.org/wiki?curid=2081340", "title": "Gino Santercole", "text": "Ha scritto le musiche di alcune canzoni entrate nella storia della musica italiana, come \"Una carezza in un pugno\", \"Svalutation\", \"Straordinariamente\", \"Un bimbo sul leone\" e tante altre.\nBiografia.\nGiovent\u00f9.\nDi famiglia di origine pugliese, Santercole \u00e8 figlio di Rosa Celentano, sorella di Adriano Celentano, che \u00e8 quindi suo zio biologico, pur avendo solo due anni pi\u00f9 di lui: come lo zio, cresce anche lui in via Gluck, la strada che diventer\u00e0 in seguito famosa. \u00c8 inoltre cugino della ballerina e coreografa Alessandra Celentano (nota per la partecipazione ad \"Amici di Maria de Filippi\"), figlia di Alessandro Celentano, fratello di Adriano e Rosa.\nPerso il padre da bambino, trascorre qualche anno in collegio, ed \u00e8 quindi costretto a lavorare da ragazzino, facendo anche lui, come Celentano, l'orologiaio; \u00e8 comunque appassionato di rock and roll e nel poco tempo libero impara a suonare la chitarra da autodidatta.\nEsordi.\nProprio allo zio sono legati i suoi esordi musicali: quando Celentano forma i Rock Boys, poco tempo dopo entra a farne parte in sostituzione di Ico Cerutti.\nDai Rock Boys, a causa di alcuni cambi di formazione, nascono I Ribelli, complesso che, oltre ad accompagnare Celentano e altri cantanti come Clem Sacco e Ricky Gianco, incomincia una carriera solista e di cui per alcuni anni Santercole \u00e8 il chitarrista.\nInsieme con altri artisti come Don Backy, Pilade e Gianco affianca Celentano nella nascita del Clan Celentano. \nNel 1964 esordisce come cantante solista con \"Attaccata al soffitto/Se vorrai\", disco che passa inosservato; dopo un ultimo disco con il gruppo (\"Chi sar\u00e0 la ragazza del Clan?/Quella donna\", legato al lancio come cantante di Milena Cant\u00f9, all'epoca fidanzata di Celentano), Santercole lascia I Ribelli e continua a incidere da solo.\nIl successo.\nIl successo arriva dapprima con \"Stella d'argento\", pubblicato a dicembre del 1964, che ottiene un buon riscontro i primi mesi del 1965, e poi con \"Questo vecchio pazzo mondo\": quest'ultimo brano \u00e8 la cover di \"Eve of Destruction\" di Barry McGuire e con esso Santercole partecipa al Cantagiro 1967; la stessa versione verr\u00e0 poi incisa nel 1984 da Adriano Celentano.\nNel 1964 incide una cover di \"Busted\" di Johnny Cash, scritta a sua volta da Harlan Howard nel 1962, intitolata \"Sono un fallito\" e pubblicata in un EP inciso con Celentano e Don Backy. Anche questo brano \u00e8 stato riproposto da Celentano nell'album \"I miei Americani\".\nNel 1966 partecipa al Festival di Sanremo, presentando in abbinamento con lo zio \"Il ragazzo della via Gluck\", insieme con Ico Cerutti e Pilade, con la denominazione Trio del Clan; vengono per\u00f2 eliminati nella prima serata.\nL'anno successivo partecipa al \"Festival di Zurigo\" con \"La lotta dell'amore\".\nNel frattempo si innamora e poi sposa la sorella della moglie di suo zio Claudia Mori, Anna Moroni, diventando quindi, oltre che nipote, anche cognato di Celentano; da Anna avr\u00e0 due figli.\nCompositore e attore.\nScrive alcune tra le pi\u00f9 celebri e significative canzoni della musica italiana, fra queste alcune di grande successo. La prima che ottiene un notevole riscontro, diventando con il tempo un evergreen della musica leggera italiana, \u00e8 \"Una carezza in un pugno\", riproposta pi\u00f9 volte da Celentano nei suoi programmi televisivi. Nel 1992 il cantante e imitatore Fiorello ha realizzato una cover di \"Una carezza in un pugno\", inclusa nel suo album \"Nuovamente falso\".\nAltre canzoni di successo sono \"Svalutation\", un rock con la chitarra elettrica in evidenza, contenuto nell'album omonimo del 1976 (contenente anche i brani \"La barca\" e \"La camera 21\"), \"Un bimbo sul leone\", \"Straordinariamente\" inizialmente scritta per Mina, con testo di Luciano Beretta).\nCompone anche colonne sonore, oltre a partecipare spesso in quelle di Celentano: un particolare successo riscuote \"Such a cold night tonight\", inclusa nel film e nel disco \"Yuppi du\". Un ottimo consenso di critica ottiene anche la sua colonna sonora del film \"\" (1982).\nInoltre, dopo alcune partecipazioni in vari musicarelli, con \"Serafino\" di Pietro Germi incomincia, nel 1968, la carriera di attore. Non abbandona per\u00f2 quella di cantante, e partecipa a Un disco per l'estate 1970 con \"Il re di fantasia\".\nNel suo percorso di attore, lavora con registi come Pietro Germi, Dino Risi, Giuliano Montaldo, Luigi Comencini, Luciano Salce, Mario Monicelli e altri in ruoli principali e secondari.\nIl ritorno in televisione e la riappacificazione con Celentano.\nNel 1999 Santercole collabora alla realizzazione del nuovo disco di Pio Trebbi \"L'ultimo del clan\", cantante del Clan Celentano: insieme i due scrivono la canzone \"L'ultimo del clan\". Santercole contatta Celentano, il quale decide di far partecipare i due a una puntata del suo programma televisivo \"Francamente me ne infischio\". L'avvenimento sigla la pace tra i due dopo che in passato vi erano stati alcuni dissapori.\nAnni 2000 e 2010.\nIl 22 gennaio 2007 accetta di partecipare a Varese alla festa per il 50\u00ba anniversario del rock and roll in Italia, insieme con Guidone, I Ribelli, Brunetta, Ghigo Agosti e altri. Nel settembre 2008 \u00e8 ospite al Festival di Venezia con Adriano Celentano per la nuova uscita di \"Yuppi Du\". Nel giugno 2009 \u00e8 ospite del programma di Rai 2 \"Stracult\" di Marco Giusti.\nEsce nel 2010 il suo album con la Sony dal titolo \"Nessuno \u00e8 solo\", di cui \u00e8 autore di tutta la parte musicale: autore dei testi \u00e8 Mimmo Politan\u00f2.\nDopo altri quattro anni di silenzio, pubblica nel 2014 un nuovo album dal titolo \"Voglio essere me\".\nTra dicembre 2017 e febbraio 2018, accettando l'invito dell'autore e produttore Alberto Zeppieri, incide all'Accademia Studio di Verona un nuovo album di sue musiche inedite, custodite per tanti anni nei suoi cassetti segreti, alle quali Zeppieri dona le liriche che mancavano. Preceduto dal singolo \"Certi giorni\" ispirato a Joe Cocker, l'album - dal curioso titolo \"Non sono Celentano! Voglio essere me\" - esce nell'aprile 2018 in tutto il mondo, a cura dell'etichetta Plaza Mayor Company (Londra / Hong Kong) che un mese dopo lo pubblica anche nel formato vinile.\nMorte.\nL'8 giugno 2018 \u00e8 morto d'infarto a 77 anni nella sua casa a Roma.\nDiscografia.\nDa solista.\nColonne sonore"}
{"id": "2081342", "revid": "159980", "url": "https://it.wikipedia.org/wiki?curid=2081342", "title": "Icadyptes", "text": ""}
{"id": "2081346", "revid": "287204", "url": "https://it.wikipedia.org/wiki?curid=2081346", "title": "Etnocentrismo", "text": "Letnocentrismo, nella sua accezione pi\u00f9 moderna e comune, \u00e8 la tendenza a giudicare le altre culture ed interpretarle in base ai criteri della propria, proiettando su di esse il proprio concetto di evoluzione, di progresso, di sviluppo e di benessere, basandosi su una visione critica unilaterale.\nDefinizione sociologica.\nIl termine \u00e8 stato introdotto nel 1879 dal sociologo polacco Ludwig Gumplowicz.e ripreso nel primo decennio del XX secolo dal sociologo e antropologo statunitense William Graham Sumner e designa una concezione per la quale il proprio gruppo \u00e8 considerato il centro di ogni riferimento, mentre gli altri raggruppamenti sono classificati e valutati \"solo\" in rapporto ad esso. Sumner inoltre pose l'accento sul carattere universale del fenomeno. \nPi\u00f9 semplicemente l'etnocentrismo \u00e8 \"il termine tecnico per quel punto di vista secondo cui il nostro gruppo \u00e8 il centro di tutte le cose, mentre tutti gli altri gruppi sono misurati e valutati rispetto ad esso\". L'etnocentrismo, che si esprime sul piano culturale in rapporto ad un \"io\" collettivo, pu\u00f2 essere paragonato all'egocentrismo che invece trova interpretazione nella sfera psicologica in rapporto all'io individuale: sia l'etnocentrismo che l'egocentrismo significano la tendenza dell'io (collettivo o individuale che sia) a non decentrarsi ed avere una confusione incosciente del proprio punto di vista con quello degli altri.\nTale approccio si fonda principalmente sul confronto tra societ\u00e0 \"moderne\" e societ\u00e0 \"tradizionali\"; da tale confronto si desume che queste ultime assumono caratteristiche proprie del sottosviluppo, ma l'errore di fondo sta nell'utilizzo di parametri tipici del sistema socio-economico capitalista occidentale, tra cui gli indici del reddito pro-capite, della produzione, dell'alfabetizzazione, del tasso di natalit\u00e0 e di mortalit\u00e0.\nSpesso viene fornita un'immagine distorta e non sempre verosimile delle societ\u00e0 tradizionali (o \"semplici\") poich\u00e9 si tende a dare per scontato che le ipotesi elaborate per spiegare il processo di industrializzazione delle societ\u00e0 occidentali possano valere ugualmente per lo sviluppo nei Paesi del Terzo Mondo, oggi principali serbatoi di cosiddette \"societ\u00e0 tradizionali\".\nNell'etnocentrismo \u00e8 implicita una sopravvalutazione della societ\u00e0 cui si appartiene; vittime dell'etnocentrismo sono stati anche studiosi, quali etnologi e antropologi, che, soprattutto negli ultimi tempi, hanno fatto di queste popolazioni \"primitive\" un fertile oggetto di ricerca e di studio.\nIn certo senso, dunque, l'etnocentrismo attribuisce al progresso e allo sviluppo un valore irrinunciabile e necessario a cui nessuna societ\u00e0 pu\u00f2 sottrarsi, e il mutamento economico conseguente viene visto come un fenomeno inevitabile e spesso indolore. Ma proprio a seguito di questa eccessiva fiducia a propri modelli evolutivi sminuendo la validit\u00e0 di quelli altrui, sono state compiute, nella storia, azioni di intolleranza eticamente inaccettabili.\nOrigini del fenomeno.\nCon la scoperta dell'Africa e dell'America fiorirono gli atteggiamenti etnocentristi da parte degli esploratori/conquistatori Portoghesi e Spagnoli verso le popolazioni locali.\nSe ne occuparono alcuni intellettuali dell'epoca fra cui il frate Bartolomeo de Las Casas (1474-1566). Il frate, che visse a lungo nel Nuovo Continente, prese pubblicamente le difese delle popolazioni amerinde delle quali rivendicava la qualit\u00e0 umana e lodava il carattere \"senza malvagit\u00e0 e senza doppiezze\". Las Casas diceva che non vi sono popolazioni nel mondo, per quanto rozze, selvagge, crudeli o quasi animalesche, che non possano essere condotte alla civilt\u00e0 e all'ordine sociale.\nCon queste parole dimostrava di avere sensibilit\u00e0 e amore per il genere umano.\nNon condivideva le opinioni dell'umanista Juan Gin\u00e9s de Sep\u00falveda (1490-1573) il quale pensava, con assoluta convinzione, che gli schiavi fossero tali \"per natura\" ed era certo che questa fosse la condizione delle popolazioni indigene dell'America. Egli diceva che le popolazioni amerinde erano \"omuncoli\" senza anima nei quali non riscontrava neanche qualche traccia di umanit\u00e0. Per questo potevano essere resi schiavi.\nLas Casas non aveva nessun dubbio sul fatto che esisteva una sola civilt\u00e0 e che gli europei e i cristiani la rappresentavano. Non aveva completamente concepito gli amerindi come un'altra civilt\u00e0.\nQuesto era, invece, il pensiero del filosofo Michel de Montaigne (1533-1592). Montaigne aveva avuto come aiutante un uomo che aveva vissuto per pi\u00f9 di 10 anni nel Nuovo Continente, grazie a quest'uomo poteva affermare che in quelle popolazioni non vi era nulla di selvaggio e di barbaro. Con questo arriv\u00f2 a dire: \nMontaigne di fatto ammette la diversit\u00e0 come una variabile dei comportamenti umani.\nVerso l'intolleranza.\nL'etnocentrismo pu\u00f2 nelle peggiori delle conseguenze assumere comportamenti patologici. Ci\u00f2 si verifica quando vi \u00e8 un eccessivo rifiuto verso gli altri fino a sfociare in una vera e propria intolleranza o in forme mentali complesse dirette o indirette in genere dannose per chi non faccia parte del \"noi\". Quando l'etnocentrismo si traduce nella sua forma mentale, sociale e culturale pi\u00f9 esasperata diviene razzismo, tendenzialmente orientato non solo al rifiuto ma alla distruzione dell'altro.\nCome categoria del pensiero, la dilatata concezione di s\u00e9 appartiene a numerosi contesti culturali. &lt;br&gt;\n\u00c8 questo il caso - ma si tratta solo di esempi, che potrebbero moltiplicarsi fino a coinvolgere praticamente ogni cultura umana - del mondo giapponese, di quello cinese, arabo, persiano, turco o dei nativi americani, in cui il \"diverso da S\u00e9\" \u00e8 sistematicamente svilito e disprezzato, quando addirittura non venga negata l'appartenenza all'umanit\u00e0 di una cultura diversa. \u00c8 stato questo il caso dei Cinesi che chiamarono Miao il gruppo dei Hmong, attribuendogli persino una loro natura \"bestiale\" (nel caso in esame \"felina\").\nNella societ\u00e0 contemporanea.\nIl problema dell'etnocentrismo non riguarda solo avvenimenti accaduti in passato, ma investe anche fenomeni attuali, come l'integrazione tra i popoli e la globalizzazione delle culture nell'odierna societ\u00e0 occidentale, con episodi spesso drammatici di conflitto sociale quando invece il confronto e la dialettica tra i popoli devono porsi come momenti per una comune crescita nella solidariet\u00e0 e nella democrazia, invece che farsi occasione di scontro.\nVa inoltre ricordato che l'etnocentrismo \u00e8 un fenomeno intrinseco di ogni comunit\u00e0 umana e di qualunque cultura e per tanto quando \u00e8 socialmente controllato non pu\u00f2 che contribuire alla coesione sociale del gruppo e ne assicura il mantenimento della sua identit\u00e0 sociale."}
{"id": "2081352", "revid": "729019", "url": "https://it.wikipedia.org/wiki?curid=2081352", "title": "Francesco De Gregori (partigiano)", "text": "Fu lo zio dei cantautori Francesco De Gregori e Luigi Grechi.\nBiografia.\nDopo aver frequentato l'Accademia Militare di Modena, viene assegnato all'8\u00ba Reggimento Alpini. Durante la seconda guerra mondiale \u00e8 attivo sul fronte occidentale e successivamente sul fronte greco-albanese dove comanda, anche se per un breve periodo, il Battaglione alpini \"Val Tagliamento\" in seno alla Divisione Alpina \"Julia\". Rimpatriato per ferita in combattimento a un ginocchio, viene promosso capitano e riceve l'incarico per un breve periodo di insegnamento nella Scuola militare di Bassano del Grappa (Vicenza) per tornare sul fronte in Albania, come addetto allo stato maggiore dell'VIII Corpo d'armata.\nLa resistenza e i rapporti con le formazioni comuniste.\nL'8 settembre 1943, lo trova in Friuli, dove entra a far parte subito della resistenza come comandante nella Gruppo delle Brigate Est della Divisione partigiana Osoppo, prendendo il nome \"Bolla\".\nIl 24 settembre 1944 aveva partecipato ai colloqui intercorsi tra i partigiani comunisti delle brigate Garibaldi, gli osovani e un ufficiale jugoslavo che chiedeva il passaggio delle formazioni italiane sotto il comando del IX Korpus Jugoslavo e l'annessione del Friuli Orientale (dal confine al fiume Tagliamento) alla Jugoslavia. I partigiani osovani \"Bolla\" e \"Paolo\" si dichiararono contrari, a differenza dei comunisti che, dopo un iniziale tentennamento, accettarono la proposta slava caldeggiata da Palmiro Togliatti. Le trattative continuarono l'11 ottobre con l'emissario jugoslavo Albert Jakopi\u010d, detto colonnello Kajtimir. In quella occasione, i capi garibaldini formalizzarono il passaggio sotto il Comando jugoslavo mentre gli osovani opposero un nuovo rifiuto.\nIl 12 ottobre, gli osovani abbandonarono le trattative e, recatisi a Canebola (frazione di Faedis), inviarono al \"Comando militare Triveneto\" il rapporto relativo agli incontri avvenuti con gli jugoslavi.\nIn quel rapporto, \"Bolla\" denunci\u00f2 le mire annessionistiche su ampie porzioni di territorio italiano (provincia di Udine compresa, che allora includeva quella di Pordenone) da parte degli Jugoslavi presenti nell'area con il IX Corpus e la sostanziale acquiescenza dei partigiani comunisti della brigata Garibaldi.\nIl 22 novembre, avvenne un nuovo incontro tra gli osovani e gli ex garibaldini (ormai saldamente inquadrati nell'esercito Jugoslavo). Rappresentava gli ex-garibaldini il commissario politico Giovanni Padoan, detto \"Vanni\", che ribad\u00ec la necessit\u00e0 di far passare alle dipendenze degli jugoslavi anche delle formazioni osovane. Di questo incontro, e delle proposte di \"Vanni\", \"Bolla\" inform\u00f2 il \"Comando 1 brigata Osoppo\" il 23 novembre.\nNel gennaio 1945 si verificarono diversi incidenti ai danni di partigiani osovani. Il 16 gennaio 1945 tre di essi, dislocati a presidio di Taipana, furono sequestrati e uccisi da partigiani jugoslavi.. Al riguardo, \"Bolla\" inform\u00f2 il Comando lamentando anche l'isolamento in cui si trovava il proprio reparto:\nIl 6 febbraio 1945 fu radunato un reparto di circa un centinaio di uomini con il compito di effettuare un'azione contro gli uomini della brigata Osoppo comandata da \"Bolla\". Gli uomini provenivano dalla 1\u00aa brigata GAP e dalla brigata \"Amor\", oltre a una trentina provenienti da quelli agli ordini di Mario Toffanin detto \"Giacca\" che ne assunse il comando.\nIl 7 febbraio 1945 inizi\u00f2 l'operazione dei partigiani comunisti guidata da \"Giacca\". Giunti a contatto con gli osovani, ignari di ci\u00f2 che stava per accadere, fu inviato presso di loro il partigiano \"Dinamite\" che comunic\u00f2 di essere alla guida di un gruppo di sbandati intenzionati ad arruolarsi con i partigiani e a incontrare \"Bolla\", il quale aveva appena effettuato lo scambio di consegne con Aldo Bricco \"Centina\", giunto a sostituirlo al comando delle Brigate Osoppo dell'Est. Fu cos\u00ec inviata una staffetta ad avvertire \"Bolla\", ma quando questa si fu allontanata, il gruppo degli osovani, inferiore di numero, fu fatto prigioniero. La stessa sorte tocc\u00f2 a \"Bolla\" quando giunse a sua volta. Il giovane Giovanni Comin detto \"Gruaro\", accortosi della situazione, tent\u00f2 la fuga ma fu fulminato dopo pochi passi.\nL'eccidio di Porz\u00fbs.\nCatturati i restanti osovani, questi furono radunati e \"Giacca\" interrog\u00f2 \"Bolla\" per farsi dire dove erano depositate tutte le armi e le munizioni. Requisite le armi, gli osovani furono portati via ad eccezione di Francesco De Gregori e di Gastone Valente detto \"Enea\" (commissario politico delle Brigate Giustizia e Libert\u00e0) sotto il controllo di Mario Toffanin e di alcuni garibaldini.\nI prigionieri furono condotti al Comando garibaldino e interrogati. Il giorno seguente, gli osovani furono smistati presso i battaglioni \"Ardito\" e \"Giotto\". Tutti furono poi prelevati e uccisi tranne due che vennero risparmiati, probabilmente perch\u00e9 amici di alcuni gappisti, e che nel dopoguerra contribuirono con le loro testimonianze a far condannare i colpevoli dell'eccidio. Tra gli uccisi vi fu Guido Pasolini detto \"Ermes\", fratello dello scrittore Pier Paolo Pasolini.\nGli avvenimenti successivi.\nNel 2003, Giovanni Padoan, nome di battaglia \"Vanni\", l'allora comandante della brigata Garibaldi, trova il coraggio di definire l'\"Eccidio di Porz\u00fbs\", \"... l'attacco scellerato ...\" del quale \"...i dirigenti si resero complici...\" e ammette che la sua dichiarazione \"... forse avrebbe dovuto essere letta al processo che condann\u00f2 gli autori della strage\"."}
{"id": "2081355", "revid": "121934072", "url": "https://it.wikipedia.org/wiki?curid=2081355", "title": "Ennio De Concini", "text": "Biografia.\nAutore particolarmente fecondo, ha scritto oltre 150 sceneggiature praticando i generi pi\u00f9 disparati, dal kolossal storico-letterario al mitologico e all'horror, dal melodramma alla commedia all'italiana. \u00c8 considerato il padre del fiorente filone della fiction italiana, avendo scritto il primo episodio della serie \"La piovra\" (1984) e avendone curato la scrittura fino alla terza miniserie. Pur se con minore successo, si \u00e8 anche cimentato nella regia, sia cinematografica (\"Gli 11 moschettieri\" del 1952; \"Daniele e Maria\" e \"Gli ultimi 10 giorni di Hitler\" del 1973) che televisiva (\"Quattro storie di donne\", episodio \"Luisa\" 1989), e ha anche prodotto il film di Antonio Leonviola \"Le gladiatrici\" (1963)."}
{"id": "2081359", "revid": "1522738", "url": "https://it.wikipedia.org/wiki?curid=2081359", "title": "Sigillo degli Stati Federati di Micronesia", "text": "Il sigillo degli Stati Federati di Micronesia, di forma circolare, presenta una palma su un isolotto rappresentato schematicamente dal color marrone. La palma e l'isolotto sono posti su uno sfondo azzurro scuro che rappresenta l'Oceano Pacifico. Sopra la rappresentazione dell'oceano sono raffigurati il cielo, di color azzurro chiaro, e la bandiera della Federazione con le sue quattro stelle bianche a cinque punte, simboleggianti i quattro stati di cui \u00e8 composta la federazione.\nSotto la palma \u00e8 presente un cartiglio con il motto nazionale, \"Peace, Unity, Liberty\" (\u201c\"Pace, Unit\u00e0, Libert\u00e0\"\u201d). Sotto il cartiglio \u00e8 presente il numero 1979, anno in cui le isole, dopo aver lasciato il Territorio fiduciario delle Isole del Pacifico ratificarono una nuova Costituzione diventando Stati Federati di Micronesia.\nIl fondo di color azzurro (chiaro e scuro) \u00e8 circondato da un bordo di colore bianco, delimitato esternamente da una trama di color azzurro. Nel bordo compare la scritta: \"Government of the Federated States of Micronesia\" (\"Governo degli Stati Federati di Micronesia\")."}
{"id": "2081368", "revid": "59645", "url": "https://it.wikipedia.org/wiki?curid=2081368", "title": "Il mistero del Treno Azzurro", "text": ""}
{"id": "2081371", "revid": "1272592", "url": "https://it.wikipedia.org/wiki?curid=2081371", "title": "I Classici del Giallo Mondadori dal 201 al 300", "text": ""}
{"id": "2081372", "revid": "767487", "url": "https://it.wikipedia.org/wiki?curid=2081372", "title": "Orlando (Soweto)", "text": "Orlando \u00e8 uno dei sobborghi della township di Soweto, presso Johannesburg, in Sudafrica. \u00c8 l'area pi\u00f9 densamente popolata di tutto il paese. Fu fondato nel 1931 e battezzato \"Orlando\" in onore di Edwin Orlando Leake, sindaco di Johannesburg dal 1925 al 1926. \u00c8 suddiviso in due aree principali, Orlando West e Orlando East (Orlando Ovest e Orlando Est).\nIl sobborgo di Orlando \u00e8 strettamente legato alle vicende della lotta all'apartheid della seconda met\u00e0 del XX secolo. In particolare, Orlando West fu teatro di alcuni degli scontri pi\u00f9 violenti fra polizia e manifestanti durante le manifestazioni studentesche del 1976, fra cui quello in cui perse la vita Hector Pieterson. A commemorazione di quegli eventi \u00e8 stato istituito in Orlando West lo Hector Pieterson Memorial Museum. Poco distante dal museo si trova la prima casa di Nelson Mandela, dove egli abit\u00f2 per diversi anni prima di essere incarcerato, anch'essa oggi adibita a museo.\nRegina Mundi.\nIn Orlando East sorge la chiesa di Regina Mundi, la pi\u00f9 grande chiesa cattolica del Sudafrica. Anche Regina Mundi fu teatro di una sparatoria, avvenuta lo stesso giorno in cui fu ucciso Pieterson. I manifestanti in fuga da Orlando West vi avevano trovato rifugio; la polizia prima us\u00f2 i lacrimogeni per cercare di costringere gli studenti ad abbandonare l'edificio, e poi fece irruzione all'interno sparando sui rifugiati. Sia la facciata della chiesa che le decorazioni interne mostrano ancora oggi i segni delle pallottole. Dopo la caduta dell'apartheid, presso Regina Mundi si tennero diverse sedute della Commissione per la Verit\u00e0 e la Riconciliazione."}
{"id": "2081373", "revid": "14691", "url": "https://it.wikipedia.org/wiki?curid=2081373", "title": "Orlando West", "text": ""}
{"id": "2081374", "revid": "14691", "url": "https://it.wikipedia.org/wiki?curid=2081374", "title": "Orlando East", "text": ""}
{"id": "2081375", "revid": "14691", "url": "https://it.wikipedia.org/wiki?curid=2081375", "title": "Regina Mundi", "text": ""}
{"id": "2081388", "revid": "7", "url": "https://it.wikipedia.org/wiki?curid=2081388", "title": "R\u00e9clame", "text": ""}
{"id": "2081394", "revid": "161374", "url": "https://it.wikipedia.org/wiki?curid=2081394", "title": "Romagna bidentina", "text": ""}
{"id": "2081396", "revid": "599013", "url": "https://it.wikipedia.org/wiki?curid=2081396", "title": "Tyler Palmer", "text": "\u00c8 fratello di Terry, a sua volta sciatore alpino di alto livello.\nBiografia.\nPalmer, sciatore originario di Kearsarge che in carriera si dedic\u00f2 principalmente allo slalom speciale, ottenne il suo primo risultato di rilievo in Coppa del Mondo il 6 marzo 1970 sulle nevi di casa di Heavenly Valley piazzandosi 10\u00ba in slalom speciale. Il 17 gennaio 1971 a Sankt Moritz in Svizzera conquist\u00f2 la prima vittoria di carriera, sempre tra i pali stretti.\nIl 19 dicembre dello stesso anno sul tracciato di Sestriere, in Italia, biss\u00f2 il successo, risultato che rappresent\u00f2 anche l'ultimo podio dell'atleta. Il 13 febbraio 1972 con il 9\u00ba posto nello slalom speciale degli XI Giochi olimpici invernali di , in Giappone, ottenne l'ultimo piazzamento della sua attivit\u00e0 agonistica.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSL = slalom speciale"}
{"id": "2081402", "revid": "729795", "url": "https://it.wikipedia.org/wiki?curid=2081402", "title": "Intendente", "text": "L'intendente \u00e8 un funzionario con attribuzioni per lo pi\u00f9 amministrative, variabili secondo gli ordinamenti, le epoche e i contesti. L'ufficio al quale \u00e8 preposto \u00e8 detto \"intendenza\".\n\u00c8 detto intendente anche la persona incaricata di amministrare i beni di una famiglia reale o nobile.\nStoria.\nIl vocabolo (dal latino \"intendere\" = controllare a qualche cosa) \u00e8 stato introdotto nella lingua italiana nel XVII secolo, come traduzione del francese \"intendant\", per indicare quel funzionario regio, detto anche \"commissario reale\", che nell'ancien r\u00e9gime era investito di grandi poteri in un vasto territorio, ossia in una o pi\u00f9 province. Rappresentante locale del sovrano e strumento di accentramento monarchico, egli svolgeva funzioni d\u2019ordine pubblico e di amministrazione giudiziaria e finanziaria. \nLa figura dell'Intendente compare in testi legislativi del Regno Piemontese gi\u00e0 nel secolo XVIII, e segnatamente nelle Regie Costituzioni 1770.\nLa funzione dell'intendente venne introdotta con legge dell'8 agosto 1806 nel Regno di Napoli: l'intendente era il funzionario di nomina regia a capo di una Provincia, la circoscrizione amministrativa creata da Giuseppe Bonaparte sulla base del modello francese; le Province erano divise \"distretti\" a capo dei quali fu posto un Sottointendente. La suddetta legge prevedeva, inoltre, la dipendenza dell\u2019Intendente dal Ministero dell\u2019Interno per l\u2019amministrazione civile, dal Ministero delle Finanze per l\u2019amministrazione finanziaria e dal Ministero della Polizia per l\u2019amministrazione di polizia. Per le materie di competenza di altri ministeri, gli intendenti sarebbero stati incaricati dai rispettivi ministri. \nDopo la restaurazione nel Regno delle Due Sicilie la legge dell'8 dicembre 1816 definisce l'intendente come \"la prima autorit\u00e0 della Provincia\", assegnandoli rilevanti funzioni amministrative, civili, militari, di polizia e di finanza, ovvero \u00e8 il funzionario principale di raccordo del territorio della Provincia con il potere centrale.\nDopo l'unit\u00e0 d'Italia il funzionario equivalente all'intendente venne detto \"prefetto\".\nIntendenza militare.\nIn campo militare l'intendenza \u00e8 il complesso organismo - esistente presso tutti gli eserciti che ha la funzione di assicurare alle truppe in campo ogni cosa necessaria al combattimento, costituito da molteplici organi, ciascuno dei quali sovrintende a un determinato \"servizio\", e al coordinamento dei quali presiedono ufficiali di stato maggiore.\nArgentina.\nIn Argentina l'intendiente \u00e8 l'alcalde delle maggiori citt\u00e0.\nRussia e Unione Sovietica.\nNell'esercito dell'Impero russo e successivamente in Unione Sovietica a partire dal 1935 nell'Armata Rossa gli intendenti erano gli ufficiali che si occupavano della logistica e dell'amministrazione."}
{"id": "2081404", "revid": "27767", "url": "https://it.wikipedia.org/wiki?curid=2081404", "title": "Municipalit\u00e0 Locale di Kgetlengrivier", "text": ""}
{"id": "2081415", "revid": "834", "url": "https://it.wikipedia.org/wiki?curid=2081415", "title": "Stemma delle Isole Vergini Britanniche", "text": ""}
{"id": "2081416", "revid": "834", "url": "https://it.wikipedia.org/wiki?curid=2081416", "title": "Bandiera delle Isole Vergini Britanniche", "text": ""}
{"id": "2081417", "revid": "124303751", "url": "https://it.wikipedia.org/wiki?curid=2081417", "title": "Filoviridae", "text": "I Filoviridae sono una famiglia di virus a RNA che appartiene all'ordine dei \"Mononegavirales\" e comprende sei generi:\nIl nome deriva dalla parola latina \"filum\", alludendo all'aspetto simile ad un filo assunto frequentemente dalle particelle virali nelle immagini ottenute mediante il microscopio elettronico.\nQuesti virus provocano nei primati febbri emorragiche virali, caratterizzate da sanguinamento e da anomalie della coagulazione, che spesso portano alla morte.\nMorfologia.\nI virioni possono essere filamentosi o assumere forme differenti (pleomorfismo), quali ramificazioni, forme ad U, a 6 o circolari. Il diametro dei virioni \u00e8 di circa 80 nm; mentre la loro lunghezza pu\u00f2 raggiungere i 14000 nm. Il nucleocapside \u00e8 allungato ed ha una simmetria elicoidale. Il materiale genetico \u00e8 protetto da un envelope di natura lipidica, ogni virione contiene un genoma a ssRNA a polarit\u00e0 negativa.\nClassificazione.\nCi sono tre generi: Cuevavirus, Ebola e Marburg.\nIl primo genere e l'ultimo, contengono solo una specie, rispettivamente Lloviu cuevavirus e Marburg marburgvirus. Il genere Ebola, al contrario, contiene ben sei specie: Bundibugyo ebolavirus (dal capoluogo dell'Ugandan Bundibugyo District, luogo dove il filovirus \u00e8 stato isolato per la prima volta), Reston ebolavirus, Sudan ebolavirus, Ta\u00ef Forest ebolavirus (anche detto C\u00f4te d'Ivoire ebolavirus), Zaire ebolavirus e Bombali ebolavirus (BOMV). Il genere Cuevavirus \u00e8 stato l'ultimo ad essere introdotto, dopo che erano stati creati nell'ordine i generi Marburgvirus e Ebolavirus, essendo stato approvato solo nel 2013 in seguito alla scoperta del primo filovirus europeo, in una grotta spagnola, temporaneamente chiamato Lloviu virus\nMarburg.\nLa famiglia Filoviridae \u00e8 stato scoperta nel 1967, quando 31 persone si infettarono con il virus Marburg a Marburg in Germania dopo aver lavorato con tessuto da scimmie importate dall'Uganda. Sette persone che avevano contratto l'infezione morirono. Il Marburg riapparve nel 1975, provocando la morte di un sudafricano che aveva visitato lo Zimbabwe, e successivamente in modo sporadico sino al finire degli anni '90 (128 morti nella Repubblica Democratica del Congo tra il 1998 ed il 2000). Il virus provoc\u00f2 la morte di 227 persone nella provincia di Uige in Angola tra il 2004 e l'anno successivo. Nel 2008, la febbre emorragica Marburg ha ucciso una donna olandese che aveva visitato l'Uganda\nEbola.\nLa seconda specie della famiglia Filoviridae, Ebola, \u00e8 stata scoperta nel 1976 quando se ne manifestarono due focolai nel nord Zaire (ora Repubblica Democratica del Congo) e nel Sudan meridionale.\nNel 1989, nei Laboratori Hazleton a Reston in Virginia (Usa) venne isolata una sottospecie di Ebola Virus, l'Ebola Reston, che non \u00e8 patogenico per gli umani ed ha un basso grado di mortalit\u00e0 per le scimmie.\nIl virus Ebola \u00e8 un virus molto potente, con un tasso di mortalit\u00e0 del 20% al 90% come segnalato da alcuni focolai di Ebola in Zaire.\nInfezione e replicazione.\nLa riserva naturale del virus Marburg e del virus Ebola sembra essere zoonotica, il virus cio\u00e8 si trasmette agli esseri umani dagli altri animali. I numerosi tentativi per trovare l'origine di entrambi i virus sono finora risultati vani. Alcune specie di pipistrelli nativi nelle aree pi\u00f9 colpite dai virus sono stati indicati come i probabili portatori, perch\u00e9 possono replicare i virus. \nI meccanismi attraverso cui questi due virus si diffondono non sono stati ancora pienamente compresi. Anche la via di trasmissione dagli animali all'uomo \u00e8 sconosciuta. Il contagio tra le persone avviene principalmente attraverso il contatto con fluidi corporei infetti, quali sangue o vomito."}
{"id": "2081425", "revid": "767487", "url": "https://it.wikipedia.org/wiki?curid=2081425", "title": "Rosario (Agusan del Sur)", "text": "Rosario \u00e8 una municipalit\u00e0 di Terza classe delle Filippine, situata nella Provincia di Agusan del Sur, nella Regione di Caraga.\nRosario \u00e8 formata da 11 baranggay:"}
{"id": "2081437", "revid": "767487", "url": "https://it.wikipedia.org/wiki?curid=2081437", "title": "San Francisco (Agusan del Sur)", "text": "San Francisco \u00e8 una municipalit\u00e0 di Seconda classe delle Filippine, situata nella Provincia di Agusan del Sur, nella Regione di Caraga.\nSan Francisco \u00e8 formata da 27 baranggay:"}
{"id": "2081439", "revid": "599013", "url": "https://it.wikipedia.org/wiki?curid=2081439", "title": "Bernard Orcel", "text": "Biografia.\nSpecialista della velocit\u00e0 originario dell'Alpe d'Huez, Bernard Orcel ottenne il suo primo risultato di rilievo il 1\u00ba agosto 1966 ai Mondiali di Portillo, in Cile, piazzandosi sesto in discesa libera. Ottenne il primo risultato di rilievo in Coppa del Mondo l'anno seguente sul difficile tracciato Lauberhorn a Wengen, in Svizzera, giungendo nono in discesa. Nel marzo dello stesso anno a Sestriere, in Italia, sal\u00ec per la prima volta sul podio, con un secondo posto in discesa dietro al connazionale Jean-Claude Killy.\nPartecip\u00f2 ai X Giochi olimpici invernali di , classificandosi ottavo in discesa libera e non concludendo lo slalom gigante. Il 24 febbraio 1968 sulle nevi di casa di Chamonix conquist\u00f2 l'unica vittoria di carriera, sempre in discesa libera. Il 29 gennaio 1971 a Meg\u00e8ve con il secondo posto in discesa, alle spalle dello svizzero Jean-Daniel D\u00e4twyler, si aggiudic\u00f2 l'ultimo podio in Coppa. Nel dicembre dello stesso anno ottenne l'ultimo risultato di rilievo in Coppa del Mondo, a Val-d'Is\u00e8re, finendo decimo in discesa. La sua ultima apparizione in campo internazionale avvenne in occasione degli XI Giochi olimpici invernali di , quando si classific\u00f2 16\u00ba nella discesa libera.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera"}
{"id": "2081441", "revid": "1851848", "url": "https://it.wikipedia.org/wiki?curid=2081441", "title": "Piero Volpi", "text": "Biografia.\nA differenza della maggioranza dei suoi colleghi dell'epoca, Volpi aveva la maturit\u00e0 classica e la laurea in medicina, ottenuta all'Universit\u00e0 di Perugia a ventisette anni. In base a questo, finita la carriera di calciatore, \u00e8 stato anche medico sociale dell'Inter nel quinquennio 1995-2000 e dalla stagione 2014/15.\nCarriera.\nDopo gli esordi nelle giovanili del , nel 1971 si \u00e8 trasferito alla squadra dilettantistica dell'Ignis Varese, dove ha disputato un paio di campionati. Nella stagione 1973-1974 \u00e8 approdato in Serie C, giocando 34 gare con 2 gol nelle file della , che al termine della stagione lo ha ceduto al , dove \u00e8 sceso in campo in tutte le 38 giornate del campionato 1974-1975, realizzando 1 rete.\nVolpi ha disputato altre due stagioni nella squadra lombarda, sempre nella terza serie: nel campionato 1975-1976 mise a segno 6 gol in 37 gare, mentre l'anno successivo prese parte a 35 gare, senza trovare la via della rete.\nIn seguito ha disputato i campionati di Serie B del 1977-1978 (35 presenze e 1 gol) e 1978-1979 (38 presenze) con la maglia della . Nell'estate del 1979 si \u00e8 trasferito al dove, disputando tutte le 38 partite e mettendo a segno 2 gol, ha contribuito alla promozione in Serie A. Nella stagione 1980-1981 Volpi ha collezionato le sue uniche 29 presenze in massima categoria, senza realizzare reti.\nAl termine del campionato venne acquistato dalla , formazione con la quale ha disputato un altro paio di stagioni in Serie B. Al termine dell'esperienza in Emilia, gli venne inizialmente proposto di andare a giocare al , squadra molto ambiziosa, militante in Serie C1 e con un giovane allenatore come Arrigo Sacchi, ma alla fine rifiut\u00f2 l'offerta e si accas\u00f2 all'et\u00e0 di 31 anni al , squadra militante in Serie C2, dove rimase per due stagioni, collezionando 65 presenze e 4 gol."}
{"id": "2081445", "revid": "729019", "url": "https://it.wikipedia.org/wiki?curid=2081445", "title": "San Luis (Agusan del Sur)", "text": "San Luis \u00e8 una municipalit\u00e0 di Terza classe delle Filippine, situata nella Provincia di Agusan del Sur, nella Regione di Caraga.\nSan Luis \u00e8 formata da 25 baranggay:"}
{"id": "2081446", "revid": "1543377", "url": "https://it.wikipedia.org/wiki?curid=2081446", "title": "Sergio Castellaneta", "text": "Biografia.\nLaureato in Medicina, con specializzazioni in Angiologia ed Analisi di laboratorio, esponente storico del centro-destra, dapprima nell'Uniun Ligure (dopo essersi dichiarato nel 1972 vicino al Partito Liberale Italiano), nel 1990 \u00e8 il rappresentante della Lega Nord al Comune di Genova, dove viene eletto consigliere comunale con 4.000 preferenze. \u00c8 stato anche fondatore di un gruppo denominato Movimento di Liberazione Fiscale.\nDeputato della Lega Nord e del gruppo misto.\nNel 1992, candidato della Lega Nord per la circoscrizione Liguria, viene eletto deputato con 28.000 voti di preferenza e partecipa ai lavori della commissione Sanit\u00e0 ed Affari Sociali, dopo appena due anni cade la Legislatura e viene ripresentato sempre dalla Lega Nord come Candidato nel Collegio Genova-Centro Storico e viene rieletto deputato con 35.000 voti di preferenza. Nel 1994 viene eletto presidente dell'ordine dei medici della Provincia di Genova, carica che ricoprir\u00e0 fino al 2004 quando presenter\u00e0 le dimissioni per motivi personali.\nNel maggio del 1994, in contrasto con la decisione del partito di sostenere il governo Berlusconi I, esce dalla Lega e s'iscrive al gruppo misto, dove rester\u00e0 fino al 1996 quando cadr\u00e0 nuovamente, dopo soli due anni, anche la XII legislatura.\nNel 1997 fonda una lista civica (\"Genova Nuova\") e si presenta come candidato a sindaco di Genova; conquista il ballottaggio con 72.000 voti di preferenza personale ma non ottiene la vittoria contro Giuseppe Pericu, per pochi migliaia di voti. Si segnala per intemperanze durante la campagna elettorale, come una rissa con una giornalista di un tv locale negli studi dell'emittente Telegenova, Franca Brignola \u2013 sua amica \u2013 degenerata in un confronto fisico e in un pugno accidentale sferrato da Castellaneta alla Brignola.\nLiguria Nuova e altro.\nNel 1998 la lista civica prende il nome di \"Liguria Nuova - Lista Castellaneta\", e sostiene tra l'altro due cavalli di battaglia: la trasformazione della Liguria in una regione a statuto speciale e l'eliminazione del ciclo a caldo dell'acciaieria ILVA di Cornigliano, ritenuto dannoso per l'ambiente e la riqualificazione della zona (l'altoforno \u00e8 stato infine demolito nel 2005); con la sua lista si presenta alle elezioni regionali del 2000 a sostegno del candidato governatore Sandro Biasotti e viene eletto consigliere regionale e presidente della commissione Statuto.\nNel 2002 esce dalla maggioranza in quanto i programmi per la sanit\u00e0 ligure non sono confacenti con quanto aveva sempre sostenuto, sia come consigliere comunale, sia come deputato, sia come presidente dell'Ordine dei Medici.\nHa appoggiato il referendum abrogativo della legge sulla procreazione assistita, nonch\u00e9 proposte per la legalizzazione della prostituzione, ed \u00e8 stato simpatizzante del Partito Radicale.\nAttivit\u00e0 col Partito Radicale.\nPersonaggio originale, \u00e8 stato molto vicino anche al Partito Radicale di Marco Pannella (ha votato sempre a favore dell'aborto secondo la legge 194 e del divorzio e contro la futura legge sul testamento biologico, ritenuta fortemente limitante) e iscritto al Partito Radicale Transnazionale; \u00e8 stato tra i primi firmatari per la presentazione della lista Pannella-Bonino dei Radicali Italiani (candidato alla presidenza il medico e politico Silvio Viale) per le elezioni regionali del 2010 in Liguria (la lista non raggiunse poi il quorum di firme).\nCon altri deputati leghisti vot\u00f2 a favore della depenalizzazione dell'uso personale delle droghe leggere al referendum del 1993. Contrario al proibizionismo propugnato da molti del suo stesso schieramento, vot\u00f2 inoltre al consiglio comunale gli ordini del giorno \u2013 mai passati \u2013 proponenti esperimenti di riduzione del danno tramite somministrazione controllata di eroina ai tossicodipendenti, presentate dal consigliere radicale Vittorio Pezzuto.\nNel 1998 partecip\u00f2 ad una petizione contro il governo di Slobodan Milo\u0161evi\u0107 e sostenne poi la guerra del Kosovo, al contrario del suo ex partito, la Lega Nord, vicina al presidente serbo.\nNel 1999 sostenne la campagna \"Emma for President\" in favore di Emma Bonino come Presidente della Repubblica, e si pronunci\u00f2 per il voto alla Lista Bonino alle elezioni europee.\nAlle elezioni politiche del 2001 \u00e8 il candidato unitario del centrodestra nel collegio di Genova - Parenzo, ottiene il 38,9% venendo battuto da Graziano Mazzarello del centrosinistra.\nPartecip\u00f2 nel 2003 agli incontri in Provincia, Comune e Regione con Umar Khanbiev, ministro del governo ceceno di Aslan Maskhadov, riguardanti un progetto di ospitalit\u00e0 all'ospedale Gaslini di bambini vittime della seconda guerra tra l'autoproclamata piccola repubblica del Caucaso contro il governo russo di Vladimir Putin; nella primavera del 2004 partecip\u00f2 alla campagna sui referendum sulla fecondazione assistita e per diversi mesi gli eletti di Liguria Nuova furono gli unici ad autenticare le firme, mentre i DS si rifiutavano di farlo, e si espresse per i quattro \"si\" ai quesiti referendari nel 2005 sulla legge, realizzando spot elettorali in favore. Infine appoggi\u00f2 le battaglie di Piergiorgio Welby (2006) e quella del padre di Eluana Englaro (2008) in favore dell'eutanasia e contro l'accanimento terapeutico. Si pronunci\u00f2 contro la legge Fini-Giovanardi che inaspriva le sanzioni amministrative ai consumatori di droga, equiparando droghe leggere a droghe pesanti.\nUltimi anni.\nLaico, federalista e antislamista, ha espresso spesso posizioni anticlericali verso la Chiesa cattolica nel campo dei diritti civili, e al contempo assai critiche contro quello che riteneva il pericolo dell'islamizzazione dell'Europa, favorita a suo dire dalla politica e dalla stessa Chiesa.\nNel 2002 fu operato per l'impianto di bypass cardiaco. Partecip\u00f2 alla campagna ostruzionistica di Alleanza Nazionale in consiglio contro l'estensione del voto amministrativo referendario agli stranieri extracomunitari regolari.\nNell'ottobre 2004 \u00e8 candidato alle Elezioni suppletive per il seggio della Camera di Genova Nervi, fuori dalla coalizione di centrodestra, con la sua lista Liguria Nuova, ottenendo l'8,6%.\nCastellaneta abbandona la politica attiva come leader dopo la prevedibile sconfitta di Biasotti alle elezioni regionali del 2005 contro Claudio Burlando. Ancora membro del consiglio comunale fino al 2010, vot\u00f2 nel 2006 contro l'intitolazione di una via a Fabrizio Quattrocchi, il \"contractor paramilitare\" genovese rapito e assassinato in Iraq nel 2004, perch\u00e9 ritenuta \"strumentale\".\nHa poi dichiarato di non sentirsi pi\u00f9 rappresentato \"da questo centrodestra\", dal quale dissentiva per i numerosi problemi legati alla giustizia, alla sanit\u00e0, alle riforme istituzionali; ha criticato la gestione della Lega di Umberto Bossi, manifestando vicinanza per l'euroscetticismo e altri temi del populismo di destra (come la lotta all'immigrazione clandestina) del nuovo leader leghista Matteo Salvini, anche se non nella sua svolta nazionalista e non pi\u00f9 autonomista e nordista.\nNel 2011 ha partecipato ad uno degli ultime manifestazioni del successivamente disciolto Movimento Indipendentista Ligure, contro l'evasione fiscale nel gioco d'azzardo legale.\nSi \u00e8 nuovamente e definitivamente distaccato dal mondo della Lega in polemica con la scelta di Salvini di non candidare Edoardo Rixi alla presidenza della regione Liguria in favore del candidato di Forza Italia Giovanni Toti, giornalista toscano e residente a Milano, poi eletto. Castellaneta dichiar\u00f2: \"Una porcata cos\u00ec che pi\u00f9 porcata non si pu\u00f2 (...) abbiamo perduto tutto, anche l'onore\".\nHa condotto negli anni anche trasmissioni e spazi autogestiti di politica sulle televisioni locali genovesi Telegenova e Telenord, su quest'ultima rete, tra l'altro, ebbe un programma fisso a pagamento in cui illustrava le sue idee. Fu soprannominato \"il tribuno di Genova\".\nCastellaneta \u00e8 morto per infarto a Genova il 18 marzo 2018, a 85 anni, alcuni anni dopo la moglie Giuliana Marignano.\nI funerali civili e senza alcuna cerimonia religiosa, come da lui voluto, si sono svolti nella sala di rappresentanza di Palazzo Tursi, sede del Comune di Genova, alla presenza di tutte le autorit\u00e0 politiche locali e numerosi cittadini. Il sindaco Marco Bucci ha tenuto il principale discorso di commiato per l'ex deputato."}
{"id": "2081448", "revid": "1305772", "url": "https://it.wikipedia.org/wiki?curid=2081448", "title": "Nodulo", "text": "Nodulo pu\u00f2 riferirsi a:"}
{"id": "2081449", "revid": "547034", "url": "https://it.wikipedia.org/wiki?curid=2081449", "title": "Eccidio di Cavazzoli", "text": "L'eccidio di Cavazzoli \u00e8 stata una strage fascista perpetrata il 20 novembre 1944 nella frazione reggiana di Cavazzoli durante la quale furono uccisi quattro uomini.\nAppare immediatamente evidente che i quattro uomini sono stati torturati prima di essere uccisi o forse alcuni di loro sono morti sotto tortura.\nL'eccidio.\nNella sera precedente cinque uomini, tutti abitanti nella frazione di Pieve Modolena, decisero di recarsi insieme presso la locale cooperativa di consumo, nei cui locali era presente anche un'osteria. Motivo di questa piccola riunione \u00e8 di avere notizie, presso il locale pubblico, della situazione della guerra e del suo evolversi. Improvvisamente la cooperativa fu perquisita da una squadra dell'Ufficio Politico Investigativo (UPI) della GNR di Reggio Emilia, comandata dal maggiore Attilio Tesei. Successivamente i cinque avventori, dei quali solo uno era effettivamente un partigiano, furono arrestati e tradotti presso Villa Cucchi, la villa Triste reggiana, nota per essere luogo di interrogatori e feroci torture.\nNella notte, dopo una lunga serie di sevizie, i cinque vennero caricati su un autocarro e portati nei pressi di Cavazzoli, frazione situata a breve distanza da Pieve Modolena. Uno di loro, ancora in vita, riusc\u00ec, durante il tragitto, a fuggire. Gli altri quattro vennero giustiziati alle prime luci del giorno lungo la strada che conduce a Roncocesi.\nVittime.\nNell'eccidio di Cavazzoli persero la vita:\nMonumenti.\nIl 3 marzo 1946 fu inaugurato un monumento che ricorda le quattro vittime nel punto in cui furono rinvenuti i cadaveri.\nRisvolti processuali.\nLa corte d'assise di Reggio Emilia del 23 dicembre 1946 riconobbe Sauro Vimercati Sozzi, Luigi Arduini e Filippo Cocconi, quest'ultimo latitante, colpevoli dei reali a loro ascritti, tra cui l'eccidio di Cavazzoli, e condann\u00f2 ciascuno alla pena di trent'anni di reclusione oltre alla confisca dei beni ed il pagamento delle spese processuali.\nIl 14 aprile 1947 la Corte di Cassazione annull\u00f2 con rinvio per difetto di motivazione la condanna di Vimercati Sozzi.\nIl 1\u00ba marzo 1948 la Corte d'Appello di Bologna condon\u00f2 di un terzo la pena inflitta ad Arduini. La medesima corte, con ordinanza del 22 marzo 1950, condon\u00f2 un ulteriore anno.\nIl 29 gennaio 1954 un'ordinanza del tribunale di Reggio Emilia commut\u00f2 la pena di Cocconi in anni due di reclusione."}
{"id": "2081450", "revid": "729019", "url": "https://it.wikipedia.org/wiki?curid=2081450", "title": "Santa Josefa", "text": "Santa Josefa \u00e8 una municipalit\u00e0 di Quarta classe delle Filippine, situata nella Provincia di Agusan del Sur, nella Regione di Caraga.\nSanta Josefa \u00e8 formata da 11 baranggay:"}
{"id": "2081453", "revid": "264444", "url": "https://it.wikipedia.org/wiki?curid=2081453", "title": "Canottieri cerea", "text": ""}
{"id": "2081454", "revid": "264444", "url": "https://it.wikipedia.org/wiki?curid=2081454", "title": "Canottieri Cerea", "text": ""}
{"id": "2081456", "revid": "1540383", "url": "https://it.wikipedia.org/wiki?curid=2081456", "title": "Sandro Biasotti", "text": "Biografia.\nAttivit\u00e0 imprenditoriale.\nNato a Genova nel 1948. \nA met\u00e0 degli anni novanta - dopo aver acquisito diverse societ\u00e0 del ramo dei trasporti e delle attivit\u00e0 portuali - costituisce un gruppo imprenditoriale del settore, con quindici societ\u00e0 in tutta Italia.\nNel 1998 decide di cedere le sue attivit\u00e0 per impegnare le sue energie imprenditoriali nel campo delle concessionarie di automobili.\nAttivit\u00e0 politica.\nPresidenza della Liguria.\nNel 2000 entra in politica da indipendente, venendo candidato dalla Casa delle Libert\u00e0 a presidente della regione Liguria, e viene eletto con il 50,71% dei voti, sconfiggendo il presidente uscente Giancarlo Mori (PPI). Biasotti \u00e8 ricordato per la \"battaglia del pesto\" che da presidente regionale sferr\u00f2 contro la multinazionale alimentare Nestl\u00e9, che fu costretta a cambiare il nome di alcuni suoi prodotti conservati e non freschi, che inducevano a confonderli con il pesto. In seguito alla vicenda, il basilico genovese nel 2005 ottenne la denominazione di origine protetta.\nNel 2005 si ricandida, ma \u00e8 sconfitto dal candidato del centro-sinistra Claudio Burlando, pur ottenendo un buon risultato della sua lista personale che affiancava i partiti del centro-destra, venendo eletto in consiglio regionale in qualit\u00e0 di consigliere.\nNel 2008 \u00e8 eletto deputato per Il Popolo della Libert\u00e0. Per Tale motivo si dimette dalla carica di consigliere regionale della Liguria, optando per il seggio in Parlamento (visto che le due cariche sono incompatibili).\nNel 2010 viene candidato per la terza volta alla presidenza della Liguria, ma \u00e8 battuto nuovamente dal presidente uscente Burlando. Venendo comunque eletto consigliere regionale,dimettendosi per\u00f2 da tale carica pochi mesi dopo,optando per il proprio seggio alla Camera dei deputati,visto che le due cariche sono incompatibili.\nAlle Elezioni politiche italiane del 2013 viene rieletto deputato.\nIl 16 novembre 2013, con la sospensione delle attivit\u00e0 del Popolo della Libert\u00e0, aderisce a Forza Italia.\nIl 2 gennaio 2014 viene nominato coordinatore regionale del partito; il 27 maggio seguente rassegna le sue dimissioni nelle mani del presidente del partito Silvio Berlusconi come \"atto dovuto a seguito del deludente risultato elettorale\" delle elezioni europee, ma il presidente le respinge due giorni dopo.\nAlle elezioni regionali in Liguria del 2015 sostiene il candidato del centro-destra Giovanni Toti, che riesce a vincere le elezioni con il 34,4% dei voti, riportando il governo regionale al centro-destra a distanza di 15 anni dall'insediamento della giunta Biasotti.\nElezione al Senato.\nIn occasione delle elezioni politiche del 2018 \u00e8 eletto al Senato.\nNell\u2019ottobre del 2019 annuncia l\u2019addio a Forza Italia in quanto non vuole porsi in concorrenza con Giovanni Toti, che da poco \u00e8 uscito dal partito fondando il movimento Cambiamo!. Il 19 dicembre dello stesso anno il sindaco di Rapallo Carlo Bagnasco, figlio di Roberto Bagnasco (anch'esso membro di Forza Italia, deputato ed ex sindaco di Rapallo, in carica dal 1995 al 2004), lo sostituisce come coordinatore regionale del partito. \nIl 26 maggio 2021 preannuncia l\u2019adesione a Coraggio Italia, il nuovo partito fondato da Toti con Luigi Brugnaro, e dal 7 giugno fa parte della componente del Misto \"IDeA e Cambiamo\" che cambier\u00e0 nome diverse volte. Dal 18 novembre Biasotti \u00e8 responsabile del tesseramento di Coraggio Italia in Liguria.\nProcedimenti giudiziari.\nIl 25 settembre 2017 viene rinviato a giudizio insieme ad altre 12 persone con l'accusa di peculato in relazione a un filone del caso delle spese pazze che ha coinvolto altri consiglieri regionali liguri per quanto riguarda la legislatura 2005-2010. A Biasotti viene contestata la cifra di 11.000 euro del 2008 e perci\u00f2 il 25 marzo 2021 viene condannato in primo grado.\nIl 14 maggio 2019 vengono perquisiti gli uffici delle sue concessionarie in relazione a un\u2019indagine della Procura di Genova su alcune aziende create per evadere l\u2019IVA tra il 2015 e il 2018. Nel novembre del 2021 viene indagato con l\u2019accusa di falso in bilancio nell\u2019ambito di una maxi inchiesta nata in primis per far luce su una presunta frode fiscale sulla compravendita di automobili: le sue concessionarie avrebbero ceduto le vetture senza corresponsione di IVA poich\u00e9 sulla carta destinate a un esportatore abituale e non ad acquirenti privati cos\u00ec da maturare un massiccio credito con lo Stato, da incrementare il giro d\u2019affari e da incassare i premi corrisposti dalla sede centrale della Mercedes. Biasotti \u00e8 indagato in qualit\u00e0 di membro del CdA del Biasotti Group pur non avendo ruoli operativi; il senatore nel frattempo ha deciso di vendere tutto il gruppo di concessionarie."}
{"id": "2081459", "revid": "767487", "url": "https://it.wikipedia.org/wiki?curid=2081459", "title": "One Piece - Il miracolo dei ciliegi in fiore", "text": " \u00e8 un film del 2008 diretto da Atsuji Shimizu. \u00c8 il nono film anime tratto dalla serie manga e anime \"One Piece\" di Eiichir\u014d Oda, e il secondo ad essere un effettivo adattamento di un arco narrativo del manga dopo . Il film infatti adatta liberamente gli eventi narrati nei volumi 15-17, dove la ciurma di Cappello di Paglia arriva nell'isola di Drum cercando un medico, incontra la renna TonyTony Chopper e sconfigge il crudele sovrano Wapol. Tuttavia gli eventi vengono spostati cronologicamente dopo l'entrata nella ciurma di Franky (volume 45), e viene aggiunto il personaggio inedito di Mussh\u016bru, fratello di Wapol, creato dallo stesso Oda.\nIn Giappone il film venne proiettato per la prima volta nei cinema il 1\u00ba marzo 2008 e, nella prima settimana, fu il terzo film per numero di incassi, mantenendosi nella top ten per cinque settimane. Incass\u00f2 in Giappone 8.619.115 dollari, mentre l'incasso totale mondiale fu di 8.654.110 dollari. In Giappone fu distribuito in DVD il 21 luglio 2008.\nLa canzone dei titoli di coda \u00e8 dei Dreams Come True. In Italia il film \u00e8 stato trasmesso su Italia 2 dal 3 all'8 giugno 2014, diviso in sei parti.\nTrama.\nDopo che Nami si ammala la ciurma giunge sull'isola di Drum in cerca di un dottore e si reca in cerca di Kureha, l'unica rimasta sull'isola. Giunge per\u00f2 sull'isola anche Blik Wapol, il sovrano dell'isola che era fuggito dopo l'arrivo della Ciurma di Barbanera. Egli cerca insieme al fratello maggiore Mussh\u016bru di sconfiggere Rufy, che vuole impedire loro di riprendere il controllo dell'isola. Anche la renna TonyTony Chopper, l'assistente di Kureha, che in passato era stato allievo del dottor Hillk, ucciso da Wapol, partecipa al duro scontro ed infine Rufy grazie ai Gear sconfigge i due. La ciurma riparte dunque dall'isola di Drum dopo avere convinto Chopper ad unirsi a loro come medico di bordo.\nPersonaggi.\n \u00e8 il fratello di Blik Wapol. \u00c8 stato creato appositamente da Oda per il nono film; il suo nome \u00e8 simile alla pronuncia giapponese della parola mushroom. Ha mangiato il frutto del diavolo , che gli permette di rilasciare spore di varia forma e capacit\u00e0. Se una persona viene contaminata dalle spore viene istantaneamente avvelenata, tanto da potere essere curata solo tramite antidoto; l'unico ad esserne immune \u00e8 lo stesso Mussh\u016bru. Inoltre pu\u00f2 creare fitte nubi per indebolire i nemici. Inoltre \u00e8 dotato di una grande forza fisica, velocit\u00e0 ed agilit\u00e0.\nDopo un incidente avvenuto a Drum a causa delle sue abilit\u00e0 fu esiliato e mandato nella Terra del Fuoco, dove le fiamme annullavano il suo potere. Wapol in seguito si rec\u00f2 a cercarlo e lo liber\u00f2 per farsi aiutare a cacciare Barbanera, che aveva assalito il suo paese; ma, essendo quest'ultimo gi\u00e0 partito al loro ritorno, decise di usarlo per eliminare tutti i cittadini dell'isola di Drum e rimpiazzarli con i suoi soldati. Arrivato al castello di Drum, Mussh\u016bru inizia a combattere contro Rufy e Chopper, sconfiggendoli facilmente, e avvelenando Rufy quasi fino alla morte con una nube di spore; ma proprio mentre si apprestava a dare ai due il colpo di grazia, giungono Usop e Robin, che salvano il ragazzo con un antidoto, procurato da Dorton. Mussh\u016bru ingaggia quindi una seconda lotta con Rufy, che lo sconfigge con qualche difficolt\u00e0 in modalit\u00e0 Gear Second. Wapol allora lo mangia e si fonde con lui ma anche ci\u00f2 risulta inutile: grazie al Gear Third, Rufy scaglia i due in volo lontano dall'isola.\nDistribuzione.\nEdizione italiana.\nIl doppiaggio italiano \u00e8 stato eseguito dalla Merak Film ed \u00e8 a cura di Sergio Roman\u00f2. I nomi di personaggi, luoghi e tecniche sono quindi quelli dell'edizione italiana dell'anime, cos\u00ec come le censure (la pi\u00f9 evidente \u00e8 l'annerimento del sangue, ma le inquadrature su Chopper gravemente ferito sono state virate in bianco e nero)."}
{"id": "2081460", "revid": "1543377", "url": "https://it.wikipedia.org/wiki?curid=2081460", "title": "Kim Yuna", "text": "Vincitrice della medaglia d'oro ai Giochi olimpici invernali di e della medaglia d'argento ai Giochi olimpici invernali di , campionessa mondiale nel 2009 e nel 2013, vincitrice del Quattro continenti nel 2009, tre volte prima classificata nella finale del Grand Prix ISU (2006\u20132007, 2007\u20132008, 2009\u20132010), campionessa mondiale juniores nel 2006, vincitrice dell'edizione 2005-2006 della finale dello Junior Grand Prix ISU, \u00e8 stata anche per nove volte campionessa nazionale della Corea del Sud.\nCarriera sportiva.\nGli esordi.\nYu-na Kim ha iniziato a pattinare all'et\u00e0 di 7 anni. La sua prima insegnante, Jong-Hyeon Ryu, ha fortemente consigliato alla madre della giovane pattinatrice di farle continuare a praticare tale sport, avendo avuto sentore del fatto che in futuro sarebbe divenuta una pattinatrice di alto livello. In una intervista del 2011, la Kim ha riconosciuto la bravura della propria insegnante nell'aver saputo riconoscere la sua predisposizione per il pattinaggio: \"La mia insegnante mi aveva detto che i miei muscoli e la struttura del mio corpo sono perfetti per pattinare. Sono nata con un buono strumento, forse pi\u00f9 che con del talento. Sono stata fortunata che la mia insegnante abbia notato ci\u00f2 cos\u00ec presto, aiutandomi a sviluppare tali caratteristiche. Molte persone non sanno di essere nate in un certo modo.\"\nIn una intervista dell'ottobre 2010, descrivendo le condizioni di allenamento per i pattinatori di livello agonistico in Corea, la Kim ha detto: \"Durante i miei primi anni di pattinaggio, non c'erano molte piste di pattinaggio su ghiaccio in Corea ed anche le poche esistenti erano per la maggior parte pubbliche. Perfino ora, quando gli atleti si vogliono allenare, devono usare la pista molto presto al mattino oppure la sera tardi. Inoltre, dal momento che non ci sono abbastanza piste di pattinaggio a disposizione per tutte le squadre, i pattinatori spesso devono allenarsi in piste differenti di giorno in giorno. Oltretutto, dal momento che la maggior parte delle piste sono troppo fredde, c'\u00e8 sempre un'alta probabilit\u00e0 di infortunarsi\".\nNel 2002 la Kim ha gareggiato per la prima volta a livello internazionale partecipando al Triglav Trophy, in cui ha vinto la medaglia d'oro nella categoria Novice. Un anno dopo, all'et\u00e0 di 12 anni, ha vinto il titolo nazionale nei Campionati sudcoreani di pattinaggio di figura nella categoria Senior, diventando la pattinatrice pi\u00f9 giovane di sempre ad aver conquistato tale titolo. In seguito ha vinto la sua seconda competizione internazionale quando ha partecipato al Golden Bear di Zagabria, nella categoria Novice.\nCarriera nella categoria Junior.\nStagione 2004-2005.\nNella stagione 2004-2005 la Kim ha preso parte allo Junior Grand Prix, vincendo una medaglia d'argento nell'evento in Cina ed una d'oro in Ungheria. Avendo ottenuto tali risultati, \u00e8 stata invitata a partecipare alla finale dove si \u00e8 classificata seconda con un punteggio totale di 137,75 punti.\nNel 2005 ha confermato per la terza volta consecutiva il proprio titolo nazionale, per poi prendere parte ai campionati mondiali juniores in cui ha vinto la medaglia d'argento con un totale di 158,93 punti, dopo aver eseguito la sua prima combinazione triplo-triplo nel programma libero.\nStagione 2005-2006.\nNella stagione 2005-2006 Yu-na Kim non ha potuto partecipare alle Giochi olimpici invernali di Torino 2006 in quanto ancora troppo giovane. Ha invece preso parte allo Junior Grand Prix 2005-2006 vincendo sia la competizione in Bulgaria che quella in Slovacchia. Nella finale dello Junior Grand Prix ha conquistato la medaglia d'oro con 28,34 punti di distacco dalla seconda classificata, la giapponese Aki Sawada. In tale competizione, durante il programma libero, ha eseguito sette salti tripli, inclusa una combinazione triplo flip-triplo toe-loop ed una combinazione doppio axel-triplo toe-loop.\nNella stessa stagione la Kim ha vinto il proprio quarto titolo nazionale ed in seguito ha vinto la medaglia d'oro anche nei campionati mondiali juniores, con 177,54 punti totali ed un distacco di 24,19 punti dalla seconda classificata, la nipponica Mao Asada.\nCarriera nella categoria Senior.\nStagione 2006-2007.\nPer prepararsi al debutto nella categoria Senior nella stagione 2006-2007, la Kim si \u00e8 allenata intensivamente presso il \"Toronto Cricket, Skating and Curling Club\" di Toronto, in Canada, durante l'estate del 2006.\nLa sua prima competizione nella categoria Senior \u00e8 stata l'edizione 2006 di Skate Canada, dove ha vinto la medaglia di bronzo dopo essersi classificata prima nel programma corto e quarta nel libero, con un punteggio totale di 168,48 punti.\nAl Troph\u00e9e Eric Bompard 2006 ha ottenuto 65,22 punti nel programma corto e 119,32 nel libero, classificandosi prima in entrambi i segmenti di gara e vincendo l'evento con un totale di 184,54 punti, a 10,10 punti di distanza dalla seconda classifica Miki And\u014d. Questi risultati hanno garantito a Yu-na Kim l'invito alla sua prima finale del Grand Prix.\nNella finale del Grand Prix del 2006 a San Pietroburgo, in Russia, la Kim si \u00e8 classificata terza nel programma corto con 65,06 punti e prima nel libero con 119,14 punti. Ha quindi vinto la competizione con un totale di 184,20 punti, ad un margine di 11,68 punti di distacco dalla giapponese Mao Asada, vincitrice della medaglia d'argento.\nA causa di un infortunio la Kim \u00e8 stata costretta a ritirarsi dai campionati sudcoreani del 2007 e non ha quindi potuto difendere il proprio titolo nazionale. Nel gennaio 2007 le \u00e8 stata diagnosticata una ernia del disco allo stato iniziale.\nYu-na Kim \u00e8 stata selezionata per competere ai campionati mondiali del 2007 sulla base dei suoi risultati durante la stagione, anche se a causa della posizione ottenuta da Choi Ji-Eun l'anno precedente la Corea del Sud aveva a disposizione un solo posto nel campionato mondiale. Nella competizione, svoltasi a Tokio, in Giappone, la Kim ha vinto il programma corto con 71,95 punti, guadagnando il punteggio pi\u00f9 alto ottenuto fino a quel momento con il sistema di punteggio dell'ISU e di conseguenza imponendo un nuovo record mondiale che ha superato quello precedentemente segnato dalla statunitense Sasha Cohen. Si \u00e8 poi classificata quarta nel programma libero con 114,19 punti, concludendo la gara in terza posizione con 186,14 punti, dietro le giapponesi Miki And\u014d e Mao Asada. Il suo risultato ha comunque garantito alla Corea del Sud la possibilit\u00e0 di presentare due atlete nella competizione mondiale del 2008.\nNel marzo del 2007 la pattinatrice sudcoreana ha cambiato allenatore ed \u00e8 diventato suo nuovo coach il canadese Brian Orser. Soddisfatta dell'ambiente di allenamento trovato in Canada, la Kim ha scelto Toronto come sua base per gli allenamenti.\nStagione 2007-2008.\nPer la stagione 2007-2008 Yu-na Kim \u00e8 stata assegnata alla Cup of China 2007 ed alla Cup of Russia 2007.\nL'inizio della stagione ha visto la Kim vincitrice del primo evento del Grand Prix al quale ha partecipato, la Cup of China, con un punteggio totale di 180,68 punti ed un distacco di 24,34 punti dalla seconda classificata Caroline Zhang. In particolare si \u00e8 classificata terza al termine del programma corto, nel quale ha eseguito una combinazione triplo flip-toe-loop, un triplo lutz ed un doppio axel, ma il giorno successivo ha ottenuto 122,36 punti per il programma libero, in cui ha eseguito una combinazione triplo flip-triplo toe-loop, un triplo rittberger, una combinazione triplo lutz-doppio toe-loop, una combinazione doppio axel-triplo toe-loop, un lutz semplice, un triplo salchow, un doppio axel e tre trottole giudicate di livello quattro.\nNella Cup of Russia 2007 la Kim ha vinto sia il programma corto con 63,50 punti che il libero con 133,70 punti, concludendo in prima posizione con un totale di 197,20 punti ed un distacco di 24,43 punti dalla seconda classificata Yukari Nakano. In questa competizione ha eseguito una combinazione triplo flip-triplo toe-loop, un triplo rittberger, una combinazione triplo lutz-doppio toe-loop, una combinazione doppio axel-triplo toe-loop, un triplo lutz, un triplo salchow ed un doppio axel.\nLa Kim si \u00e8 qualificata per la finale del Grand Prix 2007-2008 che si \u00e8 tenuta a Torino, in Italia. In tale occasione ha vinto il programma corto con 64,62 punti e si \u00e8 classificata seconda nel libero con 132,21 punti. Con un totale di 196,83 punti, la Kim ha ottenuto per la seconda volta la medaglia d'oro nella finale del Grand Prix.\nA causa di un infortunio all'anca, la Kim non ha preso parte n\u00e9 ai campionati nazionali sudcoreani del 2008, n\u00e9 al Quattro Continenti 2008.\nNonostante l'infortunio all'anca ed un dolore alla schiena, ha comunque partecipato ai campionati mondiali del 2008 a G\u00f6teborg, in Svezia. Si \u00e8 classificata quinta nel programma corto con 59,85 punti, ma ha recuperato nel programma lungo dove si \u00e8 classificata prima con 123,38 punti. Con un totale di 183,23 punti ha vinto la sua seconda medaglia di bronzo mondiale consecutiva.\nStagione 2008-2009.\nPer la stagione 2008-2009 gli eventi del Grand Prix ai quali Yu-na Kim \u00e8 stata assegnata sono stati Skate America 2008 e la Cup of China 2008.\nNella competizione statunitense la Kim si \u00e8 classificata prima nel programma corto con 69,50 punti, con un margine di 11,70 punti sulle avversarie nonostante un errore nel doppio axel. Nel successivo segmento di gara ha confermato la propria prima posizione ottenendo 123,95 punti e vincendo quindi la medaglia d'oro con un totale di 193,45 punti ed oltre 20 punti di distacco dalla seconda classificata, la giapponese Yukari Nakano.\nAnche nella Cup of China ha avuto successo, ottenendo 63,64 punti per il programma corto e 128,11 per il libero e classificandosi prima in entrambe le sezioni. Il suo punteggio totale di 191,75 punti, di quasi 21 punti superiore a quello di Miki And\u014d, vincitrice dell'argento, le ha quindi garantito il primo posto nella competizione e contestualmente la qualificazione per la finale del Grand Prix.\nDurante la finale del Grand Prix 2008-2009, svoltasi a Goyang, in Corea del Sud, si \u00e8 classificata prima nel programma corto con 65,94 punti e seconda nel libero con 120,41 punti. Ha concluso la gara con un totale di 186,35 punti, ottenendo la medaglia d'argento a 2,20 punti di distanza dalla vincitrice, la giapponese Mao Asada.\nLa Kim ha successivamente preso parte al Quattro Continenti 2009 tenutosi a Vancouver, in Canada, dove ha segnato un nuovo record di 72,24 punti per il programma corto, che ha eseguito senza errori. Per il programma libero ha ottenuto 116,83 punti ed ha vinto la medaglia d'oro con un totale di 189,07 punti.\nDurante i Campionati Mondiali 2009 che hanno avuto luogo a Los Angeles, negli Stati Uniti, Yu-na Kim ha imposto un nuovo record mondiale nel programma corto con 76,12 punti, superando il proprio precedente record di quasi quattro punti. Nel primo segmento di gara ha eseguito una combinazione triplo flip-triplo toe-loop, un triplo lutz ed un doppio axel ed ha inoltre ottenuto la valutazione di livello quattro per tutte le sue trottole e sequenze di spirali. Ha poi vinto anche il programma libero, ottenendo 131,59 punti e mostrando grandi doti interpretative ed artistiche. Nell'esercizio pi\u00f9 lungo ha eseguito una combinazione triplo flip-triplo toe-loop, un doppio axel, una combinazione triplo lutz-doppio toe-loop-doppio rittberger, una combinazione doppio axel-triplo toe-loop, un triplo lutz ed un doppio axel. Ha inoltre segnato un nuovo record mondiale per il punteggio totale con 207,71 punti, divenendo la prima donna a superare i 200 punti con il sistema di giudizio ISU, ed ha vinto il suo primo titolo iridato. Il suo margine di vittoria \u00e8 stato in questo caso di 16,42 punti di vantaggio rispetto alla seconda classificata Joannie Rochette ed \u00e8 anche stata l'unica atleta a guadagnare degli otto fra i voti per le componenti del programma sia nel corto che nel libero. Inoltre, nell'intera stagione 2008-2009, la Kim \u00e8 stata l'unica pattinatrice, nella categoria femminile, una cui combinazione triplo-triplo sia stata riconosciuta dai giudici come correttamente eseguita sia nel programma corto che nel libero.\nStagione 2009-2010.\nNella stagione 2009-2010 la Kim \u00e8 stata invitata al Troph\u00e9e Eric Bompard 2009 ed a Skate America 2009.\nNella competizione parigina si \u00e8 classificata prima nel programma corto con 76,08 punti, a 16,44 punti da Yukari Nakano. Ha eseguito con successo una combinazione triplo lutz-triplo toe-loop, seguita da un triplo flip ed un doppio axel. La sua sequenza di spirali e tutte e tre le trottole che ha presentato sono inoltre state valutate di livello quattro. Aprendo l'esercizio con una combinazione triplo lutz-triplo toe-loop e mostrando grandi doti artistiche, la Kim ha inoltre vinto il programma libero con 133,95 punti. Ha inoltre eseguito una combinazione doppio axel-doppio toe-loop-doppio rittberger, una combinazione doppio axel-triplo toe-loop, un triplo salchow, un triplo lutz ed un doppio axel. Ha vinto l'evento con 210,03 punti, a 36,04 punti di distanza da Mao Asada, premiata con l'argento. Inoltre in questa competizione la Kim ha segnato i nuovi record mondiali per il punteggio con il sistema di giudizio ISU del programma libero e per quello totale.\nA Skate America 2009, la Kim si \u00e8 classificata ancora prima nel programma corto con 76,28 punti, ponendo una distanza di 17,48 punti fra s\u00e9 e la seconda in classifica, Rachael Flatt. Nel programma libero ha ottenuto la seconda posizione con 111,70 punti, a causa di alcuni errori nei salti, ma nonostante questo sia stato uno dei suoi punteggi pi\u00f9 bassi ha comunque vinto l'evento con un totale di 187,98 punti, superando la Flatt, vincitrice dell'argento, di 13,07 punti. Inoltre in tale occasione ha nuovamente segnato un record mondiale per il punteggio del programma corto con il sistema di giudizio ISU.\nLe due vittorie negli eventi del Grand Prix le hanno naturalmente garantito l'invito alla finale di Tokyo, in Giappone, svoltasi nel dicembre 2009. In questa sede la Kim si \u00e8 classificata seconda nel programma corto con 65,64 punti, dietro Miki Ando di 0,56 punti. Il giorno successivo ha per\u00f2 vinto il programma libero con 123,22 punti ed ha ottenuto la sua terza medaglia d'oro nella finale del Grand Prix con un totale di 188,86 punti.\nNel febbraio 2010 la Kim ha partecipato per la prima volta ad una competizione olimpica a Vancouver 2010, dove ha conquistato la medaglia d'oro.\nA marzo del 2010 Yu-na Kim ha gareggiato ai mondiali 2010 a Torino, in Italia. La pattinatrice ha detto di aver lottato con se stessa per trovare la motivazione necessaria a gareggiare ai mondiali dopo aver vinto l'oro ai Giochi olimpici invernali. La Kim si \u00e8 classificata settima nel programma corto con 60,30 punti. Ha infatti iniziato l'esercizio con una combinazione triplo lutz-triplo toe-loop, ma ha poi avuto problemi con la trottola rovesciata e con la sequenza di spirali. Ha per\u00f2 recuperato nel programma libero dove ha ottenuto la prima posizione con 130,49 punti, dopo aver eseguito una combinazione triplo lutz-triplo toe-loop, un triplo flip, una combinazione doppio axel-doppio toe-loop-doppio rittberger, una combinazione doppio axel-triplo toe-loop ed un triplo lutz, e pur avendo avuto problemi con il triplo salchow ed il doppio axel. Ha quindi vinto la medaglia d'argento con 190,79 punti totali.\nGiochi olimpici di Vancouver 2010.\nNel febbraio 2010 Yu-na Kim ha gareggiato nella competizione femminile alle Giochi olimpici invernali del 2010, tenutesi a Vancouver, nella Columbia Britannica, in Canada. Ha partecipato all'evento come una delle pattinatrici maggiormente favorite per la vittoria dell'oro.\nIl 23 febbraio si \u00e8 svolta la prima sezione di gara e nel suo esercizio, pattinato sulle musiche dei film di James Bond, la Kim ha eseguito una combinazione triplo lutz-triplo toe-loop, un triplo flip ed un doppio axel. Le sue spirali e le sue trottole sono state valutate di livello quattro. Il suo punteggio tecnico di 44,70 punti \u00e8 stato il pi\u00f9 alto dell'intero evento. Ha inoltre guadagnato 33,80 punti per le componenti del programma e quindi un totale di 78,50 punti nel primo segmento di gara, che ha concluso in prima posizione con 4,72 punti di vantaggio rispetto alla giapponese Mao Asada. Ha anche segnato un nuovo record mondiale per il punteggio del programma corto.\nIl 25 febbraio la Kim ha ottenuto la prima posizione nel programma libero con 150,06 punti, 18,34 in pi\u00f9 della Asada, la quale si \u00e8 classificata seconda anche in tale segmento di gara. La pattinatrice sudcoreana ha eseguito una combinazione triplo lutz-triplo toe-loop, un triplo flip, una combinazione doppio axel-doppio toe-loop-doppio rittberger, una combinazione doppio axel-triplo toe-loop, un triplo salchow, un triplo lutz ed un doppio axel; le sue trottole e sequenze di spirali hanno ricevuto il livello quattro nella valutazione. Sia il suo punteggio tecnico di 78,30 che il suo punteggio per le componenti di 71,76 punti sono stati i pi\u00f9 alti della giornata. Inoltre \u00e8 stata l'unica in gara a guadagnare dei nove nel punteggio per le componenti. Ha anche imposto un nuovo record per il programma libero con il sistema di giudizio ISU. In conclusione, la Kim ha totalizzato 228,56 punti, superando il proprio record personale ed allo stesso tempo il record mondiale di 18 punti. Ha vinto la medaglia d'oro divenendo la prima pattinatrice sudcoreana ad ottenere una medaglia in una qualsiasi disciplina del pattinaggio di figura ai Giochi olimpici. Inoltre l'oro di Yu-na Kim \u00e8 stato la prima medaglia vinta dalla Corea del Sud in uno sport dei Giochi olimpici invernali che non fosse il pattinaggio di velocit\u00e0 o lo short track.\nI punteggi della Kim nel programma corto, nel libero e totale a Vancouver 2010 sono stati i pi\u00f9 alti mai ottenuti sin dalla creazione del sistema di giudizio ISU e per questo sono stati automaticamente registrati nel Guinness dei primati. Dopo i Giochi olimpici del 2010 alcune personalit\u00e0 come Jacques Rogge e Hillary Clinton hanno elogiato la performance olimpica di Yu-na Kim.\nStagioni 2010-2011 e 2011-2012.\nNell'agosto del 2010 la pattinatrice sudcoreana si \u00e8 separata da Brian Orser, il coach con il quale si era allenata per quattro anni, ed ha iniziato ad allenarsi in un'altra pista di Toronto. Poco tempo dopo, Yu-na Kim ha lasciato la citt\u00e0 canadese per allenarsi nella pista dell'East West Ice Palace di Los Angeles, di propriet\u00e0 di Michelle Kwan e della famiglia Kwan.\nIl 5 ottobre 2010 \u00e8 stato annunciato che il nuovo coach della sudcoreana sarebbe stato Peter Oppegard.\nPer la stagione 2010-2011 la Kim \u00e8 stata invitata a partecipare alla Cup of China 2010 ed alla Cup of Russia 2010. La pattinatrice ha per\u00f2 deciso di non prendere parte agli eventi del Grand Prix per potersi concentrare sui Campionati mondiali 2011.\nAi campionati mondiali Yu-na Kim ha vinto la medaglia d'argento dopo essersi classificata prima nel programma corto e seconda nel libero, con un totale di 194,50 punti, ad 1,29 punti di distanza dalla vincitrice dell'oro, la giapponese Miki And\u014d.\nDopo il mondiale la Kim ha detto che avrebbe potuto mancare anche la successiva stagione del Grand Prix per concentrarsi sulla promozione della candidatura della Corea del Sud come nazione ospitante delle Giochi olimpici invernali 2018. Nel maggio 2011 ha dichiarato a Around the Rings che portare i Giochi olimpici invernali a PyeongChang sarebbe stato di ispirazione per i giovani atleti coreani. Il 6 luglio 2011 \u00e8 terminata, con la scelta della citt\u00e0 sudcoreana, la selezione della citt\u00e0 organizzatrice i Giochi olimpici del 2018.\nIl 18 ottobre 2011 Yu-na Kim ha annunciato che non avrebbe gareggiato nella stagione 2011-2012.\nStagione 2012-2013.\nIl 2 luglio 2012 Yu-na Kim ha annunciato la propria intenzione di competere nella stagione 2012-2013, con l'obiettivo di gareggiare alle Giochi olimpici invernali 2014. Non \u00e8 per\u00f2 stata invitata a partecipare agli eventi del Grand Prix 2012-2013 ed ha cos\u00ec deciso di prendere parte ad eventi di minore rilevanza per ottenere il punteggio tecnico necessario a qualificarsi per i Campionati mondiali 2013.\nHa lasciato Oppegard per essere seguita da Shin Hye-sook e Ryu Jong-hyeon, suoi allenatori di infanzia.\nLa sua prima competizione della stagione \u00e8 stato l'NRW Trophy 2012, tenutosi a Dortmund, in Germania dal 5 al 9 dicembre 2012. Ha partecipato all'evento per guadagnare il punteggio minimo richiesto per i campionati ufficiali. Yu-na si \u00e8 classificata prima nel programma corto con 72,27 punti ed ha vinto anche il libero con 129,34 punti, ottenendo quindi la medaglia d'oro. L'agenzia della Kim ha riferito che, avendo soddisfatto i risultati richiesti per poter partecipare ai campionati ISU, la pattinatrice si sarebbe da quel momento concentrata sui campionati nazionali sudcoreani e sui campionati mondiali, senza quindi prendere parte ad altri eventi internazionali.\nNel gennaio 2013, a causa della sua assenza dalle competizioni nella stagione precedente, la Kim ha dovuto gareggiare nei campionati sudcoreani 2013 per ottenere un posto per i Campionati mondiali 2013. Si \u00e8 posizionata in testa alla classifica del primo segmento di gara con 64,97 punti, nonostante alcuni problemi avuti nell'esecuzione del suo programma. Ha poi vinto anche la seconda porzione di gara totalizzando 145,80 punti dopo aver eseguito un programma senza errori comprendente una combinazione triplo lutz-triplo toe-loop, un triplo flip, un triplo salchow, un triplo lutz, una combinazione doppio axel-doppio toe-loop-doppio rittberger, una combinazione triplo salchow-doppio toe-loop ed un doppio axel. Ha quindi ottenuto un totale di 210,77 punti, ponendosi a 48,89 punti di distanza dalla seconda classificata Park So-Youn. Ha cos\u00ec conquistato il suo nono titolo nazionale nella categoria Senior e si \u00e8 qualificata per competere nei campionati del mondo.\nCambi di allenatore.\nYu-na Kim ha iniziato a pattinare all'et\u00e0 di 7 anni e la sua prima insegnante \u00e8 stata la coreana Jong-Hyeon Ryu, che ha fortemente incoraggiato la madre della giovane atleta a far s\u00ec che la bambina continuasse tale sport.\nNel 2006, durante un allenamento estivo intensivo presso il \"Toronto Cricket, Skating and Curling Club\" di Toronto, in Canada, la Kim ha trovato nel Paese nordamericano un ambiente per lei soddisfacente e per questo dal marzo del 2007 si \u00e8 trasferita a Toronto ed ha iniziato ad essere seguita dal canadese Brian Orser.\nNell'agosto del 2010 la pattinatrice sudcoreana si \u00e8 separata da Brian Orser, coach con il quale si era allenata per quattro anni. La loro divisione \u00e8 stata inizialmente resa nota al pubblico da un comunicato stampa dell'ex-allenatore. Le dimissioni di Orser sono state definite \"improvvise ed inaspettate\" e non \u00e8 stata fornita alcuna spiegazione in proposito. Orser ha reso pubblica la separazione dicendo di non volere che essa divenisse una distrazione per i suoi altri allievi, fra i quali figuravano gli statunitensi Adam Rippon e Christina Gao. Rippon ha detto in una intervista che loro avevano saputo della situazione ben prima del grande pubblico e di aver avuto tempo per abituarsi all'idea senza che ci\u00f2 \"colpisse il modo di insegnare di Brian n\u00e9 certamente il mio allenamento\". La Kim ha pubblicato un messaggio online accusando Orser di mentire. Sul proprio sito web la pattinatrice ha sostenuto che la relazione con il suo allenatore era stata strana ed ambigua per mesi e che lei era perplessa circa l'annuncio fatto da Orser. Ha anche affermato che le dimissioni erano state una sua decisione e che non era necessario che le motivazioni fossero rese pubbliche. Dopo la separazione, Orser ha rilasciato varie interviste circa le proprie dimissioni. Il 25 agosto 2010 l'ex-allenatore ha dato vita ad alcune controversie rivelando alla stampa informazioni sui programmi di gara della Kim per la stagione 2010-2011 senza il consenso della pattinatrice e della sua coreografa.\nLa Kim ha quindi iniziato ad allenarsi in un'altra pista di Toronto, ma poco tempo dopo ha deciso di lasciare la citt\u00e0 canadese per allenarsi nella pista dell'East West Ice Palace di Los Angeles, di propriet\u00e0 di Michelle Kwan e della famiglia Kwan.\nIl 5 ottobre 2010 \u00e8 stato annunciato che il nuovo coach della sudcoreana sarebbe stato Peter Oppegard, cognato di Michelle Kwan.\nPrima di tornare a competere nella stagione 2012-2013, la Kim ha lasciato Peter Oppegard per essere seguita da Shin Hye-sook e Ryu Jong-hyeon, che erano gi\u00e0 stati suoi allenatori nei suoi primi anni di pattinaggio.\nTraguardi e tecnica di pattinaggio.\nLa Kim \u00e8 stata la prima pattinatrice di figura sudcoreana a vincere una medaglia in un evento dello Junior Grand Prix o del Senior Grand Prix, in un campionato ISU o in una competizione olimpica. Inoltre \u00e8 stata la prima pattinatrice sudcoreana donna a conquistare la medaglia d'oro ai Giochi olimpici invernali, ai Campionati del mondo, al Quattro continenti e nella Finale del Grand Prix. Nella Corea del Sud \u00e8 una delle atlete maggiormente riconosciute oltre che una figura mediatica.\nDetiene il record per il punteggio nel programma corto femminile, nel programma libero femminile, e per il punteggio totale sotto il sistema di giudizio ISU. \u00c8 stata anche la prima pattinatrice donna a superare i 150 punti nel programma libero ed i 200 punti nel totale, grazie ai risultati ottenuti ai Giochi olimpici del 2010. Inoltre non ha mai concluso una gara senza salire sul podio nella sua intera carriera.\nYu-na Kim ha eseguito il suo primo salto triplo all'et\u00e0 di 10 anni ed a 12 ha inserito cinque tripli nel suo programma di gara. A 14 anni ha eseguito la sua prima combinazione di due salti tripli ai Campionati mondiali juniores 2005.\nIn competizione ha eseguito tre differenti combinazioni di due salti tripli: triplo lutz-triplo toe-loop, triplo flip-triplo toe-loop, e triplo toe-loop-triplo toe-loop. \u00c8 anche in grado di eseguire una combinazione triplo lutz-doppio toe-loop-doppio rittberger.\nUno degli elementi pi\u00f9 famosi di Yu-na \u00e8 la trottola angelo rovesciata all'indietro con la gamba piegata. Esegue questa trottola sin dal 2004 ed anche se non \u00e8 stata lei ad inventarla, ci si riferisce spesso a tale posizione come alla \"trottola di Yuna\" o \"Yuna camel\", dal nome inglese della trottola angelo che \u00e8 appunto \"camel spin\".\nUn altro elemento che \u00e8 divenuto la \"firma\" di Yu-na \u00e8 la ina rovesciata dalla quale lei \u00e8 in grado di eseguire direttamente il doppio axel, la combinazione doppio axel-triplo toe-loop o la combinazione doppio axel-doppio toe-loop-doppio rittberger.\nLa Kim \u00e8 anche famosa per le sue grandi doti tecniche, la maturit\u00e0 artistica, l'eleganza e la grande capacit\u00e0 di coprire ampie porzioni di ghiaccio per mezzo dei suoi salti, dovuta all'alta velocit\u00e0 con la quale si stacca dal suolo. La sua combinazione triplo lutz-triplo toe-loop \u00e8 nota per l'ampia parabola descritta in volo.\nVita privata.\nYu-na \u00e8 nata nel 1990 a Bucheon, nella provincia sudcoreana del Gyeonggi, e si \u00e8 trasferita a Gunpo quando aveva sei anni.\nHa iniziato a pattinare all'et\u00e0 di sette anni, dopo aver cominciato ad imparare dalla madre. In un primo momento si \u00e8 allenata nel suo Paese natale, ma in seguito si \u00e8 trasferita a Toronto, in Canada, nel maggio del 2007. Ha trascorso quattro anni nell'Ontario, mentre attualmente si allena a Seul ed a Los Angeles.\nNel 2008 \u00e8 stata battezzata come cattolica insieme a sua madre, prendendo il nome della santa Stella.\nNel 2009 si \u00e8 iscritta alla facolt\u00e0 di Educazione Fisica della Korea University.\nLa traslitterazione corretta del suo nome dal coreano dovrebbe essere 'Kim Yeona'. Ad ogni modo, quando la pattinatrice ha fatto richiesta per il proprio passaporto, avrebbe voluto scrivere il proprio nome come 'Yun-a', ma l'ufficiale ha trascritto in modo errato il nome come 'Yu-na'. In Hang\u016dl, 'Yun-a' sarebbe pronunciato correttamente come \"\uc5f0\uc544\" e non \"\uc720\ub098\". Dalla stagione 2010-2011, il suo nome \u00e8 stato registrato come 'Yuna Kim' sul suo profilo ISU.\nVita pubblica e sponsor.\nFra gli sponsor ufficiali di Yu-na Kim ci sono la banca sudcoreana Kookmin Bank, Nike, Korean Air e Hyundai Motor Company. Fra gli altri figurano inoltre anche Anycall (telefoni cellulari), Hauzen (aria condizionata), Lac Vert (cosmetici), Maeil Dairies Co. Ltd (latticini), Saffron (ammorbidenti), Tous Les Jours (pasticceria), J. Estina (gioielli) e Qua (abbigliamento). Le musiche sulle quali ha pattinato sono state inserite insieme alle altre canzoni che preferisce in un album dal titolo \"Yuna Kim ~ Fairy On ICE ~ Skating Music\" (Universal Music Korea, 2008).\nYu-na \u00e8 stata la protagonista delle edizioni 2008, 2009 e 2010 dello spettacolo \"Festa on Ice\", prodotto dalla sua ex-agenzia, la IB Sports, che ha anche prodotto un altro show sul ghiaccio, \"Ice All Stars 2009\", che si \u00e8 svolto a Seul dal 14 al 16 agosto 2009. A tale spettacolo ha preso parte anche Michelle Kwan, che \u00e8 considerata un idolo da Yu-na ed \u00e8 inoltre una delle pattinatrici pi\u00f9 vittoriose nella storia degli Stati Uniti.\nNell'aprile del 2010 la Kim ha lasciato la IB Sports ed ha creato, con il supporto di sua madre, una propria agenzia chiamata \"All That Sports Corp.\" (AT Sports). Hanno organizzato uno show sul ghiaccio intitolato \"All That Skate\".\nYu-na Kim \u00e8 comparsa in molte pubblicit\u00e0 in Corea del Sud. La sua pubblicit\u00e0 per un nuovo telefono cellulare con touchscreen aptico della Samsung, presentato come \"Yuna's Haptic\" (SPH-W7700), ha fatto registrare il record di oltre un milione di apparecchi venduti in sette mesi. Del cellulare \"Yuna's Haptic\", uscito sul mercato nel maggio 2009, sono stati acquistati pi\u00f9 di cinquecentocinquantamila esemplari nei primi 80 giorni di vendite. Durante le Giochi olimpici del 2010, la rivista \"Forbes\" ha nominato la Kim, assieme all'atleta americano di snowboard Shaun White, come l'atleta olimpica pi\u00f9 pagata, con 7,5 milioni di dollari guadagnati da ciascuno. Nell'agosto del 2010, la rivista \"Forbes\" l'ha anche inserita nella lista delle atlete donne pi\u00f9 pagate al mondo, con un guadagno annuale di 9,7 milioni di dollari.\nLa Kim ha lavorato in alcuni progetti come cantante. Ha registrato un duetto con il cantante K-pop Lee Seung-gi per collaborare a \"Smile Boy\", la canzone per la pubblicit\u00e0 della Coppa del mondo FIFA del 2010. Ha anche cantato con la band coreana Big Bang nel singolo \"Shouts of Reds\", creato per la squadra di calcio coreana. Inoltre la pattinatrice ha interpretato canzoni di cantanti pop coreani come Kim Tae-yeon delle Girls' Generation, IU, Narsha e BoA nel programma televisivo \"Kim Jung-eun's Chocolate\".\nYu-na Kim \u00e8 stata nominata ambasciatrice per il \"Visit Korea Year 2010-2012\". Nel 2010 \u00e8 stata inserita dal \"TIME\" nella \"Time 100\" come una delle persone pi\u00f9 influenti al mondo. Nel luglio 2010 Yu-na \u00e8 stata nominata \"Ambasciatrice di Buona Volont\u00e0\" internazionale per l'UNICEF. Inoltre \u00e8 stata nominata ambasciatrice per la riunione del G20 del 2010 a Seul, insieme all'attrice Han Hyo Joo ed al giocatore di calcio Park Ji-sung.\nNell'agosto 2010, in onore di una visita di Yu-na, la citt\u00e0 di Los Angeles ha designato il 7 agosto come \"Giorno di Yu-na Kim\" e le ha conferito la cittadinanza onoraria. In tale citt\u00e0 la pattinatrice ha anche ricevuto il \"Premio Orgoglio Coreano\" dalla \"Korean American Leadership Foundation\", lo stesso giorno in cui lo ha ricevuto anche Sammy Lee, due volte campione olimpico nel nuoto maschile, prima nel 1948 e poi nel 1952.\nNel settembre 2010 la Kim \u00e8 stata invitata presso l'Ufficio delle Nazioni Unite a New York per partecipare all'annuale celebrazione della Giornata Internazionale della Pace in veste di Ambasciatrice di Buona Volont\u00e0 dell'UNICEF. Ha partecipato alla cerimonia insieme a funzionari di alto livello delle Nazioni Unite, compreso Ban Ki-moon, Segretario generale delle Nazioni Unite, ed altri Ambasciatori di Buona Volont\u00e0 rappresentanti altre branche delle Nazioni Uniti. In tale occasione, la pattinatrice sudcoreana ha promosso un messaggio in favore della pace da parte dell'UNICEF.\nNell'ottobre 2010, la Kim e la sua agenzia \"All That Sports\" hanno organizzato \"All That Skate LA 2010\", una versione statunitense del loro spettacolo sul ghiaccio di grande successo in Corea, \"All That Skate\". L'evento americano ha avuto luogo presso lo Staples Center, a Los Angeles. Lo spettacolo, diretto dal rinomato coreografo canadese David Wilson, ha vantato un cast di pattinatori molto famosi, fra cui la cinque volte campionessa del mondo Michelle Kwan, i campioni olimpici in carica di tre discipline di pattinaggio, compresa la stessa Kim, e vari altri campioni del mondo. Lo show ha ricevuto ottime recensioni sia dagli appassionati di pattinaggio che dai critici per aver portato un nuovo stile di spettacolo sul ghiaccio negli Stati Uniti ed anche per l'alta qualit\u00e0 della sua produzione.\nYu-na Kim ha ricevuto il premio \"Donna sportiva dell'anno\" dall'associazione \"Women's Sports Foundation\" il 12 ottobre 2010."}
{"id": "2081463", "revid": "1884099", "url": "https://it.wikipedia.org/wiki?curid=2081463", "title": "Nodulo (medicina)", "text": "In medicina viene identificato con il termine nodulo (dal latino \"nod\u016dlus\", diminutivo di \"nodus\" cio\u00e8 \u00abnodo\u00bb) una struttura di forma relativamente sferica caratterizzata da un addensamento di strutture. Essa pu\u00f2 essere vista ad occhio nudo o essere riconosciuta al microscopio ottico.\nI noduli possono essere presenti in casi fisiologici, come ad esempio:\nEssi possono formarsi anche in seguito a patologie. Ad esempio:\nSolitamente, i noduli sono benigni e spesso asintomatici, sebbene possano influire negativamente sul funzionamento dell'organo interessato. Alcuni noduli sono anche definiti incidentalomi."}
{"id": "2081464", "revid": "59645", "url": "https://it.wikipedia.org/wiki?curid=2081464", "title": "A. A. Fair", "text": ""}
{"id": "2081465", "revid": "729019", "url": "https://it.wikipedia.org/wiki?curid=2081465", "title": "Fulvio Lorigiola", "text": "Biografia.\nPadovano, da sempre nel Petrarca, debutt\u00f2 in prima squadra nel 1977.\nFece parte della squadra che domin\u00f2 la scena rugbistica italiana negli anni ottanta, vincendo cinque scudetti tra il 1980 e il 1987, gli ultimi quattro dei quali consecutivi.\nIl 30 settembre 1979 disput\u00f2 il suo primo incontro in Nazionale, a Sochaczew contro la nel corso della Coppa FIRA (vittoria 13-3).\nNel 1987 prese parte alla I Coppa del Mondo, scendendo in campo contro e .\nQuello contro i \"Pumas\" fu anche l'ultimo \"full international\" di Lorigiola, che vest\u00ec l'azzurro per l'ultima volta nel 1988, contro la Francia A1.\nLaureatosi in Giurisprudenza a Padova, esercita la professione d'avvocato, consulente e rappresentante di societ\u00e0 e di varie amministrazioni comunali; dopo il ritiro da giocatore divenne consigliere della Federazione Italiana Rugby, della quale, dal 1996 al 1998, durante la prima presidenza Dondi, fu anche vicepresidente.\nDal 2003 al 2009 fu presidente del Petrarca Rugby S.r.l.; fino allo scioglimento fu anche vicepresidente della Lega Italiana Rugby d'Eccellenza, la Lega che organizz\u00f2 il campionato Super 10 fino al 2008-09"}
{"id": "2081471", "revid": "123001303", "url": "https://it.wikipedia.org/wiki?curid=2081471", "title": "Dilermando Reis", "text": "Dopo l'infanzia a San Paolo, visse a Rio de Janeiro, dove lavor\u00f2 attivamente per la R\u00e1dio Clube do Brasil e la R\u00e1dio Nacional do Rio de Janeiro, registrando numerosi album.\nFu professore di musica della figlia del presidente Juscelino Kubitschek.\nDiscografia.\nTra il 1941 ed il 1975 ha registrato oltre 40 album.\nTra le sue composizioni, \u00e8 famoso il valzer \"Se ela Perguntar\"."}
{"id": "2081477", "revid": "91533", "url": "https://it.wikipedia.org/wiki?curid=2081477", "title": "Quartetto di Cremona", "text": "Il Quartetto di Cremona \u00e8 un quartetto d'archi italiano.\nFormazione.\nStrumenti.\nI violini Giovanni Battista Guadagnini e Carlo Antonio Testore, nonch\u00e9 la viola Torrazzi ed il violoncello Don Nicola Amati sono concessi in uso al quartetto dal Kulturfond Peter Eckes, mentre gli Stradivari facenti parte del Quartetto Paganini (suonati in precedenza dal Quartetto Hagen) sono di propriet\u00e0 della Nippon Music Foundation.\nStoria.\nIl Quartetto di Cremona nasce nel 2000, in seno all'Accademia Stauffer di Cremona. L'ensemble (nell'attuale formazione dal 2002) si perfeziona poi con Piero Farulli del Quartetto Italiano presso la Scuola di Musica di Fiesole e con Hatto Beyerle del Quartetto Alban Berg.\nViene invitato ad esibirsi regolarmente nei principali festival e rassegne di tutto il mondo, in Europa, in Sudamerica, Australia e Stati Uniti: Barge Music di New York, la Beethoven-Haus e il \"Beethovenfest\" di Bonn, il \"Bozar\" di Bruxelles, il Festival di Turku, la Kammermusik Gemeinde di Hannover e la Konzerthaus di Berlino, la \"Wigmore Hall\" di Londra, il Perth Festival in Australia.\nDal 2011 \u00e8 \"artist in residence\" presso la Societ\u00e0 del quartetto di Milano, collaborazione culminata nel 2014 con l'esecuzione integrale dei quartetti di Beethoven. L'ensemble \u00e8 stato in residence anche presso l'Accademia di Santa Cecilia in Roma e dall'autunno 2011 \u00e8 titolare del corso di quartetto d'archi presso l'Accademia Stauffer di Cremona\nIl Quartetto di Cremona collabora con artisti di fama internazionale quali Lawrence Dutton, Antonio Meneses, Lynn Harrell, Bella Davidovich, Angela Hewitt, Ivo Pogorelich, Lilya Zilberstein, Bruno Giuranna, Andrea Lucchesini e Pieter Wispelwey.\nLa rivista inglese The Strad, in seguito a un concerto alla Wigmore Hall, ne descrive \"il fraseggio classico che cuce Mozart alla perfezione, come fosse un abito di Armani\"; in Australia \u00e8 acclamato come la \"gloria del Perth Festival\" e il quotidiano Sueddeutsche Zeitung lo definisce uno dei quartetti pi\u00f9 interessanti delle ultime generazioni.\nEmittenti radiotelevisive di tutto il mondo (quali RAI, WDR, BBC, VRT, SDR, ABC) trasmettono regolarmente i loro concerti in un repertorio che spazia dalle prime opere di Haydn fino alla musica contemporanea: ricordiamo in particolare la collaborazione con Fabio Vacchi, Lorenzo Ferrero, Helmuth Lachenmann e Silvia Colasanti."}
{"id": "2081486", "revid": "834", "url": "https://it.wikipedia.org/wiki?curid=2081486", "title": "Berliner Philharmonisches Orchester", "text": ""}
{"id": "2081487", "revid": "28592", "url": "https://it.wikipedia.org/wiki?curid=2081487", "title": "Radiodrammi", "text": ""}
{"id": "2081492", "revid": "451735", "url": "https://it.wikipedia.org/wiki?curid=2081492", "title": "Sergej Bazarevi\u010d", "text": "Carriera.\nGiocatore.\nLa prima parte della sua carriera si svilupp\u00f2 in Russia, con i colori di CSKA Mosca, Dinamo Mosca e nuovamente CSKA Mosca.\nTra il 1992 e il 1994 trascorse un biennio in Turchia, dove milit\u00f2 rispettivamente per una stagione nell'Yildrimspor e per una nel Tofa\u015f Bursa.\nIn vista della stagione 1994-1995 vol\u00f2 oltreoceano grazie al contratto firmato con gli Atlanta Hawks. La sua parentesi in NBA tuttavia dur\u00f2 solo 10 partite, nelle quali segn\u00f2 3 punti a partita in 7,4 minuti di utilizzo medio. Nel dicembre 1994, infatti, venne tagliato. And\u00f2 cos\u00ec a terminare la stagione nella Liga ACB spagnola, al C\u00e1ceres.\nSuccessivamente riprese a giocare in Russia, nuovamente alla Dinamo Mosca e al CSKA. Nell'annata 1997-1998 fu impegnato in Turchia per la terza volta in carriera, questa volta con la canotta del T\u00fcrk Telekom.\nBazarevi\u010d inizi\u00f2 poi la stagione 1998-1999 ancora in Russia al CSKA, ma nel gennaio 1999 divenne il nuovo playmaker di Gorizia, formazione che stava lottando per centrare la salvezza in Serie A1. In 11 partite disputate con i giuliani totalizz\u00f2 17,5 punti e 3 assist a partita, che contribuirono al raggiungimento della salvezza anche se poi in estate il club si fuse con Pesaro.\nNell'agosto 1999 firm\u00f2 con i greci del PAOK Salonicco, con cui prese parte anche all'Eurolega 1999-2000 che vide i bianconeri arrivare fino agli ottavi di finale. L'anno seguente fece parte dei Sankt-Peterburg Lions, squadra appena fondata da Luciano Capicchioni, la quale disputava solamente l'Eurolega allenandosi a Varese e volando a San Pietroburgo per le partite interne.\nNel gennaio 2001 torn\u00f2 in Friuli-Venezia Giulia per giocare con la Pallacanestro Trieste, altra formazione impegnata nella lotta salvezza in Serie A1, che lo chiam\u00f2 per rimpiazzare l'infortunato Scoonie Penn. Nelle 17 partite con i biancorossi, le sue medie furono di 10,1 punti e 3,3 assist a gara.\nChiuse poi la carriera da giocatore con una nuova parentesi alla Dinamo Mosca.\nAllenatore.\nDopo aver allenato per numerose stagioni varie squadre nel campionato russo, il 19 dicembre 2015 venne assunto come nuovo tecnico della Pallacanestro Cant\u00f9, la quale era stata appena rilevata dal nuovo patron russo Dmitrij Gerasimenko. Un mese pi\u00f9 tardi, in aggiunta al ruolo ricoperto con il club italiano, assunse anche la carica di nuovo CT della nazionale russa. L'esperienza con i brianzoli si chiuse al termine della stagione 2016-2017, mentre quella con la selezione russa dur\u00f2 fino all'estate 2021, quando al torneo preolimpico non riusc\u00ec a qualificare la squadra per le imminenti Olimpiadi di Tokyo. "}
{"id": "2081493", "revid": "339392", "url": "https://it.wikipedia.org/wiki?curid=2081493", "title": "Sergei Bazarevitch", "text": ""}
{"id": "2081494", "revid": "765341", "url": "https://it.wikipedia.org/wiki?curid=2081494", "title": "Res gestae", "text": "Res gestae e Historia rerum gestarum sono due locuzioni latine che assumono, rispettivamente, il significato di:\nTitoli di opere letterarie.\nNell'uso corrente \"Res Gestae\", senza alcuna specificazione, nei casi in cui \u00e8 chiaro il contesto, \u00e8 usata spesso come abbreviazione impropria per riferirsi \"tout court\" a:"}
{"id": "2081497", "revid": "287204", "url": "https://it.wikipedia.org/wiki?curid=2081497", "title": "Pedra da Mina", "text": "Pedra da Mina (pietra della miniera, in italiano) \u00e8 una montagna del Brasile situata nella Serra da Mantiqueira, che confina con i territori del comune di Queluz, nello Stato di San Paolo, e il comune di Passa Quatro, nello Stato di Minas Gerais.\nFa parte del massiccio della \"Serra Fina\" e culmina ad un'altitudine di 2.798 metri sul livello del mare. \u00c8 la quarta cima pi\u00f9 alta del Brasile."}
{"id": "2081498", "revid": "647919", "url": "https://it.wikipedia.org/wiki?curid=2081498", "title": "Historia rerum gestarum", "text": ""}
{"id": "2081499", "revid": "22643", "url": "https://it.wikipedia.org/wiki?curid=2081499", "title": "Museo di storia militare", "text": ""}
{"id": "2081500", "revid": "647919", "url": "https://it.wikipedia.org/wiki?curid=2081500", "title": "Historia Rerum Gestarum", "text": ""}
{"id": "2081501", "revid": "22643", "url": "https://it.wikipedia.org/wiki?curid=2081501", "title": "Museo dell'etnografia", "text": ""}
{"id": "2081503", "revid": "339392", "url": "https://it.wikipedia.org/wiki?curid=2081503", "title": "Sergei Bazarevich", "text": ""}
{"id": "2081507", "revid": "66387", "url": "https://it.wikipedia.org/wiki?curid=2081507", "title": "Satelliti Italsat", "text": ""}
{"id": "2081515", "revid": "56818", "url": "https://it.wikipedia.org/wiki?curid=2081515", "title": "Isole d'Hy\u00e8res", "text": ""}
{"id": "2081517", "revid": "339392", "url": "https://it.wikipedia.org/wiki?curid=2081517", "title": "Museo della Deportazione", "text": ""}
{"id": "2081519", "revid": "1315817", "url": "https://it.wikipedia.org/wiki?curid=2081519", "title": "Riccardo di San Germano", "text": "Biografia.\nDi lui sappiamo che intraprese la carriera notarile e che svolse la sua attivit\u00e0 a San Germano (odierna Cassino) e presso il monastero di Montecassino dal 1186 al 1232; intorno al 1220 entr\u00f2 nella Curia di Federico II con un incarico importante, per poi affiancare il fratello Giovanni nella carica di notaio imperiale (1232).\nAltre vicende della vita di Riccardo si ricavano dalla Cronaca stessa: nel giugno 1208 accolse papa Innocenzo III in visita al monastero di Montecassino; nel 1215 accompagn\u00f2 l'abate Stefano di Marsia al IV Concilio Lateranense; nel 1239 partecip\u00f2 all'assedio di Milano.\nLa \"Chronica\".\nLa narrazione della Chronica segue lo stile annalistico, influenzata probabilmente dagli \"Annales Cassinenses\".\nCi sono pervenute due redazioni originali della cronaca, entrambe di sua stessa mano: la prima copre un arco di tempo pi\u00f9 breve (dal 1216 al 1227) e ha la forma e il contenuto di una cronaca annalistica; successivamente Riccardo pens\u00f2 ad una vera e propria opera di storiografia e ampli\u00f2 l'arco temporale, facendo iniziare le vicende al 1189 (morte del re Guglielmo II di Sicilia, quasi legittimando l'eredit\u00e0 al trono di Federico II, che ne era il cugino) e protraendole fino alla sua morte.\nL'autore, per il ruolo che rivestiva al fianco dell'imperatore, narr\u00f2 vicende di cui fu testimone o delle quali raccolse testimonianze dirette dalle persone coinvolte: per questo motivo, essenzialmente, la cronaca di Riccardo \u00e8 considerata la pi\u00f9 attendibile e la pi\u00f9 ricca fonte di notizie sulle vicende storiche dell'Italia meridionale durante la dominazione sveva. Questo nonostante che l'evidente partigianeria filosveva di Riccardo affiori ripetutamente nel testo. Gli storiografi hanno tuttavia unanimemente rilevato che la posizione dell'autore non va a danno della narrazione che rimane \"equilibrata e oggettiva, documentata ed imparziale\".\nDa sottolineare che grazie alla cronaca di Riccardo ci sono pervenuti i contenuti delle Assise di Capua e delle Assise di Messina.\nEdizioni della \"Chronica\".\nDella Chronica prior:\nDella Chronica maiora:"}
{"id": "2081520", "revid": "3115", "url": "https://it.wikipedia.org/wiki?curid=2081520", "title": "Embrice", "text": "Embrice (sost. maschile, pron. \u00e9mbrice) \u00e8 un tipo di tegola in laterizio. Etimologicamente deriva dalla parola latina \"imbrex\", collegata a sua volta a \"imber\" ovvero \"pioggia\".\nStoria e descrizione.\nIndica tegole di forma piana, usate fin dall'antichit\u00e0 per realizzare coperture inclinate di protezione per edifici. Quelle di produzione attuale hanno dimensioni 30 per 40\u00a0cm circa.\nNel 1681 lo storico dell'arte nonch\u00e9 artista Filippo Baldinucci forn\u00ec la seguente definizione: \n\"\"Lastre di terra cotta, con le quali si coprono gli edifizi. Hanno da' lati una piccola sponda, la quale appunto su la commettitura dell'uno coll'altro, si copre con altre lastre pure di terra cotta torte a doccia, che i Toscani chiamano tegoli, o tegolini. Sono gli \"Embrici\" da una testa un poco pi\u00f9 stretti, e dall'altra un poco pi\u00f9 larghi, il che serve per poter sottoporre l'uno all'altro (...) nel fare i filari, perch\u00e9 scolino l'acqua piovana senza che possa penetrare per la copertura\"\"\nL'embrice \u00e8 dunque un tipo di tegola in laterizio, a forma di lastra trapezoidale ed i cui due orli sono rialzati.\nL'embrice \u00e8 tuttora largamente utilizzato, soprattutto per il ripristino o la sostituzione dei manti di copertura di edifici appartenenti al centro storico o comunque vecchi, anche in obbedienza ai regolamenti comunali che impongono il rispetto dei caratteri originari dell'edificio.\nL'area di maggior diffusione \u00e8 l'Italia centrale. \nL'embrice viene utilizzato, per la realizzazione di manti di copertura, soprattutto insieme al coppo in file alterne, disposizione che viene detta \"alla romana\" o \"alla fiorentina\". In effetti nell'area toscana tutti gli edifici storici sono coperti con coppi ed embrici.\nIl manto di copertura costituito da soli embrici \u00e8 poco frequente; a causa del peso elevato e della poca manutenzione era usato negli edifici pubblici pi\u00f9 importanti. Si segnala in tal senso, a titolo di curiosit\u00e0, la copertura dell'edificio della Sede dell'INAIL a Prato, opera risalente agli anni trenta."}
{"id": "2081521", "revid": "767487", "url": "https://it.wikipedia.org/wiki?curid=2081521", "title": "Martin Vu\u010di\u0107", "text": "Nel 2002 si aggiudica il secondo posto all'Ohrid Fest con la canzone \"Rano mi e da se vrzam\", considerata come la canzone pi\u00f9 popolare in Macedonia di quell'anno. Sempre nel 2002, partecipa al Budva festival in Serbia e Montenegro, aggiudicandosi il premio speciale della critica e dei giornalisti.\nNel 2005 rappresenta la Macedonia all'Eurofestival, classificandosi diciassettesimo con la canzone \"Make My Day\"."}
{"id": "2081524", "revid": "228587", "url": "https://it.wikipedia.org/wiki?curid=2081524", "title": "Museo etnografico", "text": ""}
{"id": "2081529", "revid": "729019", "url": "https://it.wikipedia.org/wiki?curid=2081529", "title": "Battaglia di Muret", "text": "La battaglia di Muret \u00e8 stata la battaglia decisiva della cosiddetta crociata albigese. Si \u00e8 svolta il 12 settembre 1213 presso Muret, localit\u00e0 occitana ad una dozzina di chilometri da Tolosa.\nLa battaglia.\nLo scontro vide prevalere l'armata crociata di Filippo II di Francia guidata da Simone IV di Montfort sulle forze della Corona d'Aragona guidate da Pietro II d'Aragona ed i suoi alleati (tra i quali Raimondo VI di Tolosa, Raimondo Ruggero di Foix e Bernardo V di Cominges), nonostante la forte sproporzione fra le forze tra le due fazioni.\nSimone di Montfort, assediato dall'esercito tolosano-aragonese nel piccolo castello di Muret decise di tentare il tutto per tutto per rompere l'accerchiamento che lo avrebbe costretto ad arrendersi; si scontr\u00f2 con 800 uomini contro le ben pi\u00f9 numerose forze di Pietro II ( almeno 1.500 uomini) sulla Garonna, dopo essere uscito dalla roccaforte assediata: Pietro II fu sconfitto e perse la vita.\nLa battaglia di Muret segna l'inesorabile tramonto dell'eresia catara, il definitivo arresto dell'espansionismo aragonese in Occitania e il primo importante passo per la futura incorporazione della Contea di Tolosa, della Linguadoca e di altre regioni limitrofe al Regno di Francia (seconda met\u00e0 del XIII secolo)."}
{"id": "2081540", "revid": "481666", "url": "https://it.wikipedia.org/wiki?curid=2081540", "title": "Clem Beauchamp", "text": "Fu insignito di un premio Oscar per la migliore aiuto regia nel 1935, per il film \"I lancieri del Bengala\" del regista Henry Hathaway.\nBiografia.\nCominci\u00f2 a recitare negli anni venti in numerosi cortometraggi muti (il suo esordio davanti alla macchina da presa fu in un film del 1924 di Fatty Arbuckle, \"Stupid, but brave\"). Dal 1927 al 1931 utilizz\u00f2 lo pseudonimo Jerry Drew per tutti i suoi film da attore, mentre preferiva il suo vero nome nella sua attivit\u00e0 di regista di cortometraggi (sei film muti, tra il 1926 e il 1928, ed altri due sonori negli anni quaranta).\nNel 1935 reciter\u00e0 per l'ultima volta in un film (\"Non pi\u00f9 signore\" di Edward H. Griffith e con Joan Crawford), preferendo passare definitivamente dall'altra parte della macchina da presa.\nDapprima come aiuto regista (e il suo primo film gli valse l'Oscar), poi alternando a questo soprattutto il ruolo di produttore cinematografico, soprattutto per i film di Stanley Kramer (ma sar\u00e0 anche produttore televisivo, negli anni cinquanta), oltre che a singole esperienze come sceneggiatore (due cortometraggi nel 1941) e scenografo (\"La taverna delle stelle\" del 1943).\nSi ritir\u00f2 dal mondo del cinema alla fine degli anni sessanta."}
{"id": "2081542", "revid": "154326", "url": "https://it.wikipedia.org/wiki?curid=2081542", "title": "Anna Leopoldovna", "text": ""}
{"id": "2081543", "revid": "599013", "url": "https://it.wikipedia.org/wiki?curid=2081543", "title": "Karl Cordin", "text": "Biografia.\nDiscesista puro, Karl Cordin ottenne il suo primo risultato di rilievo in Coppa del Mondo l'11 gennaio 1969 sulla pista Lauberhorn di Wengen, piazzandosi 3\u00ba dietro ai connazionali Karl Schranz e Heini Messner. Nel 1970 partecip\u00f2 ai Mondiali disputati in Val Gardena, aggiudicandosi la medaglia d'argento; nella stessa stagione in Coppa del Mondo conquist\u00f2 il primo successo di carriera, a Jackson Hole, e a fine annata risult\u00f2 vincitore della Coppa del Mondo di specialit\u00e0 a pari merito con Schranz.\nDue anni dopo venne convocato per gli XI Giochi olimpici invernali di , sua unica presenza olimpica, dove giunse al 7\u00ba posto; il 18 dicembre 1973 sal\u00ec per l'ultima volta sul podio in Coppa del Mondo, vincendo la gara di Zell am See e l'anno seguente ai Mondiali di Sankt Moritz si classific\u00f2 4\u00ba. L'ultimo piazzamento della sua attivit\u00e0 agonistica fu il 7\u00ba posto ottenuto nella gara di Coppa del Mondo disputata il 12 dicembre 1975 a Madonna di Campiglio.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera"}
{"id": "2081544", "revid": "125162339", "url": "https://it.wikipedia.org/wiki?curid=2081544", "title": "Sea Organization", "text": "La Sea Organization (o Sea Org) \u00e8 una organizzazione istituita nel 1968 da L. Ron Hubbard come braccio amministrativo di Scientology. Tale organizzazione comprende i funzionari pi\u00f9 zelanti di Scientology e i suoi membri vengono reclutati sia tra i dirigenti di Scientology stessa sia nelle singole Org (cio\u00e8 le singole \"chiese\" di Scientology nel mondo). Solo i membri della Sea Org accedono alle posizioni pi\u00f9 alte di Scientology.\nScientology afferma che la Sea Organization (Organizzazione del Mare) \u00e8 un ordine religioso formato da persone che hanno deciso di dedicare la loro esistenza al raggiungimento delle mete dell'organizzazione. Chi si unisce alla organizzazione sa di entrare a far parte di una sorta di ordine religioso, con precise regole, simili a quelli degli ordini monastici cristiani e buddisti. Di fatto i membri vivono in comunit\u00e0, dormono assieme (le coppie sposate hanno una loro camera), mangiano assieme e lavorano assieme, come in un monastero o convento. I membri costituiscono il \"clero regolare\" \u2013 cio\u00e8 che ha regole \u2013 di Scientology. e svolgono \"una funzione simile a quella di un ordine monastico in altre religioni\".\nI membri della Sea Org vestono uniformi tipiche della Marina, la stessa organizzazione viene descritta come paramilitare o anche come una forza militare privata. Secondo alcune fonti critiche la Sea Org rappresenterebbe il plotone degli \"ufficiali leali\" che resistettero alla forza distruttiva di Xenu, il regnante galattico che secondo Hubbard, con l'ausilio degli psichiatri, fu responsabile del plagio ipnotico di massa avvenuto 75 milioni di anni fa.\nStoria.\nIl 1\u00ba settembre 1966, Ron Hubbard rassegn\u00f2 ufficialmente le dimissioni dalla direzione di Scientology. Egli quindi diede vita al \"Sea Project\" che avrebbe dovuto assisterlo nei test di ricerca riguardanti i ricordi di vite passate. Fu chiamato \"sea project\" poich\u00e9 aveva come base una nave ed era inteso come un progetto temporaneo. Esso fu realizzato con un piccolo gruppo di scientologist. All'inizio del 1967, vedendo Scientology in una fase di declino, Hubbard riprese la direzione di Scientology e riprendendo coloro che erano stati impiegati nel sea project dichiar\u00f2 che essi diventano una organizzazione permanente denominata \"Sea Organization\" o \"Sea Org\". Hubbard si autonomin\u00f2 commodoro e organizz\u00f2 la \"Sea Org\" con gradi e uniformi simili a quelli della marina statunitense; la Sea Org divenne cos\u00ec il principale bacino di reclutamento per il pi\u00f9 alto management di Scientology. Essa oper\u00f2 per otto anni nel mar Mediterraneo.\nNel 1975, venduta la nave che faceva da base, l'organizzazione si spost\u00f2 sulla terra ferma. Nel 1987 fu comprata una nuova nave denominata \"La Boh\u00e8me\" e successivamente rinominata \"Freewinds\". Sulla Freewinds vengono formati i pi\u00f9 alti livelli di Scientology. La Freewinds, costruita prima del 1970, non \u00e8 mai stata bonificata dall'amianto delle sue strutture. La Sea Org ha come obiettivo il \"rendere etico il pianeta\" (dove il concetto di etica scientologa \u00e8 diverso dall'accezione comune). Altro obiettivo della Sea Org \u00e8 la salvaguardia dei livelli avanzati di Scientology. Scientology definisce la Sea Org come \"una confraternita religiosa costituita all'interno della struttura ufficiale della Chiesa; non dispone di una struttura o di una identit\u00e0 organizzativa separata\".\nStruttura.\nI membri della Sea Org firmano un contratto di prestazione d'opera con l'organizzazione della durata simbolica di 1 miliardo di anni. I membri della Sea Org, in accordo con la dottrina di Scientology, ritengono che ritorneranno alla Sea Org una volta reincarnati. Il motto della Sea Org \u00e8 \"Revenimus\" o \"Noi siamo tornati\". Scientology afferma che il contratto ha valore puramente simbolico e che i membri sono liberi di lasciare la Sea Org quando vogliono. Tuttavia numerosi ex membri della Sea Org hanno testimoniato la estrema difficolt\u00e0 nel lasciare l'organizzazione. Coloro che infatti intendono lasciare devono pagare (cosiddetta \"Freeloader's bill\") tutti i servizi di auditing e i corsi che hanno ricevuto e seguito. \nAlla maggior parte dei membri della Sea Org \u00e8 data una stanza, vitto e una piccola paga settimanale di 24 dollari (in alcune fonti si parla di 75 dollari o di 50 dollari.\nLa vita, il matrimonio e la famiglia in Sea Org.\nIl matrimonio e il crearsi una famiglia in Sea Org \u00e8 fortemente scoraggiato poich\u00e9 distraggono dal servire Scientology. Esistono numerosi racconti di donne cresciute in Sea Org nei quali si afferma che esse erano invitate ad abortire in caso di gravidanza cos\u00ec da non essere spedite nei posti pi\u00f9 bassi dell'organizzazione. Tuttavia Scientology presenta se stessa come una religione pro-life attiva contro la pratica dell'aborto."}
{"id": "2081550", "revid": "31886", "url": "https://it.wikipedia.org/wiki?curid=2081550", "title": "Gran Premio degli Stati Uniti d'America 1974", "text": "Il Gran Premio degli Stati Uniti d'America 1974 \u00e8 stata la quindicesima, e ultima, prova della stagione 1974 del Campionato mondiale di Formula 1. Si \u00e8 corsa domenica 6 ottobre sul Circuito di Watkins Glen. La gara \u00e8 stata vinta dall'argentino Carlos Reutemann su Brabham-Ford Cosworth; per il vincitore si tratt\u00f2 del terzo successo nel mondiale. Ha preceduto sul traguardo il brasiliano Carlos Pace, anch'egli su Brabham-Ford Cosworth, e il britannico James Hunt, su Hesketh-Ford Cosworth.\nGrazie ai risultati del gran premio il brasiliano Emerson Fittipaldi conquist\u00f2, per la seconda, e ultima, volta, il campionato mondiale per i piloti, mentre la McLaren ottenne, per la prima volta, la Coppa Costruttori.\nIl gran premio venne funestato dall'incidente mortale del pilota austriaco Helmuth Koinigg. Il gran premio fu il duecentocinquantesimo valido quale prova del Campionato mondiale di Formula 1. Esso fu anche l'ultima gara iridata a cui partecip\u00f2 Denny Hulme, campione del mondo nel .\nVigilia.\nSviluppi futuri.\nLa Scuderia Ferrari conferm\u00f2 la coppia dei piloti Niki Lauda-Clay Regazzoni anche per la stagione 1975.\nAnalisi per il campionato piloti.\nPer la prima volta nella storia del Campionato mondiale di Formula 1 due piloti, Emerson Fittipaldi e Clay Regazzoni, si trovarono appaiati in classifica, giunti alla gara finale. C'era anche un terzo pilota in corsa per il titolo, Jody Scheckter, staccato di 7 punti dal duo di testa. Il sudafricano avrebbe vinto il campionato in caso di vittoria della gara, con Fittipaldi che non avrebbe dovuto fare pi\u00f9 di un punto, e Regazzoni che non avrebbe dovuto fare pi\u00f9 di due punti.\nTra Regazzoni e Fittipaldi, invece, chi fosse giunto prima dell'avversario, e nella zona dei punti, sarebbe diventato campione del mondo. Se entrambi non avessero colto punti, escludendo le ipotesi legate alla vittoria di Scheckter, avrebbe vinto il titolo Fittipaldi, che aveva vinto, in stagione, tre gran premi contro il solo gran premio vinto da Regazzoni.\nAnalisi per la coppa costruttori.\nLa McLaren guidava la graduatoria, con 5 punti di margine sulla Scuderia Ferrari. La scuderia britannica aveva 4 successi e tre secondi posti, mentre la Ferrari aveva vinto 3 gare e colto 5 secondi posti. Solo la prima vettura giunta al traguardo poteva marcare punti per il costruttore. La Ferrari avrebbe vinto il titolo se:\nCon qualsiasi altra combinazione di risultati il titolo sarebbe andato alla McLaren.\nAspetti sportivi.\nFu l'ultimo gran premio per il pilota neozelandese Denny Hulme, che chiuse la carriera dopo 112 gare valide per il campionato, condite dal titolo piloti del , con 8 vittorie, 1 \"pole position\", 9 giri veloci e 33 podi. Il neozelandese aveva esordito al Gran Premio di Monaco 1965 con la Brabham, prima di passare, dal 1968, alla McLaren. Hulme aveva disputato anche 26 gare non valide per il campionato, ottenendo due vittorie.\nLa Lotus port\u00f2 una terza vettura, per Tim Schenken, che in stagione era stato impiegato in diverse occasioni dalla Trojan. Alla Surtees venne confermato Helmuth Koinigg, mentre Derek Bell venne rimpiazzato con Jos\u00e9 Dolhem, pilota impiegato nei Gran Premi di Francia e Italia. Non si ripresent\u00f2 pi\u00f9 il \"Team Canada F1 Racing\".\nNelle prove disputate sul tracciato nella settimana precedente alla gara Clay Regazzoni fu autore di un'uscita di pista che gli procur\u00f2 una forte contusione alla caviglia sinistra, ma la sua presenza per la gara non venne messa in discussione, anche se venne prevista una speciale imbottitura all'interno della calzatura.\nLa temperatura era alquanto bassa, tanto che al gioved\u00ec notte vi fu anche una leggera nevicata che colp\u00ec il tracciato.\nQualifiche.\nResoconto.\nMario Andretti su Parnelli fu il pi\u00f9 veloce, nella prima giornata di prove ufficiali. L'italoamericano chiuse con 1'39\"209, record ufficioso della pista; precedette di 55 centesimi Carlos Reutemann e di 75 Carlos Pace, entrambi su Brabham. I due principali contendenti per il titolo, Clay Regazzoni ed Emerson Fittipaldi, entrambi penalizzati da un problema al sistema frenante, ottennero il settimo e ottavo tempo, con Ferrari e McLaren che si concentrarono molto nella ricerca del migliore settaggio per la gara, studiando in particolare gli pneumatici.\nRegazzoni, oltre a soffrire per i postumi dell'incidente della settimana precedente e limitato dal problemi ai freni, fu anche penalizzato dalla rottura del motore della sua monoposto. Jean-Pierre Beltoise fu protagonista di un brutto incidente: uscito di pista alla \"Toe\", colp\u00ec le barriere, distrusse la sua BRM, e si frattur\u00f2 un piede. Questo, ovviamente, gli imped\u00ec di completare il \"weekend\" di gara. Anche Arturo Merzario fu vittima di un incidente, causato dalla rottura del portamozzo della sua ruota posteriore sinistra. La sua vettura part\u00ec in testacoda, ma non vi furono conseguenze fisiche per il pilota.\nCarlos Reutemann e James Hunt riuscirono, al sabato, a scendere sotto il muro del minuto e 39, cogliendo cos\u00ec la prima fila. Per l'argentino era la seconda \"pole position\" nel mondiale, dopo quella ottenuta all'esordio, nel Gran Premio d'Argentina 1972. Andretti, che aveva ottenuto il miglior tempo al venerd\u00ec, non pot\u00e9 difendere la posizione, per dei problemi tecnici della sua vettura.\nJody Scheckter, il migliore tra i tre contendenti al titolo, chiuse col sesto tempo, mentre Emerson Fittipaldi ottavo, precedette di 62 centesimi Regazzoni, nono. Per il ticinese fu la peggior prestazione stagionale in prova. Le Ferrari denotavano problemi al motore, tanto che Lauda, dopo pochi giri era stato anche costretto ad abbandonare la sua vettura, per il cedimento del propulsore, e utilizzare il muletto, che comunque risult\u00f2 poco competitivo, nella sessione del pomeriggio; l'austriaco chiuse comunque meglio di Regazzoni, quinto. Una spiegazione per la prestazione fu data dal fatto che uno dei fusti di carburante della scuderia italiana era stato manomesso, nella notte a cavallo tra venerd\u00ec e sabato. I meccanici della Ferrari impiegarono per\u00f2, quasi esclusivamente benzina proveniente da altri fusti.\nLa situazione, al termine delle prove, venne resa ancora pi\u00f9 tesa da un problema tecnico del sistema di rilevamento dei tempi. Inizialmente, infatti, Lauda era stato classificato alle spalle di Fittipaldi e Regazzoni, prima che gli organizzatori riscrivessero la lista dei tempi.\nRisultati.\nNella sessione di qualifica si \u00e8 avuta questa situazione:\nGara.\nResoconto.\nSulla griglia di partenza vi fu un problema all'iniezione della Parnelli di Mario Andretti. I tecnici della scuderia statunitense si precipitarono sulla griglia, riparando il guasto, e permettendo cos\u00ec al pilota di casa di prendere il via. L'azione per\u00f2 era contro il regolamento, e sottopose Andretti al rischio concreto di squalifica. Jos\u00e9 Dolhem e Tim Schenken, i primi non qualificati, visti i problemi tecnici di Andretti, si presentarono comunque in griglia, pronti a sostituirlo, qualora non fosse riuscito a partire. I due presero comunque parte alla gara, anche dopo la riparazione della vettura della Parnelli. L'inizio della gara venne comunque posticipato alle 15:40.\nAlla partenza scatt\u00f2 bene il \"poleman\" Carlos Reutemann, che conduceva davanti a James Hunt; dietro, Niki Lauda pass\u00f2 subito Carlos Pace e Jody Scheckter, cos\u00ec come l'altro ferrarista Clay Regazzoni, che prese la posizione al suo principale rivale per il titolo, Emerson Fittipaldi. Andretti rimase fermo in griglia per un problema alla pompa della benzina, ma pot\u00e9 partire con l'aiuto dei commissari. Gi\u00e0 nel corso del primo giro Pace ripass\u00f2 Lauda, cos\u00ec come Fittipaldi riprese la sesta piazza a Regazzoni.\nGi\u00e0 nei primi giri risult\u00f2 in difficolt\u00e0 il pilota elvetico della Ferrari, passato prima da John Watson poi da Arturo Merzario. Al quinto giro termin\u00f2 la gara, e la carriera nel mondiale, Denny Hulme, fermato da un guasto al motore; nello stesso giro venne esposta la bandiera nera per Andretti, causata della riparazione non autorizzata, in griglia, prima della partenza. Due giri dopo la direzione di gara squalific\u00f2 anche Tim Schenken, per essere partito senza autorizzazione, mentre consent\u00ec a Jos\u00e9 Dolhem di proseguire la gara, quale prima riserva, ammesso al gran premio in seguito alla squalifica di Mario Andretti.\nNel corso del decimo giro la Surtees di Helmuth Koinigg usc\u00ec di pista alla curva \"Toe\", forse a causa dello scoppio dello pneumatico posteriore destro (un'altra ipotesi fu quella di un cedimento della sospensione); Koinigg scal\u00f2 le marce, nel tentativo di recuperare la vettura, ma l'andamento in discesa della pista, e l'alta velocit\u00e0, resero vane le sue manovre. La vettura impatt\u00f2 contro le barriere \"ARMCO\" a velocit\u00e0 relativamente bassa, ma la prima lama di alluminio non cedette, decapitando il pilota austriaco, che mor\u00ec all'istante. I primi soccorritori giunsi sul posto trovarono il casco del pilota a qualche decina di metri dalla vettura, a sua volta completamente distrutta. Il corpo del pilota venne coperto con un lenzuolo bianco, ma la gara prosegu\u00ec regolarmente.\nAl dodicesimo giro Merzario pass\u00f2 Watson, che si riprese la posizione il giro successivo. Nello stesso giro Regazzoni retrocedette di un'ulteriore posizione, passato da Jochen Mass. Al giro 15 Clay Regazzoni, passato anche da Ronnie Peterson, decise di cambiare gli pneumatici, scivolando cos\u00ec lontanissimo dalla zona dei punti. Il problema era dovuto ai giunti in gomma delle sospensioni che, disfandosi, penalizzavano le gomme.\nIn testa Carlos Reutemann guidava con un margine di 5 secondi su James Hunt e di 10 su Carlos Pace, minacciato da Niki Lauda, che stava cercando di recuperare posizioni, per cercare di favorire in qualche modo Regazzoni. Scheckter era quinto, mentre Fittipaldi restava sesto, anche se, con Regazzoni lontano dai punti, al brasiliano sarebbe bastato, per il titolo, che Scheckter non vincesse il gran premio.\nAttorno al ventiduesimo giro anche la Ferrari di Lauda inizi\u00f2 a sperimentare dei problemi tecnici, agli ammortizzatori. L'austriaco venne passato da Jody Scheckter al ventiquattresimo giro, stesso giro in cui Merzario ripass\u00f2 ancora Watson. Nel giro successivo Lauda dovette cedere sia a Fittipaldi che allo stesso Merzario. L'altra Ferrari di Regazzoni soffriva per dei problemi alla barra antirollio, che costrinsero a una seconda sosta il ticinese.\nAl ventisettesimo giro, dopo aver avuto notizia della morte di Koinigg, la Surtees decise di ritirare la vettura superstite di Dolhem. A met\u00e0 gara Reutemann controllava la gara, con 6 secondi su Hunt e 20 su Pace. Seguivano poi Scheckter, Fittipaldi e Merzario. Regazzoni, il terzo candidato al titolo, era ormai diciassettesimo, a due giri dal primo. \nNei giri successivi continu\u00f2 il calvario per Niki Lauda, che perse diverse posizioni, fino al giro 39, quando decise di riguadagnare i box e ritirarsi, anche perch\u00e9 sconvolto dalla notizia della morte del suo amico Koinigg. Anche James Hunt, secondo, era penalizzato da delle noie della sua Hesketh, al motore e freni. Al giro 44 termin\u00f2 la gara anche per Arturo Merzario: sulla sua Iso Marlboro si azion\u00f2 l'estintore presente sulla sua monoposto. Due giri dopo avvenne il colpo di scena che di fatto chiuse la lotta per il titolo: si ruppe una condotta dell'olio della Tyrrell di Jody Scheckter, che fu costretto cos\u00ec al ritiro. Ci\u00f2 spalanc\u00f2 a Fittipaldi la corsa per il secondo titolo, eliminato Scheckter e con Regazzoni lontano dalla zona punti. Tra l'altro l'elvetico fu costretto ancora ai box per un cambio delle gomme.\nAl cinquantacinquesimo passaggio Carlos Pace pass\u00f2 Hunt, ormai limitato nella performance della sua vettura. \nCarlos Reutemann ottenne la sua terza vittoria iridata, precedendo Pace e Hunt. Per la Brabham fu la sesta doppietta, la prima dal Gran Premio del Canada 1969. Emerson Fittipaldi giunse quarto, conquistando il suo secondo titolo iridato. La McLaren, invece, ottenne il suo primo titolo fra i costruttori.\nRisultati.\nI risultati del gran premio sono i seguenti:\nStatistiche.\nPiloti\nCostruttori\nMotori\nGiri al comando"}
{"id": "2081555", "revid": "54253", "url": "https://it.wikipedia.org/wiki?curid=2081555", "title": "Sea Org", "text": ""}
{"id": "2081557", "revid": "287204", "url": "https://it.wikipedia.org/wiki?curid=2081557", "title": "Altopiano dell'Anabar", "text": "LAltopiano dell'Anabar (in russo \u0410\u043d\u0430\u0431\u0430\u0301\u0440\u0441\u043a\u043e\u0435 \u043f\u043b\u0430\u0442\u043e\u0301, \"Anabarskoe plato\") \u00e8 una zona rilevata che si estende nella Russia siberiana settentrionale, nel territorio del kraj di Krasnojarsk e della repubblica autonoma della Jacuzia; costituisce l'estrema sezione nordorientale della vastissima area di alteterre, estesa per alcuni milioni di chilometri quadrati, nota come altopiano della Siberia centrale. Culmina a 905 metri di quota.\nDal punto di vista geologico, l'altopiano \u00e8 costituito in prevalenza da rocce di et\u00e0 archeozoica (compresa fra 1,5 e 2,5 miliardi di anni), sia cristalline (graniti) che metamorfiche (gneiss).\nL'altopiano \u00e8 un nodo idrografico di una certa rilevanza; nascono da esso, oltre al grande fiume che gli d\u00e0 il nome (l'Anabar, appunto), anche altri importanti corsi d'acqua, sia tributari di quest'ultimo (come l'Arga Sala, la Malaja Kuonamka, l'Ukukit, il Birekte) che tributari della Chatanga (il Kotujkan, il Popigaj e il suo affluente Rassocha).\nL'intero altopiano \u00e8 situato a nord del circolo polare artico), in una zona caratterizzata da uno dei climi pi\u00f9 rigidi della Terra; le temperature medie invernali scendono fino a -40 \u00b0C, mentre le medie estive, nelle zone pi\u00f9 basse, sono intorno ai 12\u00a0\u00b0C. La vegetazione prevalente \u00e8 costituita, di conseguenza, dalla tundra artica, sostituita nelle zone meglio esposte dalla taiga, che \u00e8 per\u00f2 piuttosto stentata e si rinnova con difficolt\u00e0.\nCome conseguenza delle caratteristiche climatiche, l'intera zona \u00e8 pressoch\u00e9 spopolata."}
{"id": "2081558", "revid": "1793900", "url": "https://it.wikipedia.org/wiki?curid=2081558", "title": "Imperial Valley", "text": "L'Imperial Valley \u00e8 una vasta pianura agricola della California alimentata da molti canali di irrigazione, a loro volta alimentati dal fiume Colorado.\nDescrizione.\nSi tratta di una regione arida, che \u00e8 parte del deserto del Colorado. L'Imperial Valley riceve 76 mm di pioggia all'anno e la temperatura media annuale \u00e8 di 22 \u00b0C.\nEssa \u00e8 in parte occupata dal Salton Sea, il pi\u00f9 grande lago della California. Si trova nella contea di Imperial. La densit\u00e0 umana \u00e8 bassa e concentrata nelle citt\u00e0 di El Centro, Calexico e Brawley. L'esploratore spagnolo Melchior D\u00edaz \u00e8 stato uno dei primi europei a visitare la regione nel 1540. Nel 1785 fu oggetto di una spedizione diretta dall'esploratore Jos\u00e9 Vel\u00e1squez."}
{"id": "2081562", "revid": "3115", "url": "https://it.wikipedia.org/wiki?curid=2081562", "title": "Ladri si nasce", "text": "Ladri si nasce \u00e8 un film TV comico italiano del 1997 diretto da Pier Francesco Pingitore e trasmesso in onda in prima tv assoluta su Canale 5 la sera di luned\u00ec 13 gennaio 1997, piazzandosi vincente al primo posto con ascolti record di auditel con uno share di 9.428.000 spettatori.\nProtagonisti di questo film per la televisione: Pippo Franco, Serena Grandi, Eva Grimaldi, Leo Gullotta, Oreste Lionello, Daniele Formica, Martufello, Maurizio Mattioli.\nTrama.\nIl film racconta il passaggio di una tangente che ogni volta aumenta di valore tra persone diverse all'apparenza oneste. \nUn vigile urbano riceve una mazzetta di un milione di lire da un commerciante per chiudere un occhio su alcune irregolarit\u00e0; la moglie a sua volta paga due milioni all'assistente di un esaminatore della motorizzazione per ottenere la patente di guida; questi a sua volta ne paga 4 ad un professore della figlia per assicurarsene la promozione. Il professore, incallito giocatore al lotto, paga ad una strozzina (che come copertura fa l'ortolana a Campo de' Fiori) dieci milioni a rimborso di un prestito; la donna a sua volta ne paga venticinque ad un funzionario ministeriale per far assumere il figlio al ministero. Il Funzionario, per vendere un suo terreno in Ciociaria a dei boss mafiosi, ne paga cinquanta al sindaco del paese per ottenere il cambio di destinazione del terreno; il sindaco a sua volta \u00e8 costretto a pagarne ottanta ad un sindacalista per evitare una denuncia per aver sfruttato in nero degli africani per la raccolta di pomodori su una tenuta della moglie.\nIl Sindacalista che, con la moglie, gestisce un giro di prostitute polacche, dovr\u00e0 pagare cento milioni ad un boss siciliano che gestisce un altro giro di prostitute nigeriane e minaccia di denunciarlo per toglierlo dal business; il Boss a sua volta ne paga centocinquanta all'organizzatore di un festival canoro per assicurarsi la vittoria della sua donna; quest'ultimo, denunciato per evasione fiscale, ne pagher\u00e0 trecento al funzionario del fisco che sta seguendo la pratica che, denunciato per aver ideato un sistema per modificare i controlli sulle denunce dei redditi, pagher\u00e0 un miliardo di lire al procuratore che sta seguendo l'inchiesta per non finire in galera. \nIl film si chiude con tutti i protagonisti che si ritrovano nella stessa trattoria in cui si trova pure Pierluigi Zerbinati, storico imitatore di Craxi al Bagaglino; credendolo il vero ex segretario del PSI, indignati lo faranno cacciare e arrestare.\nCuriosit\u00e0.\nIn questo telefilm il cognome del personaggio interpretato da Leo Gullotta, Colantuono, \u00e8 quello della nonna paterna di Pippo Franco, Angela Colantuono."}
{"id": "2081567", "revid": "30610", "url": "https://it.wikipedia.org/wiki?curid=2081567", "title": "Grotta della vipera", "text": ""}
{"id": "2081574", "revid": "125382113", "url": "https://it.wikipedia.org/wiki?curid=2081574", "title": "Anguilla anguilla", "text": "Anguilla anguilla , conosciuta come anguilla o anguilla europea, \u00e8 un pesce teleosteo della famiglia Anguillidae. In alcune regioni italiane la femmina di grandi dimensioni (lunghe fino a un metro e mezzo) viene chiamata capitone mentre il maschio, molto pi\u00f9 piccolo (40\u201360\u00a0cm), prende il nome di \"buratello\".\nDistribuzione e habitat.\n\u00c8 una specie diffusa nelle acque dolci, salmastre e marine dell'Atlantico e del mar Mediterraneo e suoi tributari, dall'Islanda al Senegal.\n\u00c8 meno comune nel mar Nero e nei suoi tributari (tra cui il Danubio).\nIn genere popola ambienti a corrente debole o assente, ma non si pu\u00f2 escludere di trovarla in acque anche molto mosse.\nI maschi stazionano spesso in acque salmastre, senza risalire i fiumi come invece fanno regolarmente le femmine.\nDescrizione.\nPresenta un corpo allungato, subcilindrico, serpentiforme; la pinna dorsale, di modesta altezza, \u00e8 allungata fino a unirsi alle pinne caudale ed anale. La pinna anale \u00e8 pi\u00f9 lunga della dorsale. La mandibola \u00e8 pi\u00f9 sporgente della mascella, l'occhio \u00e8 piccolo.\nIl colore cambia con le fasi vitali: bruno sul dorso e giallastro ventralmente per gli animali che vivono in acque dolci e nero sopra ed argentato sotto per quelli che risiedono in mare o che si apprestano ad effettuare la lunga migrazione. La femmina pu\u00f2 raggiungere i 3\u00a0kg di peso.\nRiproduzione.\nSi tratta di un migratore catadromo (che discende la corrente per deporre le uova), ed il suo ciclo riproduttivo, straordinariamente complesso, \u00e8 noto da relativamente poco tempo. Tutte le anguille nascono nel mar dei Sargassi, luogo dove avviene la riproduzione di tale specie.\nLa migrazione degli esemplari sessualmente maturi inizia dalle acque dolci o salmastre dove questi pesci risiedono, in autunno. L'istinto riproduttivo \u00e8 talmente forte che le anguille che vivono in laghi o stagni chiusi non esitano ad uscire dall'acqua ed a raggiungere il fiume o il mare strisciando come serpenti; questo avviene durante la notte, soprattutto in condizioni di pioggia o di erba bagnata dalla rugiada notturna (che consente ai pesci in migrazione di evitare la disidratazione) e di assenza di luna (dato il carattere lucifugo della specie).\nIn mare subiscono notevoli variazioni come l'aumento di dimensioni degli occhi (si suppone che la migrazione avvenga ad alte profondit\u00e0, dove la luce \u00e8 poca) e la degenerazione dell'apparato digerente (l'anguilla in migrazione smette di nutrirsi). Attraverso itinerari poco noti questi pesci, che non sono di certo forti nuotatori, raggiungono l'area dell'Oceano Atlantico in cui avviene la deposizione, effettuata la quale muoiono.\nAlla schiusa dell'uovo il giovane (che ha una caratteristica forma fogliforme e che prende il nome di leptocefalo) compie il viaggio verso l'Europa (ma non nell'esatto luogo da dove proveniva la madre, come i salmoni) impiegando circa 3 anni per effettuare tutto il viaggio ed arrivando allo stadio di \"cieca\".\nAlimentazione.\nSi nutre di animali, sia vivi sia morti. Caccia la notte o quando l'acqua \u00e8 molto torbida, anche in condizioni di piena, affidandosi prevalentemente all'olfatto.\nPesca e allevamento.\nSi cattura con vari tipi di reti, nasse e lenze, tra cui la \"mazzacchera\", un antichissimo metodo di pesca con un tipo di lenza senza amo innescata con una \"corona\" di lombrichi. La lenza viene poi legata ad una canna, messa in equilibrio su una forcella, e posata sul fondo con un piombo che mantiene la lenza in leggera tensione, in modo da rivelare le abboccate dell'anguilla. Con un po' di esperienza si riesce ad alzare la lenza con l'anguilla attaccata ai lombrichi e a portarla fuori dall'acqua, magari in un ombrello di incerato rovesciato. Un altro metodo praticato dai pescatori consiste nella deposizione sul fondo di fascine, in cui le anguille si rifugiano. Salpandole con cura e senza scossoni si possono catturare le anguille che vi sono entrate. \nLe carni sono molto grasse. Un poco di attenzione va fatta nella preparazione delle anguille, nel loro taglio e sventramento per cucinarle. Il loro sangue, infatti, contiene una proteina tossica, l'emoittiotossina, che a contatto con il sangue umano (per es. quello derivante da una ferita o da un taglio), ha un'azione emolitica. La tossina \u00e8 termolabile, e viene neutralizzata dal calore.\nFra i maggiori allevamenti d'Italia ci sono quelli delle Valli di Comacchio, della Laguna di Orbetello, di Cagnano Varano e di Lesina.\nMinacce.\nL'anguilla \u00e8 registrata come \"In pericolo critico\" dalla Lista Rossa IUCN, che \u00e8 il gradino immediatamente precedente l'estinzione in natura. Non si dimentichi che, a causa del peculiare ciclo riproduttivo, questa specie non \u00e8 allevabile in cattivit\u00e0 per ripopolamenti se non catturando i giovanili al loro ritorno dalla migrazione. Le principali cause della rarefazione stanno forse nell'inquinamento da diossine e PCB e nell'eccessivo sforzo di pesca, sia degli adulti che del novellame a scopo di ripopolamento delle valli da pesca.\nUso gastronomico.\nGli esemplari di dimensioni maggiori (femmine) sono molto apprezzati in cucina e vengono di solito messi in vendita vivi, in apposite vasche colme d'acqua dolce.\nL'anguilla \u00e8 destinata tipicamente al consumo natalizio anche se in regioni come la Sardegna si consuma in qualunque periodo dell'anno (quando disponibile). Generalmente preparata arrosto per gli esemplari pi\u00f9 grandi, in umido, o anche fritta per gli esemplari pi\u00f9 piccoli. Gli avanzi vengono di solito riciclati il giorno successivo dopo averli marinati in aceto aromatizzato con origano, alloro, aglio e pepe. Si tratta di una pietanza molto grassa (circa 24 g di grassi su 100 g di prodotto fresco). Al di fuori della tradizione natalizia si preferisce la preparazione alla brace che, permettendo la colatura del grasso in eccesso, garantisce una digeribilit\u00e0 pi\u00f9 elevata. Un piatto tipico e molto saporito \u00e8 la pastasciutta sull'anguilla. La pasta viene condita con anguilla cotta in umido e sfilettata, fatta saltare per alcuni minuti dentro questa salsa.\nLe \"c\u00e8e\" (cieche, in dialetto pisano), ossia gli avannotti delle anguille che risalgono l'Arno nel periodo invernale, sono il pi\u00f9 tipico piatto della citt\u00e0 di Pisa. Oggi la loro pesca \u00e8 vietata per motivi ecologici ma per secoli sono state faticosamente pescate nelle fredde notti fra Natale e Carnevale con la tipica ripaiola e cucinate semplicemente con aglio e salvia. "}
{"id": "2081576", "revid": "125485635", "url": "https://it.wikipedia.org/wiki?curid=2081576", "title": "Mullet (acconciatura)", "text": "Il mullet (termine della lingua inglese che significa \"cefalo\") \u00e8 un particolare tipo di acconciatura, sia maschile sia femminile, anche se prevalentemente maschile, tipica della moda degli anni ottanta del Novecento. In italiano \u00e8 anche noto con i nomi gergali di \"triglia\" (o \"capelli alla triglia\") e \"capelli alla tedesca\".\nL'attribuzione del nome all'acconciatura viene spesso individuata nella frase australiana \"looking like a stunned mullet\" (\"sembrare un cefalo stordito\"). Tuttavia altre fonti indicano che la prima volta che il termine \u00e8 stato utilizzato sia in una canzone del 1994 dei Beastie Boys, tanto che l'anno successivo fu inserito nell\"Oxford English Dictionary\".\nIl taglio di capelli \"mullet\" si caratterizza per essere corto davanti, sopra e sui lati e lungo dietro. Il mullet ha origini antiche, nel V secolo d.C. lo portavano i giovani alunni di Procopio di Cesarea. Una specie di mullet si portava tra gli uomini intorno agli anni trenta-cinquanta del Seicento, i capelli erano arricciati, corti sulla fronte e lunghi dietro. \nFu poi particolarmente di moda indistintamente sia fra gli uomini sia fra le donne negli anni ottanta, conoscendo proprio nel 1985 la sua massima diffusione, bench\u00e9 David Bowie li sfoggiasse gi\u00e0 negli anni settanta, mentre Tom Jones addirittura nei tardi anni sessanta. Fu per\u00f2 solo in seguito grazie all'ampia diffusione mediatica data da serial televisivi come \"General Hospital\" o \"McGyver\" e popstar come Michael Bolton, Phil Collins, Limahl, Tina Turner, Bono Vox o Paul King e le varie band musicali come gli Wham! che il taglio divenne popolare. In ambito sportivo, all\u2019indomani del Campionato mondiale di calcio 1982, questa acconciatura conobbe una rapida diffusione tra i calciatori, soprattutto tedeschi: durante la rassegna iridata fu Pierre Littbarski uno tra i primi giocatori a sfoggiare il mullet.\nCaratteristica del mullet degli anni 1980 \u00e8 l'acconciatura quasi sempre portata all'indietro e le basette spesso portate molto corte e a punta ad esempio come Andrew Ridgeley, membro degli Wham! Nell'ambito giornalistico l'acconciatura mullet \u00e8 portata anche dal teorico della cospirazione David Icke. Il periodo di massima diffusione del taglio si ebbe tra il 1983 e il 1987, spesso le punte dei capelli erano leggermente schiarite come nel caso di George Michael. \nTra il 1987 e il 1988 il mullet comincia a passare di moda, ad esempio i giovani come Rick Astley e Nick Kamen non lo portano. A met\u00e0 anni 1990 il mullet passa definitivamente di moda. \nSuccessivamente, in forma rivisitata, riappare nella prima met\u00e0 degli anni 2000 con il movimento electro dance (impropriamento conosciuto come \"Tektonik\"), portato anche da varie celebrit\u00e0 come Scarlett Johansson, Laura Bono, Tegan and Sara e Alex Parks. Nello stesso decennio in Nord America si organizzano dei raduni di nostalgici che sfoggiano i mullet pi\u00f9 strani, spesso molto diversi da quelli degli anni ottanta.\nAncora, negli anni 2010 iniziano a sfoggiarlo personaggi famosi come Rihanna, Yolandi Visser cantante dei Die Antwoord e Mike Gundy, allenatore di football americano. Nel 2020 ha suscitato scalpore la scelta della cantante e attrice Miley Cyrus di tagliarsi i capelli in stile mullet. A partire dal 2020 con il lockdown, molti ragazzi hanno iniziato a far crescere i loro capelli, di conseguenza una parte di loro ha iniziato a sperimentare, facendo tornare di moda il mullet, sia versione anni ottanta, sia il flat-top mullet con le sue varianti pi\u00f9 moderne. Tra il 2020 e il 2021 \u00e8 diventato molto popolare sia tra le ragazze sia tra i ragazzi pi\u00f9 giovani."}
{"id": "2081577", "revid": "287204", "url": "https://it.wikipedia.org/wiki?curid=2081577", "title": "Maggi Hambling", "text": "Biografia.\nDopo aver studiato con Cedric Morris, Maggi Hambling ha esposto i suoi ritratti in diverse mostre, tra cui la National Portrait Gallery.\nOpere.\nLavori pi\u00f9 importanti.\nFra i suoi lavori pi\u00f9 conosciuti ritroviamo la realizzazione del memoriale ad Oscar Wilde dal titolo \"\u201cA Conversation with Oscar Wilde\u201d\" che si trova a Londra a Trafalgar Square e \"The Scallop\" una costruzione di 4 metri dedicata a Benjamin Britten che si pu\u00f2 osservare sulla spiaggia di Aldeburgh, pi\u00f9 volte vandalizzata gi\u00e0 agli inizi del 2004 e oggetto di controversie.\nNel 2020 desta polemiche la scultura dedicata alla \"madre del femminismo\" Mary Wollstonecraft, definita dalle femministe come una \u00abdecorazione di Natale da sito porno\u00bb; le femministe si sono inoltre chieste: \u00abSi \u00e8 mai vista una statua di Dickens con le palle di fuori?\u00bb. Bee Rwolatt, la presidente della societ\u00e0 promotrice della campagna per restituire \u00abla presenza di Mary in forma fisica\u00bb, ha cercato di difendere l'opera, ma con scarsi risultati: Emily Cockn ha commentato: \u00abFinalmente un riconoscimento pubblico che le donne nel 18\u00ba secolo erano completamente nude ed estremamente piccole\u00bb; mentre Jojo Moyes ha ironizzato con \u00absarebbe stato carino commemorare Mary Wollstonecraft con i vestiti addosso: non si vedono molte statue di politici maschi senza mutande\u00bb. La Hambling si \u00e8 difesa sostenendo che \u00abdeve essere nuda perch\u00e9 i vestiti definiscono le persone. Per quanto mi riguarda, ha pi\u00f9 o meno la forma che tutte vorremmo avere\u00bb.\nSculture.\nCreate per lo pi\u00f9 negli anni 1993 - 1994, la Hambling utilizza il bronzo come materiale per le proprie opere con rifacimento alle piccole costruzioni tipiche degli etruschi.\nDipinti.\nOltre alla sua particolare attitudine per i ritratti e autoritratti, i suoi soggetti pi\u00f9 frequenti sono a tema acquatico (onde marine e cascate) mentre alcuni ritraggono la luna."}
{"id": "2081578", "revid": "114894929", "url": "https://it.wikipedia.org/wiki?curid=2081578", "title": "Accademia di sanit\u00e0 militare interforze", "text": "L'Accademia di sanit\u00e0 militare interforze (anche detta ASMI o A.S.M.I.) fu un istituto militare italiano di istruzione universitaria finalizzato alla formazione di personale medico, farmacistico e veterinario nell'ambito interforze della sanit\u00e0 militare.\nIstituita dalla legge 273 del 14 marzo 1968 e soppressa nel 1997, le sedi per la formazione degli ufficiali medici e farmacisti erano a Firenze in via Tripoli (Esercito), presso la Scuola di Guerra Aerea (Aeronautica Militare) e Livorno presso l'Accademia navale (Marina Militare); per la formazione degli ufficiali veterinari, altres\u00ec, la sede era Pinerolo, che un tempo ospitava la Scuola di cavalleria dell'Esercito.\nStoria.\nA Firenze era ospitato il nucleo pi\u00f9 cospicuo, costituito dagli allievi ufficiali medici e farmacisti dell'Esercito (NEASMI, Nucleo esercito accademia di sanit\u00e0 militare interforze), nelle due caserme dipendenti dalla Scuola di Sanit\u00e0 Militare di via Venezia (\"De Laugier\" e \"Curtatone-Montanara\", esistenti dal 1883 in via Tripoli), oltre a quello dell'Aeronautica (ASMINA, Accademia di sanit\u00e0 militare interforze nucleo aeronautica) nella Scuola di guerra aerea (ora Istituto di scienze militari aeronautiche) di via del Barco alle Cascine.\nGli allievi frequentavano con la qualifica di allievi ufficiali il primo biennio della Facolt\u00e0 di Medicina e Chirurgia nell'Universit\u00e0 di Firenze. Superati gli esami universitari e quelli caratterizzanti lo status di militare, erano nominati \"Aspiranti Ufficiali\" e proseguivano la permanenza in Accademia e la frequenza nella Facolt\u00e0 per la restante parte successiva fino al conseguimento della laurea.\nAnalogo iter di carriera veniva seguito dai frequentatori dei corsi ASMI della Marina Militare i quali, alloggiando presso l'Accademia Navale di Livorno, frequentavano i corsi della Facolt\u00e0 di Medicina e Chirurgia dell'Universit\u00e0 degli Studi di Pisa. \nAl raggiungimento dell'obiettivo venivano nominati ufficiali medici/farmacisti/veterinari col grado di tenente (sottotenente di vascello per la Marina Militare). Un successivo corso applicativo trimestrale nella Scuola di Sanit\u00e0 Militare di via Venezia a Firenze e dell'Accademia Navale di Livorno permetteva l'immediato avanzamento al grado di Capitano (tenente di vascello per la Marina Militare) e da qui destinati all'incarico nelle Forze armate. Con la riforma dell'avanzamento in ambito militare, gli ultimi corsisti dovevano permanere nel grado di Tenente per due anni, prima di diventare Capitano.\nSoppressione.\nL'Accademia fu soppressa con il decreto legislativo 28 novembre 1997, n. 464, e successive modificazioni. Le attribuzioni furono trasferite poi alle singole accademie militari.\nPer il Nucleo aeronautica dell'ASMI, sono state successivamente trasmesse all'Accademia Aeronautica di Pozzuoli con il Decreto Ministero della Difesa del 23 febbraio 2007, n. 53; per l'Esercito italiano, gli aspiranti ufficiali medici devono frequentare per 2 anni l'Accademia militare di Modena quali allievi ufficiali, i successi 4 anni presso il medesimo Istituto con il grado di Sottotenente e, una volta conseguita la Laurea, un corso tecnico-applicativo della durata di circa sei mesi presso la Scuola militare di sanit\u00e0 e veterinaria di Roma Cecchignola; per la Marina Militare la formazione rimane all'Accademia Navale di Livorno fino al conseguimento della laurea in Medicina e Chirurgia.\nDall'anno dell'istituzione alla soppressione, l'Accademia ha formato ufficiali medici, veterinari e farmacisti di 27 corsi."}
{"id": "2081584", "revid": "1982", "url": "https://it.wikipedia.org/wiki?curid=2081584", "title": "Emigrante", "text": ""}
{"id": "2081590", "revid": "767487", "url": "https://it.wikipedia.org/wiki?curid=2081590", "title": "Jakob Sveistrup", "text": "La carriera di Sveistrup inizia nel 2003 con la vittoria al concorso canoro nazionale Stjerne for en aften. Nel 2005 partecipa al Dansk Melodi Grand Prix con la canzone \"T\u00e6nder p\u00e5 dig\" e nello stesso anno rappresenta la danimarca all'Eurovision con la canzone \"Talking to You\"."}
{"id": "2081594", "revid": "726373", "url": "https://it.wikipedia.org/wiki?curid=2081594", "title": "Lo zio Silas", "text": "Lo Zio Silas (\"Uncle Silas\") \u00e8 un romanzo gotico vittoriano scritto dal romanziere anglo-irlandese Joseph Sheridan Le Fanu.\nAl suo interno si possono ravvisare elementi di thriller, ma il romanzo \u00e8 noto anche come uno dei primi esempi di \u201cenigma della camera chiusa\u201d. Non \u00e8 propriamente un romanzo del soprannaturale (nonostante un paio di punti ambigui), ma dimostra un forte interesse per l'occulto e per le idee di Swedenborg.\nGenesi del romanzo.\nCome molti romanzi di Le Fanu, ha la sua origine in un racconto. Nella fattispecie si tratta di \u201cUn passaggio della storia segreta di una contessa irlandese\u201d (1838) che venne pubblicato anche con il nome \u201cLa cugina assassinata\u201d nella raccolta \u201cStorie di fantasmi e racconti del mistero\u201d del 1851. L'ambientazione del racconto era irlandese ma nel romanzo che Le Fanu ne trasse venne cambiata col Derbyshire, per avere maggiore presa sul pubblico inglese. \"Zio Silas\" usc\u00ec a puntate sul \"Dublin University Magazine\" per la prima volta nel 1865 con il titolo \"Maud Ruthyn e zio Silas\"; poi apparve nel dicembre dello stesso anno per l'editore londinese Richard Bentley.\nTrama.\nNel romanzo la giovane ereditiera Maud Ruthyn racconta in prima persona della propria vita nel palazzo di Knowl, assieme al fosco e schivo padre Austyn Ruthyn. Maud arriva a scoprire dell'esistenza di uno zio che non aveva mai conosciuto, Silas Ruthyn. Questi era stato la pecora nera della famiglia, uno scellerato libertino e giocatore d'azzardo, ma che aveva ritrovato il senno nella fede cristiana. Il passato di Silas nasconde un oscuro mistero che Maud riesce a scoprire dal padre e dall'apparentemente cordiale cugina Lady Monica: un uomo al quale Silas doveva una grande quantit\u00e0 di danaro per un debito di gioco si era suicidato in circostanze sospette; e ci\u00f2 sarebbe accaduto nel palazzo di Silas a Bartram-Haugh, dentro ad una stanza apparentemente impenetrabile e per di pi\u00f9 chiusa a chiave. Nonostante tutto Austyn Ruthyn \u00e8 strenuamente convinto dell'innocenza del fratello, ma l'opinione di Maud sul conto di suo zio (che nel romanzo incontriamo solo dopo le prime 200 pagine) oscilla tra la fiducia nel giudizio di suo padre e una crescente paura e incertezza. \nNella prima parte del romanzo il padre di Maud assume una governante francese, Madame de la Rougierre, affinch\u00e9 attenda alla figlia. Ma la donna si rivela essere una persona ambigua con delle mire su Maud. In una sezione che rompe la narrazione in prima persona scopriamo che la governante francese, con la complicit\u00e0 del figlio di zio Silas, il buono a nulla Dudley, ha nelle sue mire Maud. Ma mentre fruga nella scrivania di Austyn, viene colta sul fatto da Maud che riesce a farla licenziare.\nStranamente Austyn chiede a Maud se \u00e8 disposta a sottoporsi a qualche prova per scoprire qualcosa di pi\u00f9 sul conto di Silas. Maud accetta ma poco dopo suo padre muore e lascia un testamento nel quale affida la figlia a zio Silas fino al raggiungimento della maggiore et\u00e0. Se Maud fosse morta prima di questo termine zio Silas avrebbe ereditato il possedimento di Knowl. Nonostante gli sforzi di Lady Monica e del dr. Bryerly, esecutore del testamento di Austin e seguace delle teorie di Swedenborg, Maud viene costretta a passare i seguenti tre anni e mezzo della sua vita a Bartram-Haugh. \nLa vita a Bartram-Haugh inizialmente \u00e8 inusuale, ma non sgradevole, nonostante alcuni dettagli come l'inospitalit\u00e0 della servit\u00f9 e di Dickon Hawkes, il perfido e zoppo tuttofare. Maud fa la conoscenza di zio Silas, un uomo sinistro dalla voce pacata, apertamente sprezzante verso i suoi due figli, il rozzo Dudley e l'inistruita ma socievole Milly. Le maniere campagnole di Milly sulle prime sbalordiscono Maud, ma finiscono per diventare amiche fidate. \nZio Silas viene colpito da dei misteriosi attacchi catatonici che il suo dottore attribuisce al suo assiduo consumo di oppio. Ben presto per\u00f2 Maud scopre la trappola che le era stata preparata: zio Silas vuole obbligarla a sposare Dudley. \nMa quando il suo piano fallisce e il periodo dei tre anni del testamento sta per scadere, Silas si risolve a usare metodi pi\u00f9 violenti per riuscire a impadronirsi dell'eredit\u00e0 di suo fratello.\nAllusioni e riferimenti ad altre opere.\n\"Zio Silas\" rimane il pi\u00f9 noto e il pi\u00f9 popolare dei romanzi di Le Fanu. Fu la fonte per \"Caccia ai milioni\" (1890) di Arthur Conan Doyle e rimane una pietra miliare per il romanzo moderno.\nFilm.\nNel 1947 venne fatta una trasposizione cinematografica \"Il segreto del castello\" (\"Uncle Silas\"), regia di Charles Frank e con Jean Simmons, Katina Paxinou e Derek Bond, prodotta dai Gainsborough Studios. Il nome cristiano dell'eroina venne cambiato da Maud a Carolyn. Negli Stati Uniti il film venne reintitolato \"The Inheritance\" e le parti che trattano dell'incesto vennero tagliate. Nel 1987 venne realizzato un rifacimento per la televisione con Peter O'Toole intitolato \"The Dark Angel\"."}
{"id": "2081598", "revid": "253269", "url": "https://it.wikipedia.org/wiki?curid=2081598", "title": "Margaret Dumont", "text": "\u00c8 ricordata quale partner dei Fratelli Marx, con i quali recit\u00f2 in sette film tra il 1929 e il 1941.\nBiografia.\nAllevata dal padrino Joel Chandler Harris, creatore dei personaggi di Fratel Coniglietto e di Compar Volpone, inizi\u00f2 a recitare giovanissima cimentandosi nell'opera e nel music-hall e lavorando anche in Gran Bretagna e Francia. Nel 1910, durante le repliche della commedia musicale \"The Summer Widowers\", conobbe John Mollen Jr., un facoltoso uomo d'affari di New York, con il quale si spos\u00f2, abbandonando la carriera artistica. Dopo la prematura morte del marito, nel 1919 la Dumont ritorn\u00f2 a calcare le scene teatrali e, durante le rappresentazioni di \"The Four Flusher\", venne notata dal produttore Sam Harris, che la scrittur\u00f2 per il ruolo della ricca Mrs. Potter nella commedia musicale \"The Cocoanuts\" (1925), messa in scena a Broadway dai Fratelli Marx. Per la Dumont, \"The Cocoanuts\" fu il primo di una lunga serie di irresistibili duetti con Groucho Marx, un sodalizio artistico che venne immediatamente consolidato con la successiva rappresentazione della commedia \"Animal Crackers\" (1928), nel ruolo della facoltosa Mrs. Rittenhouse.\nMargaret Dumont si conferm\u00f2 partner ideale di Groucho Marx anche sullo schermo, quando \"Noci di cocco\" (1929) e \"Animal Crackers\" (1930) vennero trasposti con grande successo sul grande schermo. L'attrice svilupp\u00f2 un personaggio che caratterizz\u00f2 con grande bravura in altri cinque film successivi interpretati con i Fratelli Marx, quello della distinta signora dell'alta societ\u00e0, che viene corteggiata insistentemente da Groucho e riesce a mantenere l'imperturbabilit\u00e0 e l\"'aplomb\" nonostante le situazioni paradossali in cui viene coinvolta dal suo incorreggibile e bizzarro spasimante.\nCon \"La guerra lampo dei Fratelli Marx\" (1933), \"Una notte all'opera\" (1935), \"Un giorno alle corse\" (1937), per il quale vinse il premio della Screen Actors Guild, \"Tre pazzi a zonzo\" (1938) e \"Il bazar delle follie\" (1941), perfezion\u00f2 il suo ruolo di \"spalla\" di Groucho, distinguendosi nel suo tipico ruolo di dignitosa gentildonna che reagisce con signorilit\u00e0 alle follie marxiane e che si scandalizza con eleganza di fronte alle stravaganti profferte amorose di Groucho.\nOltre ai sette film interpretati con i Fratelli Marx, apparve al fianco di alcuni tra i pi\u00f9 popolari comici dell'epoca, come W.C. Fields in \"Never Give a Sucker an Even Break\" (1941), Laurel &amp; Hardy in \"Maestri di ballo\" (1944), Danny Kaye in \"Cos\u00ec vinsi la guerra\" (1944), Red Skelton in \"Bellezze al bagno\" (1944), Jack Benny in \"La tromba squilla a mezzanotte\" (1945) e Gianni e Pinotto in \"Il piccolo gigante\" (1946). La sua carriera prosegu\u00ec durante gli anni cinquanta, con sporadici ruoli di caratterista, fino al suo ultimo film, la commedia \"La signora e i suoi mariti\" (1964), in cui interpret\u00f2 la madre bisbetica della protagonista, Shirley MacLaine.\nMargaret Dumont mor\u00ec per un collasso cardiaco, il 6 marzo 1965, all'et\u00e0 di 82 anni, pochi giorni dopo la sua ultima apparizione nello show televisivo \"The Hollywood Palace\" accanto al suo partner storico Groucho Marx, con il quale ripropose alcune battute tratte da \"Animal Crackers\"."}
{"id": "2081599", "revid": "11959", "url": "https://it.wikipedia.org/wiki?curid=2081599", "title": "Nureddin", "text": ""}
{"id": "2081602", "revid": "834", "url": "https://it.wikipedia.org/wiki?curid=2081602", "title": "Hitori musuko", "text": ""}
{"id": "2081603", "revid": "1305772", "url": "https://it.wikipedia.org/wiki?curid=2081603", "title": "Figlio unico", "text": ""}
{"id": "2081615", "revid": "55935", "url": "https://it.wikipedia.org/wiki?curid=2081615", "title": "Alessandro di Tralle", "text": ""}
{"id": "2081616", "revid": "1305772", "url": "https://it.wikipedia.org/wiki?curid=2081616", "title": "Superbest", "text": ""}
{"id": "2081618", "revid": "287204", "url": "https://it.wikipedia.org/wiki?curid=2081618", "title": "Hourglass (album)", "text": ""}
{"id": "2081621", "revid": "1782831", "url": "https://it.wikipedia.org/wiki?curid=2081621", "title": "La caccia (manga)", "text": " \u00e8 un manga scritto e disegnato da Tetsuya Tsutsui, che lo ha prima proposto indipendentemente sul proprio sito nel 2002 e poi composto e pubblicato in un volume unico. Il tema dell'identit\u00e0 femminile \u00e8 presente nelle rivisitazioni de \"La Bella e la Bestia\". In Italia \u00e8 stato pubblicato nel 2006 dalla J-Pop e nel 2008 dalla Mondadori. \u00c8 noto anche con il titolo \"Duds Hunt\".\nTrama.\nNakanishi \u00e8 un giovane teppista uscito dal riformatorio, costretto a fare un lavoro che odia e a subire giornalmente le offese del suo superiore. \nUn giorno Nakanishi scopre su internet un misterioso gioco chiamato \"Duds Hunt\". Spinto da un utente conosciuto in una chat con nickname eksam, Nakanishi si iscrive al gioco e riceve a casa l'attrezzatura necessaria: un telefono cellulare chiamato \"score pad\", un piccolo browser, una carta di credito e un libretto bancario. Cos\u00ec, con il nickname k_bou, Nakanishi entra a far parte del gioco. \nBen presto Duds Hunt si rivela un gioco senza regole in cui, per impossessarsi degli \"score pad\" degli altri giocatori, bisogna ricorrere a ogni sorta di violenza. Nakanishi, esperto in materia di pestaggi, diventa presto il leader del gioco, ottenendo soldi facili grazie agli score pad conquistati. Un colpo di scena per\u00f2 lo attende: dietro il nickname di eksam si nasconde, in realt\u00e0, una ragazza di nome Chihiro, figlia di un uomo ucciso da Nakanishi anni prima, che ha spinto il giovane a partecipare a Duds Hunt per consumare la sua vendetta.\nRiferimenti.\nNel manga spiccano come temi portanti la violenza e la vendetta, caratteristica che permette un paragone tra l'opera di Tsutsui e Fight Club e Battle Royale."}
{"id": "2081622", "revid": "319541", "url": "https://it.wikipedia.org/wiki?curid=2081622", "title": "Duds Hunt", "text": ""}
{"id": "2081623", "revid": "834", "url": "https://it.wikipedia.org/wiki?curid=2081623", "title": "David Gahan", "text": ""}
{"id": "2081624", "revid": "2181885", "url": "https://it.wikipedia.org/wiki?curid=2081624", "title": "Acconciatura", "text": " \nCon il termine acconciatura, anche detta taglio o pi\u00f9 raramente pettinatura si fa riferimento allo stile che viene fatto assumere ai capelli umani. Essa funge spesso da \"marcatore sociale\" , dipendente dalle mode del momento, dal luogo, e dai vari contesti.\nLa persona incaricata di svolgere tale attivit\u00e0 viene genericamente detta acconciatore: il suo ruolo, solitamente, \u00e8 quello di occuparsi di acconciare i capelli venendo comunemente chiamato parrucchiere.\nAnche il barbiere pu\u00f2 essere considerato come acconciatore. Il suo ruolo \u00e8 quello di acconciare barba e baffi.\nStoria.\nPresso i popoli extraeuropei, in qualche occasione i capelli evidenziarono uno stile complicato che pu\u00f2 essere in relazione a particolari riti e usanze: in alcune regioni dell'Africa occidentale gli uomini usavano ungersi i capelli con grasso e li cospargevano di sostanze quali la cenere e l'argilla; in Papuasia durante alcune cerimonie tradizionali le acconciature raggiunsero, grazie a speciali ornamenti, anche il metro in altezza.\nPresso gli Assiri e i Babilonesi le capigliature tipiche delle classi pi\u00f9 elevate assunsero la forma di anelli sovrapposti, mentre il popolo abitualmente si radeva completamente il cranio. Anche presso gli antichi Egizi l'acconciatura era un indice di differenziazione di ceto, e ad una maggiore elaborazione, costituita tipicamente da parrucche e da barbe posticce, corrispondeva un migliore status sociale.\nIn Asia divenne caratteristica la treccia diffusa ai tempi dei Manci\u00f9 nel XVII secolo, unica nel caso della pettinatura maschile e multipla e in numero pari per le donne.\nSin dal periodo dell'antica Grecia, l'acconciatura era considerata molto importante e particolarmente curata, solo nel 300 a.C. cominciarono a comparire a Roma i primi barbieri provenienti dalla Sicilia, mentre per le donne si diffuse l'abitudine di annodare i capelli in trecce. Nel I secolo d.C. si diffuse l'abitudine di indossare parrucche, abitudine poi abolita dal Cristianesimo che predic\u00f2 la semplicit\u00e0 dei costumi al punto da emettere nel VII secolo una bolla papale indirizzata contro i lussi delle capigliature.\nDopo le crociate, l'influsso dei paesi orientali port\u00f2 la moda di adornarsi i capelli con pietre preziose ed ori. Dal XIV secolo si diffusero le prime forme di fermagli ed altri accessori, in particolar modo il \"balzo\", una forma in cartone che serviva a sollevare l'acconciatura fino a 70 centimetri. Nel Cinquecento in Italia, ed in particolar modo in Toscana si diffuse la moda fra le donne di raccogliere i capelli in una reticella, mentre dovunque si impose l'uso del feltro, proveniente dalla Spagna.\nNel XVII secolo le mode imperanti furono varie: Maria de' Medici fu una delle prime donne a lanciare la moda dei capelli corti, ma nello stesso tempo entr\u00f2 in auge una capigliatura stretta e alta. Verso la met\u00e0 del Seicento comparvero i riccioli attorno al viso oltre alla moda dei capelli posticci aggiuntivi.\nIn pochi decenni le parrucche inserite su cranio pelato presero il posto dei capelli posticci. Le parrucche venivano recuperate dai capelli dei condannati a morte.\nAnche nei due secoli successivi continu\u00f2 in Europa, e soprattutto nella nobilt\u00e0 francese, la moda delle parrucche, sempre pi\u00f9 alte ed elaborate.\nNel Settecento l'elemento caratterizzante le acconciature europee fu la cipria, ossia farina profumata, utilizzata anche dal popolo. Dopo un periodo di eccessi nella raffinatezza delle acconciature, giunte addirittura a contenere oggetti quali modellini di vascelli o cestini di fiori, la moda delle parrucche termin\u00f2 dopo la rivoluzione francese, contemporaneamente al ritorno del gusto classico e quindi della capigliatura alla greca.\nIn seguito in pieno romanticismo (ottocentesco) le acconciature tornarono ad essere semplici, con i capelli, sia maschili che femminili, lasciati liberi e lunghi. Contemporaneamente decine di migliaia di cinesi furono uccisi per aver rifiutato agli invasori manci\u00f9 di tagliare i propri lunghi codini.\nNella seconda parte del secolo riapparvero le stravaganze e dalla fine dell'Ottocento in poi le acconciature trovarono nuovi spunti e varianti, grazie all'evoluzione tecnologica.\nNegli anni '20 del XX secolo la vera novit\u00e0 fu il taglio delle donne \"alla maschietta\", che indic\u00f2 anche un cambiamento etico, morale e comportamentale in atto. La permanente permetteva di arricciare e \"gonfiare\" l'acconciatura a proprio piacimento, mentre con la tintura fu reso possibile persino cambiare il colore dei capelli, o con le m\u00e8che, con il quale invece venivano colorate solo alcune ciocche di capelli. Aumenta anche il numero di prodotti destinati alla cura dei capelli come il gel o la lacca.\"\""}
{"id": "2081625", "revid": "1913414", "url": "https://it.wikipedia.org/wiki?curid=2081625", "title": "Roberto Jouvenal", "text": " Ha insegnato per oltre vent'anni Filosofia del Diritto presso la Scuola di Assistenti Sociali (UNSAS) di Torino.\nStudi.\nDopo la maturit\u00e0 classica al Collegio valdese di Torre Pellice, studia teologia alla Facolt\u00e0 valdese di teologia e filosofia alla Sapienza di Roma. Interrotti gli studi a causa della chiamata alle armi, riprende gli studi dopo il 25 aprile 1945 laureandosi nello stesso anno con il massimo dei voti all'Universit\u00e0 di Torino con una tesi sul \"concetto di peccato e di fede in Soeren Kierkegaard\". Dal 1945 al 1950 \u00e8 assistente di Nicola Abbagnano, titolare della cattedra di Filosofia all'Universit\u00e0 di Torino. Vincitore di concorso alla cattedra di filosofia nei licei, negli stessi anni prosegue gli studi in legge, per poi laurearsi in Giurisprudenza \u2013 con il massimo dei voti\u00a0\u2013 presso l'Universit\u00e0 di Pavia nel 1953 con una tesi su \"L'idea di progresso\". Dal 1950 al 1958 \u00e8 collaboratore della rivista \"Il Politico\", diretta da Bruno Leoni, titolare della cattedra di Filosofia del diritto all'Universit\u00e0 di Pavia.\nPeriodo bellico.\nDopo aver frequentato il corso di allievo ufficiale, presta servizio alla L.A.T.I. sugli aerei militari in trasferta tra Roma, Casablanca, Atene, e in difesa dell'aeroporto di Centocelle.\nL'8 settembre 1943 partecipa alla battaglia di Porta San Paolo a Roma contro le truppe tedesche. Nei giorni della disfatta, riesce a raggiungere il nord, dove si comincia ad organizzare la Resistenza, e si lega al Partito d'Azione, i cui primi gruppi si stavano formando a Torre Pellice. Sale al Bagnou di Angrogna, aderendo alle squadre di Giustizia e Libert\u00e0, che si raccolgono intorno a Jacopo Lombardini, e operano tra la Val Pellice e la Val Germanasca. Ma, durante il tragico rastrellamento della primavera del 1944, \u00e8 catturato e condotto a Torino; malmenato, \u00e8 rinchiuso in carcere, nel Braccio tedesco delle SS, dal 26 aprile al 10 giugno 1944. Uscitone, resta \"alla macchia\" fino alla Liberazione, nascosto in alta Val Liussa, sopra Villar Pellice. Il suo nome di battaglia era Robertino e gli \u00e8 stata riconosciuta la qualifica di patriota.\nAttivit\u00e0 professionale.\nL'esercizio della professione forense, cominciato presso il Tribunale dei Minori di Torino, gli offre motivi di interesse anche nel campo della patologia dell'educazione, con particolare riguardo ai problemi della delinquenza minorile, per cui \u00e8 nominato, nel 1963, membro del Consiglio direttivo del Centro di tutela minorile di Torino, nell'ambito della Unione italiana di assistenza all'infanzia. Anche a questo titolo, il Ministero della pubblica istruzione lo interpella per l'elaborazione di un piano di ristrutturazione dell'insegnamento della filosofia nei Licei, affidandogli pure un intervento per il congresso della \"Associazione degli insegnanti europei di filosofia\", a Vienna, nel 1967.\nAvvocato cassazionista dal 1970, ricco di preparazione filosofica e giuridica, insegna per oltre vent'anni Filosofia del Diritto presso la Scuola di Assistenti Sociali (UNSAS) di Torino, oggi diventata Facolt\u00e0 universitaria.\nAttivit\u00e0 sociale e nella Chiesa valdese.\nA partire dall'immediato dopoguerra, nella situazione venutasi a creare dopo la caduta del fascismo, il mondo evangelico italiano si trova proiettato in un'ottica nuova, nata dai dibattiti fecondi originati dalle cosiddette \"Giornate teologiche\" del Ciab\u00e0s. Nel gruppo di quanti vi si impegnarono, Jouvenal \u00e8 uno dei pi\u00f9 giovani. Riscuote pure la fiducia della Tavola Valdese, che gli affida la direzione della casa editrice Claudiana, di cui \u00e8 direttore dal 1948 al 1952, e lo pone a capo per l'Italia del Movimento Cristiano Studenti, delegandolo alla riunione mondiale del General Committee di Toronto, nel 1949.\nGli studi sull'esistenzialismo portano Jouvenal a molti contatti con l'esistenzialismo francese, mentre i dibattiti politici incentrati sul tema del confronto tra Cristianesimo e marxismo lo vedono protagonista nella vita culturale torinese. Il tema della libert\u00e0 religiosa \u00e8 uno dei motivi fondanti dei suoi studi di filosofia del diritto, di filosofia della politica, di filosofia della religione, argomenti trattati in varie decine di scritti e recensioni. \u00c8 tra i fondatori della sezione torinese di Amnesty International, che lo avr\u00e0 proboviro fino alla fine della vita.\nIl libro \"Libero arbitrio - Servo arbitrio\".\nLo studio dei testi della Riforma ha sempre interessato Jouvenal, anche quando un infarto lo costringe quasi all'immobilit\u00e0, secondo le terapie in uso a quel tempo. Nasce in quel periodo la pubblicazione del libro con il testo integrale del \"Libero arbitrio\" di Erasmo messo a confronto con i passi scelti del \"Servo arbitrio\" di Martin Lutero: un'opera fortunata, dotata di una prefazione colta e acuta, che non risente dei molti anni trascorsi da quando fu scritta la prima volta. Perch\u00e9 vi si avverte l'ammirazione per la figura di Erasmo, \u00abprofeta della maturit\u00e0 dell'intelligenza umana\u00bb, ma si mette in chiara luce la tesi di Lutero, che nell'affermazione della \"Sola Scriptura\", coglie \u00abla vera dignit\u00e0 dell'uomo\u00bb, in quanto \u00abcapace di intendere la Parola di Dio\u00bb. Il libro \"Il libero arbitrio / Erasmo da Rotterdam. Il servo arbitrio / Martin Lutero\" vedr\u00e0 la luce nel 1969 per i tipi della Claudiana, presso cui avr\u00e0 tre edizioni. Sar\u00e0 poi ripreso anche dalla Fabbri Editori nella collana \"I classici del pensiero\"."}
{"id": "2081630", "revid": "547034", "url": "https://it.wikipedia.org/wiki?curid=2081630", "title": "Pietre runiche di Orkesta", "text": "Le Pietre runiche di Orkesta sono un gruppo di pietre runiche dell'XI secolo incise in antico norreno conservate nella chiesa di Orkesta sita a nord-est di Stoccolma, Svezia.\nAlcune di questa pietre sono stare erette da, o in memoria di, Ulf di Borresta, un vichingo svedese che rientr\u00f2 in patria dopo tre danegeld in Inghilterra. I leader delle tre spedizioni furono Skagul Toste (\"Tosti\"), Thorkell l'Alto (\"\u00deorketill\") e Canuto il Grande (\"Kn\u00fatr\"). Ulf di Borresta eresse anche le pietre runiche di Risbyle e fu menzionato nella pietra runica U 343 andata perduta.\nU 333.\nTraslitterazione in caratteri latini.\nusnekin ' uk ' sikne(o)t ' uk ' sihui\u00fe(r) ' lata ' reis(a) s(t)iin ' eft[ '] b[r](u)s(a) ' fa\u00feur sin\nTrascrizione in antico norreno.\nOsnikinn ok Signiutr ok Sigvi\u00f0r lata r\u00e6isa st\u00e6in \u00e6fti Brusa, fa\u00f0ur sinn.\nTraduzione in Italiano.\n\u00d3sn\u00edkinn e Signj\u00f3tr e Sigvi\u00f0r eressero questa pietra in memoria di Br\u00fasi, loro padre.\nU 334.\nTraslitterazione in caratteri latini.\n(k)u[\u00fes]n[o]n--\u00fe[a]... stiain ' ifti ' fa[\u00feu]- ...[n] (b)iaorn * u(k) mo\u00feur * siena ' ...(f)(t)(n)-... ...-bi sialu ... [kt]il * risti\nTrascrizione in antico norreno.\n... st\u00e6in \u00e6fti fa\u00f0u[r] [si]nn Biorn ok mo\u00f0ur sina ... [hial]pi sialu ... K\u00e6till risti.\nTraduzione in Italiano.\n... la pietra in memoria di suo padre Bj\u00f4rn e di sua madre ... possa aiutare l'anima ... Ketill incise.\nU 335.\nQuesta pietra runica fu eretta per commemorare la costruzione di un nuovo ponte da parte di un certo Holmi, che dedic\u00f2 sia il ponte che la pietra a suo padre H\u00e6ra, huscarl del re Sigr\u00f8\u00f0r. Come molte altre pietre runiche, fu scoperta inglobata nel muro della chiesa, dove tuttora rimane.\nTraslitterazione in caratteri latini.\nulmi \u00d7 lit \u00d7 risa \u00d7 stin \u00d7 \u00feina \u00d7 uk \u00d7 bru \u00feisi \u00d7 i(f)ti \u00d7 iru \u00d7 fa\u00feur sin \u00d7 uskarl \u00d7 sifru\u00fea\nTrascrizione in antico norreno.\nHolmi let r\u00e6isa st\u00e6in \u00feenna ok bro \u00feessi \u00e6fti H\u00e6ru(?), fa\u00f0ur sinn, huskarl Sigr\u00f8\u00f0a.\nTraduzione in Italiano.\nHolmi eresse questa pietra e questo ponte (costruito) in memoria di H\u00e6ra, suo padre, huscarl di Sigr\u00f8\u00f0r.\nU 336.\nQuesta pietra runica fu eretta da Ulf di Borresta, in memoria di suo zio \u00d3n\u00e6mr. Ulf aggiunge che entrambi vivevano a Borresta, B\u00e1rista\u00f0ir in norreno.\nTraslitterazione in caratteri latini.\n[ul]f \u00d7 lit \u00d7 risa stin \u00d7 \u00fei[n]a \u00d7 ifti \u00d7 unim \u00d7 fa\u00feurs\u00d7bru\u00fer sin \u00fei \u00d7 buku \u00d7 ba\u00fei \u00d7 i \u00d7 baristam\nTrascrizione in antico norreno.\nUlf let r\u00e6isa st\u00e6in \u00feenna \u00e6fti On\u00e6m, fa\u00f0ursbro\u00f0ur sinn. \u00de\u00e6i byggu ba\u00f0i i Baristam.\nTraduzione in Italiano.\nUlfr ha eretto questa pietra in memoria di \u00d3n\u00e6mr, fratello di suo padre. Entrambi vivevano a B\u00e1rista\u00f0ir.\nU 343.\nQuesto monolito formava un monumento assieme alla pietra runica U 344 descritta di seguito. Anche se \u00e8 scomparsa, \u00e8 inclusa qui perch\u00e9 dai suoi creatori fu destinata ad accompagnare U 344.\nTraslitterazione in caratteri latini.\n[* karsi ' uk ...-rn \u00feai litu raisa stai- \u00feino ' afti ' ulf ' fa\u00feur sin ' ku\u00fe hialbi hons ... auk| |ku\u00fes mu\u00fei]\nTrascrizione in antico norreno.\nKarsi ok ... \u00fe\u00e6i letu r\u00e6isa st\u00e6i[n] \u00feenna \u00e6fti Ulf, fa\u00f0ur sinn. Gu\u00f0 hialpi hans ... ok Gu\u00f0s mo\u00f0i.\nTraduzione in Italiano.\nKarsi e ... hanno eretto questa pietra in memoria di Ulfr, loro padre. Dio possa aiutare la sua ... e la madre di Dio.\nU 344.\nQuesta pietra runica venne rinvenuta nel 1868 da Richard Dybeck a Ytterg\u00e4rde, ma oggi \u00e8 conservata nella chiesa di Orkesta. Le rune sono incise da destra a sinistra e con la medesima orientazione, ma l'ultima parola fuori dal nastro inciso fu scritta con la consueta orientazione sinistra-destra. Pu\u00f2 essere datata alla prima met\u00e0 dell'XI secolo sia perch\u00e9 venne utilizzata la runa Ansuz per i fonemi a e \u00e6 e sia perch\u00e9 non compaiono rune di punteggiatura.\nLa pietra \u00e8 importante perch\u00e9 commemora Ulf di Borresta e i suoi tre danegeld in Inghilterra. Il primo fu al seguito di Skagul Toste, il secondo con Thorkell l'Alto e il terzo con Canuto il Grande. Poich\u00e9 vi sono stati molti anni tra i danegeld, \u00e8 probabile che Ulfr abbia fatto ritorno in patria dopo ogni viaggio, dove visse come un ricco magnate. Aver partecipato a tre danegeld fu una notevole prodezza e non si pu\u00f2 riassumere la sua avventurosa vita con poche fredde parole.\nTraslitterazione in caratteri latini.\nin ulfr hafi o| |onklati ' \u00feru kialt| |takat \u00feit uas fursta \u00feis tusti ka-t ' \u00fe(a) ---- (\u00fe)urktil ' \u00fea kalt knutr\nTrascrizione in antico norreno.\nEn Ulf hafi a \u00c6nglandi \u00fery giald takit. \u00deet vas fyrsta \u00feet's Tosti ga[l]t. \u00dea [galt] \u00deork\u00e6till. \u00dea galt Knutr.\nTraduzione in Italiano.\nE Ulfr prese tre pagamenti in Inghilterra. Questo fu il primo che a Tosti fu pagato. Poi \u00deorketill fu pagato. Poi Kn\u00fatr fu pagato."}
{"id": "2081632", "revid": "1305772", "url": "https://it.wikipedia.org/wiki?curid=2081632", "title": "San Pascasio", "text": "San Pascasio \u00e8 un nome che pu\u00f2 riferirsi a vari personaggi venerati come santi:"}
{"id": "2081653", "revid": "110157", "url": "https://it.wikipedia.org/wiki?curid=2081653", "title": "Conferenza Permanente dell'Audiovisivo Mediterraneo", "text": "La Conferenza Permanente dell'Audiovisivo Mediterraneo (in acronimo CO.PE.A.M.) \u00e8 un'organizzazione senza scopo di lucro con sede a Roma, dedita alla promozione del dialogo e dell'integrazione culturale tra i principali attori del settore audiovisivo delle regioni affacciate sul mar Mediterraneo, federando gli enti di servizio pubblico radiotelevisivo, le associazioni professionali e culturali di settore, le istituzioni internazionali e gli istituti di formazione competenti.\nAl 2016 vi risultano associate circa 100 entit\u00e0, delle quali 39 societ\u00e0 radiotelevisive di 27 paesi dell'Europa, dei Balcani, del Nordafrica e del Medio Oriente.\nStruttura.\nLa sede operativa e il segretariato generale sono basati fin dalla fondazione presso gli uffici romani della Rai Radiotelevisione Italiana.\nOrigine.\nFondata a Il Cairo (Egitto) nel 1996, la COPEAM si inserisce nel processo di definizione di uno spazio audiovisivo euromediterraneo in concomitanza con il rafforzamento dei rapporti tra l'Unione europea e i paesi arabi del Nordafrica (Mashreq e Maghreb) avviatosi con il Processo di Barcellona (1995).\nPrincipali tappe istituzionali.\n1994\nA Palermo viene avviata la Conferenza Permanente dell'Audiovisivo Mediterraneo\n1995\nConferenza di Barcellona. I ministri degli affari esteri dei 15 paesi dell'UE e dei 12 paesi mediterranei danno il via al Partenariato EUROMED, conosciuto sotto il nome di Processo di Barcellona.\n1996\nA Il Cairo 63 organismi, di cui 28 radiodiffusori, fondano la COPEAM.\n1998\nA Tunisi la CE finanzia lo studio di fattibilit\u00e0 di EUROMED TV (canale satellitare euro-mediterraneo multiculturale e multilingue) condotto dalla COPEAM, e lancia, attraverso lo strumento MEDA, Euromed Audiovisuel, programma di sostegno alla cooperazione audiovisiva euro-mediterranea.\n2008\nA Parigi viene adottata la Dichiarazione dell'UpM. I media e la societ\u00e0 dell'informazione vengono inseriti tra le priorit\u00e0 dell'agenda dell'UpM, a seguito dell'azione condotta dalla COPEAM per la promozione del settore audiovisivo .\n2010\nA Strasburgo i Ministri del Consiglio d'Europa approvano la richiesta della COPEAM di aderire come osservatore al Comitato direttivo sui media e i nuovi servizi di comunicazione (CDMC, oggi CDMSI) del Consiglio d'Europa .\n2011\nA Bruxelles il Parlamento europeo approva l'emendamento della COPEAM al Libro verde \u00ab Liberare il potenziale delle industrie culturali e creative \u00bb, volto ad includere nel Piano d'Azione IEVP 2011-2013 della CE una linea budgetaria a sostegno della produzione e della distribuzione delle opere audiovisive dell'area euro-mediterranea.\n2013\nLa COPEAM entra nel Comitato consultativo dell'Osservatorio Europeo sull'Audiovisivo del Consiglio d\u2019Europa .\nAttivit\u00e0.\nLa missione della COPEAM si basa sulla condivisione di progetti e obiettivi da parte degli associati, sfruttando il potenziale moltiplicatore della rete.\nL'Associazione promuove e coordina progetti regionali e sub-regionali nel campo della formazione - in particolare al giornalismo e al documentario - delle coproduzioni internazionali televisive e radiofoniche, dell'organizzazione di eventi su tematiche legate al mondo dei media, della promozione dell'uguaglianza di genere nel settore radiotelevisivo.\nHa un partenariato permanente con le unioni Unione europea di radiodiffusione e ASBU-Arab States Broadcasting Union.\nLe attivit\u00e0 della COPEAM si articolano attorno a 7 Commissioni di lavoro e si basano su una logica di networking."}
{"id": "2081654", "revid": "287204", "url": "https://it.wikipedia.org/wiki?curid=2081654", "title": "Ben Benson", "text": ""}
{"id": "2081655", "revid": "259021", "url": "https://it.wikipedia.org/wiki?curid=2081655", "title": "Aristomache", "text": "Dionisio la spos\u00f2 lo stesso giorno in cui prese moglie anche Doride, donna di Locri Epizefiri. Cerc\u00f2 di avere figli da lei, senza riuscirci: per questa ragione, Dionisio fece uccidere la madre di Doride, accusata di sortilegi contro Aristomache per renderla sterile.\nDionisio e Aristomache generarono Ipparino, Niseo, Arete e Sofrosine.\n\u00c8 talvolta indicata come Aristomaca."}
{"id": "2081656", "revid": "121153068", "url": "https://it.wikipedia.org/wiki?curid=2081656", "title": "Carlo Marincovich", "text": "Bibliografia.\nGiornalista sportivo italiano, esperto di vela, Formula 1 e della Parigi-Dakar delle origini, ha scritto per \"Vela e Motore\", \"Italia sul mare\", \u00e8 stato vice direttore di \"Nautica\" nonch\u00e9 editore e direttore di \"Forza 7\". Ha collaborato con \"Il Tempo\" e con \"l'ANSA\" prima di diventare una firma stabile de \"la Repubblica\" dove si \u00e8 occupato prevalentemente di automobilismo.\nFu velista di livello agonistico. Inizi\u00f2 a gareggiare nel 1950 nella classe Jole Olimpica; successivamente fu campione italiano nella Classe Finn.\nNel 1962 \u00e8 stato fra gli ideatori della Viareggio-Bastia-Viareggio, la pi\u00f9 antica gara offshore italiana. Lui stesso fu pilota negli anni settanta, vincendo come \"navigatore\" dell'americano Roger Hanks, un Trofeo Napoli.\nNel 1972 ha ideato, assieme al collega Antonio Soccol, l'Aspronadi (Associazione Progettisti Nautica da Diporto).\nNel 1989 l'Ucina (Unione Cantieri Italiani Nautica e Affini) lo ha dichiarato \"Pioniere della Nautica\".\nCome giornalista ha iniziato raccontando per \"Il Tempo\" le regate veliche delle Olimpiadi del 1960. Passato a \"la Repubblica\", ha seguito l'ingresso italiano nell'\u00e9lite della vela mondiale: Azzurra, Il Moro di Venezia e poi Luna Rossa e Mascalzone Latino all'America's Cup, prima a Newport, in Australia a Perth, in Nuova Zelanda ad Auckland e poi, con le vittorie di Alinghi, in Spagna a Valencia.\nDa ricordare sono i suoi articoli in barca con Ambrogio Fogar, i racconti delle regate di Giovanni Soldini, le traversate del Sahara con la Panda 4x4 a met\u00e0 degli anni ottanta o il Camel Trophy del 1983, quando la sua Land Rover prese fuoco."}
{"id": "2081658", "revid": "33888", "url": "https://it.wikipedia.org/wiki?curid=2081658", "title": "Fondazione Rosselli", "text": "La Fondazione Rosselli \u00e8 stato un istituto di ricerca torinese, indipendente e senza fini di lucro. Portava il nome Rosselli, in ricordo del pensiero e dell'azione di Carlo e Nello Rosselli, assassinati in Francia nel 1937 per essersi opposti al fascismo.\nAldo Rosselli, figlio di Nello, fu uno dei fondatori, a Torino, il 1\u00ba luglio 1988. Tra gli altri suoi fondatori vi figuravano personalit\u00e0 del mondo della cultura e della politica fra cui Giuliano Amato, Norberto Bobbio, Giovanni Malagodi, Sandro Pertini, Giovanni Spadolini e Giuliano Urbani.\nOrganizzazione e obiettivi.\nLa fondazione aveva la sua principale sede a Torino in corso Giulio Cesare. Sedi minori e uffici di corrispondenza vennero aperti e poi chiusi nell'arco della sua storia rispettivamente a Roma, Milano, Palermo, New York, e Rabat.\nL'obiettivo di questo istituto culturale, attraverso lo studio delle scienze sociali politiche ed economiche, era la ricerca intesa in senso empirico, ma la finalit\u00e0 della Fondazione \u00e8 stata anche quella di essere al servizio della crescita del paese, nella convinzione che ci\u00f2 permettesse un vantaggio competitivo, anche grazie all'apporto di tutti coloro che, tra contributori esperti e studiosi, offrirono un approccio alla cultura di tipo interdisciplinare. A tal fine la Fondazione operava attraverso pubblicazioni, borse di studio, convegni, seminari ed incontri finalizzati a favorire la discussione ed il confronto sui pi\u00f9 svariati argomenti di carattere culturale, economico, politico e sociale e diretti indistintamente sia al vasto pubblico, sia agli addetti ai lavori, ci\u00f2 con l'obiettivo di fornire risposte e soluzioni alle problematiche delle istituzioni pubbliche ma anche del sistema produttivo privato italiano.\nIl tutto veniva attuato nella convinzione di una piena indipendenza ideologica, politica e finanziaria.\nBeni della Fondazione.\nLa fondazione, ora in liquidazione (da settembre del 2015) dispone, fra l'altro, di una biblioteca con circa 5000 volumi di economia, scienze sociali, psicologia, filosofia ed etica. Tra questi vanno annoverati preziosi manoscritti del '400 ma anche l'opera completa dell'illuminista Voltaire, inoltre gestiva direttamente la biblioteca OCSE..\nInfine la Fondazione acquist\u00f2 l'archivio della famiglia Rosselli..\nTale documentazione testimonia l'attivit\u00e0 dei Rosselli dalla met\u00e0 dell\"800 alla seconda met\u00e0 del '900 e comprende pi\u00f9 di 20.000 carte fra manoscritti, appunti, bozze di studio, materiali vari relativi alle vicende della famiglia; nonch\u00e9 fotografie, pubblicazioni e periodici ed una vasta collezione di circa 150 autografi di statisti, patrioti e intellettuali fra i quali Cavour, Mazzini, Garibaldi, Gioberti, Giolitti, Pellico, Zola, D'Annunzio per citarne alcuni.\nAree tematiche di studio.\nI settori di studio della fondazione sviluppavano queste specifiche aree tematiche:"}
{"id": "2081667", "revid": "767487", "url": "https://it.wikipedia.org/wiki?curid=2081667", "title": "Mandrake the Magician (serial cinematografico)", "text": "Mandrake the Magician \u00e8 un serial cinematografico del 1939 della Columbia Pictures basato sulla striscia a fumetti creata da Phil Davis sul personaggio di Mandrake the Magician creato da Lee Falk nel 1934.\nNei cinema.\nQuesto serial in pratica costituiva un \"film esteso\" ed era costituito da 12 episodi (di circa 18 minuti), ognuno dei quali veniva proiettato per una settimana nello stesso cinema. La conclusione di ogni episodio era caratterizzata dal \"cliffhanger\", ovvero dal finale aperto, in sospeso, questo ovviamente per invitare il pubblico ad andare al cinema anche al settimana successiva.\nTrama.\n\"The Wasp\" \u00e8 il capo di una banda che vuole rubare una macchina inventata dal professor Huston in grado di produrre una nuova fonte di energia. Mandrake, illusionista professionista e investigatore per hobby, sventer\u00e0 il suo piano criminale. Verr\u00e0 alla luce il fatto che \"The Wasp\" era uno scienziato pazzo, gi\u00e0 collega del professor Huston. Il nostro nel frattempo ha avuto un'infatuazione per la figlia del professore, la bella Betty. A coadiuvarlo nella sua impresa \u00e8 il fedele servitore, il gigantesco nero \"Lothar\".\nDiversit\u00e0 col personaggio delle strisce.\nInnanzitutto l'assenza dei baffi, anche se vengono mantenuti tuba e mantello e manca anche l'inseparabile \"Principessa Narda\", eterna fidanzata dell'illusionista/mago."}
{"id": "2081672", "revid": "599013", "url": "https://it.wikipedia.org/wiki?curid=2081672", "title": "Betsy Clifford", "text": "Era nipote di Harvey, a sua volta sciatore alpino di alto livello.\nBiografia.\nSciatrice eclettica, Betsy Clifford ottenne il suo primo risultato di rilievo in Coppa del Mondo il 24 febbraio 1968 a Oslo in Norvegia classificandosi nona in slalom gigante. Il 6 gennaio 1970 a Grindelwald in Svizzera sal\u00ec per la prima volta sul podio giungendo seconda in slalom speciale dietro alla francese Mich\u00e8le Jacot. Lo stesso anno partecip\u00f2 ai Mondiali della Val Gardena, in Italia, conquistando l'oro in gigante.\nNella stagione successiva ottenne due successi, entrambi in slalom, e vinse la Coppa del Mondo di slalom speciale. Nel 1974 venne convocata per i Mondiali di Sankt Moritz, in Svizzera, dove vinse la medaglia d'argento in discesa libera. Concluse l'attivit\u00e0 agonistica il 22 gennaio 1976 con il terzo posto in combinata a Bad Gastein in Austria alle spalle dell'elvetica Bernadette Zurbriggen e dell'austriaca Monika Kaserer.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSL = slalom speciale"}
{"id": "2081674", "revid": "62748", "url": "https://it.wikipedia.org/wiki?curid=2081674", "title": "Pollena", "text": ""}
{"id": "2081675", "revid": "59645", "url": "https://it.wikipedia.org/wiki?curid=2081675", "title": "Jonathan Stagge", "text": ""}
{"id": "2081694", "revid": "729019", "url": "https://it.wikipedia.org/wiki?curid=2081694", "title": "Macchi M.9", "text": "Il Macchi M.9 era un idrobombardiere biplano a scafo centrale prodotto dall'azienda italiana Aeronautica Macchi tra il 1918 ed i primi anni venti.\nStoria del progetto.\nL'M.9 venne progettato come idrovolante da bombardamento per equipaggiare l'aeronautica navale della Regia Marina durante la prima guerra mondiale.\nUn piccolo numero di aeromobili del dopoguerra sono state costruite con quattro posti sotto la denominazione M.9\"bis\", e sono stati utilizzati in Svizzera e in Italia per il trasporto passeggeri e posta.\nTecnica.\nCaratterizzato da un aspetto tradizionale per la sua epoca, l'M.9 introdusse la scelta di unire le ali utilizzando una travatura reticolare Warren in luogo di quella tradizionale, caratteristica che rimarr\u00e0 per le produzioni successive. Presentava uno scafo centrale con struttura in legno ricoperta da pannelli di compensato, su quale era ricavato un abitacolo aperto a due posti affiancati, protetto da un parabrezza, per il pilota ed l'osservatore e posizionato davanti alle ali. Posteriormente lo stesso terminava in un impennaggio cruciforme monoderiva e dotato di piani orizzontali controventati. La configurazione alare era biplano-sequiplana, caratterizzata cio\u00e8 dall'ala inferiore di dimensioni minori della superiore, la prima dotata di due galleggianti equilibratori applicati sulla parte inferiore tramite una struttura tubolare. Le due ali erano collegate tra loro da una travatura Warren realizzata in legno e rinforzata con tiranti in filo d'acciaio, ed allo scafo centrale tramite un'incastellatura dove era anche collocato il motore 6 cilindri in linea Fiat A.12 in configurazione spingente abbinato ad un'elica bipala in legno a passo fisso.\nUna successiva versione, denominata M.9bis, venne realizzata per il mercato civile ed era caratterizzata dalla presenza di uno scompartimento per due passeggeri e il trasporto merci.\nImpiego operativo.\nMilitare.\nL'M.9 venne inizialmente impiegato nel Servizio Aeronautico della Marina, con circa 16 esemplari consegnati prima dell'armistizio dell'autunno 1918 seguiti da altri circa 14 alla fine del conflitto e rimasti in servizio fin dopo il 1920, anno in cui la forza aerea assunse la nuova denominazione di Forza Aerea della Regia Marina.\nNel 1919, nell'ambito di una missione militare di propaganda ai fini di promuovere la produzione aerea italiana nell'America del Sud vennero presentati alle autorit\u00e0 brasiliane che decise di acquistarne 5 esemplari per dotare la scuola di volo della propria For\u00e7a Aeronaval e con cui pianificheranno, senza riuscirci, un raid aereo Rio de Janeiro - Buenos Aires. Gli esemplari rimasero in servizio fino al 1923.\nNella successiva tappa della missione vennero ceduti 2 esemplari all'Argentina che li assegn\u00f2 alla Aviaci\u00f3n Naval Argentina che li impieg\u00f2, primi velivoli a svolgere quel ruolo nel paese, come pattugliatori marittimi.\nNel 1921 la Polonia ne acquist\u00f2 9 esemplari da assegnare alla Morski dywizjon lotniczy, l'aviazione di marina della Polska Marynarka Wojenna, nella propria base navale di Puck, in quell'anno trasportati via mare fino al porto di Danzica. Successivamente, nel 1923, ne furono realizzati altri 5 esemplari dall'azienda locale Centralne Warsztaty Lotnicze (CWL), che aveva assunto il compito della manutenzione dei velivoli italiani, andando ad integrare i precedenti e rimasti in servizio fino al 1926.\nCivile.\nOltre alla versione militare alla fine del conflitto venne prodotta una piccola serie proposta al mercato civile, denominata M.9bis, dotata di 4 posti ed utilizzata in Svizzera e in italia nel 1919, e nei primi anni venti come trasporto passeggeri e aereo postale."}
{"id": "2081698", "revid": "96758", "url": "https://it.wikipedia.org/wiki?curid=2081698", "title": "Jax (Mortal Kombat)", "text": ""}
{"id": "2081728", "revid": "130040", "url": "https://it.wikipedia.org/wiki?curid=2081728", "title": "Tibaldo IV di Blois", "text": ""}
{"id": "2081729", "revid": "599013", "url": "https://it.wikipedia.org/wiki?curid=2081729", "title": "Alain Penz", "text": "\u00c8 figlio di Claude e marito di Florence Steurer, a loro volta sciatori alpini di alto livello.\nBiografia.\n e specialista delle gare tecniche, Alain Penz ottenne il suo primo risultato internazionale di rilievo in Coppa del Mondo, il 29 gennaio 1967 sulle nevi di casa di Meg\u00e8ve, dove giunse quinto in slalom speciale. Partecip\u00f2 ai X Giochi olimpici invernali di classificandosi ottavo nella stessa specialit\u00e0.\nIl 26 gennaio 1969, ancora a Meg\u00e8ve, conquist\u00f2 il suo primo successo in Coppa, di cinque complessivi, sempre in slalom speciale; in quella stagione si aggiudic\u00f2 la Coppa del Mondo di slalom speciale, trofeo che si merit\u00f2 anche l'anno dopo. Sempre nel 1970 venne convocato per i Mondiali della Val Gardena, in Italia, dove si piazz\u00f2 quinto in slalom.\nPrese parte agli XI Giochi olimpici invernali di , in Giappone, ottenendo il nono posto in slalom gigante e non concludendo lo slalom speciale. Conquist\u00f2 l'ultimo risultato di rilievo in carriera il 17 marzo 1972 a Madonna di Campiglio con il secondo posto alle spalle dell'azzurro Roland Th\u00f6ni nello slalom speciale di Coppa del Mondo.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nGS = slalom gigante\nSL = slalom speciale"}
{"id": "2081731", "revid": "1305772", "url": "https://it.wikipedia.org/wiki?curid=2081731", "title": "Marcel Schwob", "text": "Biografia.\nScrittore di stile innovativo all'epoca vittoriana, simbolista fratello di Maurice Schwob, il suo nome \u00e8 ricordato fra i grandi della letteratura francese come St\u00e9phane Mallarm\u00e9, Octave Mirbeau e Andr\u00e9 Gide.\nCritica.\nAlfred Vallette, direttore del Mercure de France fu prodigo di complimenti sulla sua rivista parlando di lui (nel 1892) mentre non di meno fece T\u00e9odor de Wyzewa l'anno successivo quando disse che i suoi scritti erano il futuro della letteratura. \nL'incontro con Oscar Wilde.\nSchwob \u00e8 stato anche il traduttore delle opere di Wilde dall'inglese al francese, nei vari incontri descrisse Wilde come un accanito consumatore di fumo (di importazione egiziana con piccole aggiunte di oppio) che per lui era come una droga e assenzio, ma Oscar si seppe prendere la rivincita a parole, riuscendo con una metafora a paragonarlo con un assassino e molestatore di donne innocenti.\nOpere principali.\nAntologie in italiano:"}
{"id": "2081733", "revid": "130040", "url": "https://it.wikipedia.org/wiki?curid=2081733", "title": "Rodolfo di Vermandois", "text": ""}
{"id": "2081737", "revid": "729019", "url": "https://it.wikipedia.org/wiki?curid=2081737", "title": "Tito Lupini", "text": "Biografia.\nNato e cresciuto in Sudafrica da genitori italiani, rappresent\u00f2 da giocatore la formazione provinciale del prima di trasferirsi in Italia negli anni ottanta ed essere ingaggiato dal della cui prima linea costitu\u00ec elemento-chiave per la conquista dei due scudetti di fine decennio (il primo dei quali quello della stella per i rodigini). Nel campionato 1989-90, vinto da Rovigo, ricopr\u00ec il doppio ruolo di allenatore/giocatore.\nEsordiente in Nazionale italiana nel 1987 in Coppa FIRA a Costanza contro la , fu convocato dal C.T. Marco Bollesan nella rosa che prese parte alla prima edizione della Coppa del Mondo, disputando tutti i tre incontri in cui gli Azzurri furono impegnati.\nDopo il ritiro dalla carriera agonistica avvenuto nel 1992 intraprese quella tecnica, allenando lo stesso Rovigo, giungendo alla finale-scudetto del 1991-92 (poi persa) contro il Benetton Treviso; tra le esperienze tecniche di rilievo quelle di allenatore della mischia della e successivamente, analogo ruolo, ancora nel Rovigo.\n\u00c8 morto a Johannesburg il 23 luglio 2021, all'et\u00e0 di 65 anni, per complicanze legate al COVID-19."}
{"id": "2081739", "revid": "729019", "url": "https://it.wikipedia.org/wiki?curid=2081739", "title": "Stazione di Pollena", "text": "La stazione di Pollena \u00e8 una fermata posta sulla ferrovia Napoli-Ottaviano-Sarno della ex Circumvesuviana.\nDati ferroviari.\nLa stazione \u00e8 dotata di due binari passanti con annesse banchine pi\u00f9 uno tronchino che da un lato fa da ricovero per i mezzi da lavoro e dall'altro ospita l'impianto elettrico. Contigui alla banchina del primo binario sono siti la biglietteria e l'atrio passeggeri. Le due banchine sono collegate tramite soprapassaggio.\nLa stazione manca di scalo merci.\nMovimento passeggeri.\nLa stazione di Pollena ha nelle ore di punta un discreto movimento passeggeri costituito per quasi la sua totalit\u00e0 da pendolari (siano essi lavoratori o studenti).\nLe stime dei passeggeri potrebbero essere superiori non fosse per la concorrenza della vicinissima stazione di Guindazzi.\nServizi.\nLa stazione dispone di"}
{"id": "2081741", "revid": "6923", "url": "https://it.wikipedia.org/wiki?curid=2081741", "title": "Acura NSX", "text": ""}
{"id": "2081744", "revid": "486946", "url": "https://it.wikipedia.org/wiki?curid=2081744", "title": "Tebe d'Egitto", "text": ""}
{"id": "2081760", "revid": "1305772", "url": "https://it.wikipedia.org/wiki?curid=2081760", "title": "Calcolatrice (disambigua)", "text": ""}
{"id": "2081766", "revid": "37723", "url": "https://it.wikipedia.org/wiki?curid=2081766", "title": "UpT", "text": ""}
{"id": "2081768", "revid": "1543377", "url": "https://it.wikipedia.org/wiki?curid=2081768", "title": "Mellah", "text": "Un mellah (in arabo \u0627\u0644\u0645\u0644\u0627\u0651\u062d, probabilmente da \u0645\u0644\u062d, \"sale\") \u00e8 un quartiere ebraico recintato da mura in una citt\u00e0 del Marocco, analogo ad un ghetto europeo. La popolazione ebraica visse confinata nelle mellah marocchine dal XV secolo fino all'inizio del XIX secolo.\nIl \"mellah\" era circondato da mura e vi si accedeva da una porta fortificata. Di solito, il quartiere ebraico era situato vicino al palazzo reale, residenza del governatore, per proteggere gli abitanti della \"mellah\" dalle periodiche rivolte. Invece le \"mellah\" rurali erano villaggi separati abitati esclusivamente da ebrei.\nStoria.\nXV secolo.\nIl primo \"mellah\" fu stabilito nella citt\u00e0 di F\u00e8s nel 1438. Nella prima met\u00e0 del XIV secolo, i Merinidi fondarono, accanto a F\u00e8s, la citt\u00e0 di Hims, che fu originariamente destinata agli arcieri e alla milizia cristiana. Nel 1438 gli ebrei furono condotti dalla parte vecchia di Fes a Hims, che era stata costruita in un luogo noto con il nome di \"al-Mallah\", \"la zona salata\". Il termine pass\u00f2 quindi ad indicare il quartiere ebraico di altre citt\u00e0 marocchine. Inizialmente, non vi era nulla di offensivo nel termine: alcuni documenti impiegano l'espressione \"\"mellah\" dei musulmani\", e il quartiere ebraico ospitava abitazioni ampie e splendide che erano la residenza favorita di \"agenti e ambasciatori dei principi stranieri\". Successivamente tuttavia l'etimologia popolare spieg\u00f2 la parola \"mellah\" come \"terra salata, maledetta\" o un luogo dove gli ebrei \"salavano le teste dei ribelli decapitati\u201d.\nIl 14 maggio 1465 ci fu il pogrom pi\u00f9 sanguinoso della storia del Marocco, migliaia di ebrei della citt\u00e0 di F\u00e8s furono uccisi dai ribelli che scacciarono la dinastia dei Merinidi. La causa immediata della violenza antisemita era la nomina dell'ebreo Aaron ben Batash alla carica di visir.\nSecoli XVI-XVIII.\nPer un lungo periodo il mellah di F\u00e8s rimase l'unico, solo nella seconda met\u00e0 del XVI secolo (verso il 1557) il termine \"mellah\" comparve a Marrakech, con l'insediamento in citt\u00e0 di gruppi di ebrei e assimilati provenienti dall'Atlante e dalla citt\u00e0 di Aghmat, che aveva un'antica comunit\u00e0 ebraica. Un francese prigioniero in Marocco dal 1670 al 1681 scrisse: \"A Fez e a Marrakesh, gli ebrei sono divisi dal resto degli abitanti, hanno i loro quartieri separati, circondati da mura le cui porte sono sorvegliate da uomini nominati dal re... Nelle altre citt\u00e0, sono mescolati ai Mori.\" Nel 1791, un viaggiatore europeo descrisse la \"mellah\" di Marrakech: \"Ha due grandi porte, che sono serrate ogni sera alle nove, dopodich\u00e9 non si permette a nessuno di entrare o di uscire...fino...al mattino seguente. Gli ebrei hanno un proprio mercato...\". Solo nel 1682 un terzo \"mellah\" fu fondato a Mekn\u00e8s, la nuova capitale del sultano Mulay Ismail.\nXIX secolo.\nAll'inizio del XIX secolo, attorno al 1807, il sultano Mulay Sulayman obblig\u00f2 gli ebrei a trasferirsi nei \"mellah\" delle citt\u00e0 della regione costiera (Rabat, Sal\u00e9, Mogador e T\u00e9touan). I nuovi quartieri ebraici furono chiamati ovunque \"mellah\" eccetto che a T\u00e9touan, dove si adott\u00f2 il termine spagnolo \"juder\u00eda\". A Sal\u00e9, il nuovo quartiere ebraico era una lunga strada con un totale di duecento case, venti negozi e bancarelle, due fornaci e due mulini. Nel 1865, la \"mellah\" di Mogador, divenuta sovraffollata, fu autorizzata ad estendersi.\nAlla fine del secolo e nei primi decenni del XX secolo, ebrei facoltosi iniziarono a stabilirsi nei quartieri nuovi (\"Villes nouvelles\") progettati secondo i dettami dell'urbanistica europea, lasciando nei \"mellah\" solo gli anziani e i poveri.\nDal XX secolo.\nDopo la fondazione dello Stato moderno di Israele, nel 1948, la maggior parte degli ebrei marocchini sono emigrati, incoraggiati dall'Agenzia Ebraica. Di conseguenza oggi i \"mellah\" sono abitate da musulmani e gli ebrei rimasti si sono trasferiti nei quartieri moderni delle citt\u00e0 marocchine.\nLa descrizione di un \"mellah\" in un porto del Golfo Persico, nel corso di un viaggio in Cina attribuito a \"Giacobbe di Ancona\" e che si sarebbe svolto nel 1271, pubblicato da David Selbourne nel 1997 con il titolo di \"The City of Light\", fu identificato come un evidente anacronismo dalla reazione critica al libro, che lo giudicava un falso."}
{"id": "2081773", "revid": "1234826", "url": "https://it.wikipedia.org/wiki?curid=2081773", "title": "Gintoki Sakata", "text": " \u00e8 il protagonista dell'anime e del manga \"Gintama\", ideato da Hideaki Sorachi.\nStoria.\nNon si sa nulla riguardo alla famiglia naturale di Gintoki. Orfano, da bambino saccheggiava i cadaveri dei soldati nei campi di battaglia per sopravvivere, finch\u00e9 non lo trov\u00f2 Yoshida Shoyo, facendolo diventare uno dei primi studenti della sua neonata scuola, insegnandogli anche a combattere con la spada. Qui Gintoki pass\u00f2 gran parte della sua infanzia. Durante questo periodo conobbe inoltre Takasugi Shinsuke e Katsura Kotaro, che in seguito si trasferiranno nella sua stessa scuola e con i quali stringer\u00e0 una forte amicizia. Dopo che il loro maestro venne arrestato dal nuovo governo con l'accusa di aver creato un'organizzazione sovversiva, i tre, per liberarlo, parteciparono alla guerra Joi tra le fila dei ribelli, dove Gintoki guadagna il soprannome di Demone Bianco e conosce Sakamoto Tatsuma. La guerra tuttavia viene persa e i tre vengono catturati dai nemici, che obbligheranno Gintoki a giustiziare Shoyo per salvare i suoi compagni. Finita la guerra Gintoki sparisce per un periodo di tempo, fino a quando non vede un ex ribelle che sta cercando di vendere la figlia per avere salva la vita, decidendo di farsi arrestare al posto suo: andr\u00e0 cos\u00ec in prigione, dove prima della sua esecuzione verr\u00e0 liberato dal boia reale, convinto della sua bont\u00e0. Mentre vagabonda per Edo, affamato, Gintoki incontra Otose, la proprietaria di un bar, davanti alla tomba del marito. Gintoki mangia Il cibo che la donna aveva offerto al defunto e in cambio promette a quest'ultimo di proteggere la moglie per il resto della sua vita. Dopo questo incontro si trasferir\u00e0 sopra il bar di Otose e fonder\u00e0 l'Agenzia Tuttofare, prima lavorando da solo e in seguito al fianco del giovane Shinpachi Shimura, dell'aliena Kagura e del cane gigante Sadaharu.\nAspetto.\n\u00c8 caratterizzato dai suoi capelli, dei ricci naturali di colore argento, di cui spesso si lamenta. Si muove con il suo inseparabile scooter e maneggia una spada di legno con l'iscrizione , con la quale riesce a distruggere qualsiasi cosa. \u00c8 il capo della agenzia tuttofare (Yorozuya) di Edo, dove lavora insieme a Shimpachi e Kagura accettando qualsiasi tipo di lavoro o richiesta. Gli piace leggere i manga dello Sh\u014dnen Jump, tra cui Bleach (infatti sogna di avere un bankai), bere il latte alla fragola e mangiare dolci, ma li pu\u00f2 mangiare solo una volta alla settimana a causa della glicemia alta.\nIn passato era un Joi (un ribelle che ha come obbiettivo quello di rovesciare il Governo e cacciare gli Amanto dalla Terra). La ragione che spinge Gintoki a non associarsi a Katsura per combattere gli alieni \u00e8 che lui non vuole combattere a fianco di un \u201csinistro terrorista\u201d. Durante la guerra contro gli invasori alieni era chiamato \"Demone Bianco\" per via della sua chioma argentea e il suo mantello bianco, famoso per la furia con cui si abbatteva sui nemici, affiancato da Katsura, Sakamoto e Takasugi.\nOrigine del nome.\nIl suo nome deriva da quello dell'eroe leggendario Sakata Kintoki, che visse durante il periodo Heian e che probabilmente era originario di Minamiashigara. Si un\u00ec al gruppo degli Shitenn\u014d al servizio del samurai Minamoto no Yorimitsu e divenne famoso per le sue abilit\u00e0 di guerriero. Sakamoto storpia spesso il suo nome in \"Kintoki\" e lo stesso Gintoki ha risposto nell'episodio 23 che se lui si chiamasse Kintoki, il manga si intitolerebbe \"Kintama\" che significa \"testicolo\"."}
{"id": "2081780", "revid": "767487", "url": "https://it.wikipedia.org/wiki?curid=2081780", "title": "Laggi\u00f9 nella giungla", "text": "Laggi\u00f9 nella giungla \u00e8 un film italiano del 1988 diretto da Stefano Reali.\nLa pellicola, che vuole essere un omaggio ai grandi colossal hollywoodiani, racconta in chiave fantastica l'avventura di nove viaggiatori che, pur essendosi persi in Abruzzo, si trovano catapultati nella giungla amazzonica, piena di insidie e pericoli inaspettati.\nTrama.\nUna foratura blocca una corriera sull'autostrada Roma-L'Aquila proprio su un viadotto: al momento di ripartire, ben nove persone mancano all'appello. L'automezzo, dopo varie proteste da parte degli altri passeggeri, riparte.\nQuesti nove, che si trovano sulle rive scoscese di un fiume impetuoso sotto il viadotto, nel tentativo di risalire sulla strada e chiedere soccorso si smarriscono stranamente in una foresta tropicale. Alla sorpresa e allo sgomento, si uniscono fame, rischi e paura: ci sono serpenti e ghepardi. Bisogna camminare e dormire tra insidie di ogni sorta. Il gruppo poi riesce a rifocillarsi in una capanna, visibilmente abbandonata da qualcuno molto tempo prima.\nIl geografo Kruger, insieme a Farrow, decidono comunque di avanzare, mentre la Emma viene addirittura rapita da un indigeno, corpacciuto e afflitto da un ascesso dentario allo scopo di essere curato: questo indigeno balbetta alcune parole: \"polvere gialla\". Poich\u00e9 l'indigeno pare sia stato l'aiutante di un esploratore bianco, \u00e8 facile pensare all'oro: una piantina sommaria della regione, probabilmente tracciata da costui, oltre che il ritrovamento di alcuni setacci, inducono ad ipotizzare l'esistenza di un giacimento. Alla ricerca del materiale prezioso, il gruppo arriva ad una caverna, contrassegnata sulla mappa da una crocetta, ma non trova che un sacco di polline, il quale, tra l'altro, rivela subito una straordinaria efficacia per ferite e malanni.\nFabbricata una zattera rudimentale e imbarcato il sacco, il gruppo si lancia in acque turbinose, per ricomparire infine sano e salvo sul viadotto, dove una troupe della TV sta intrattenendo i telespettatori sui luoghi della incredibile scomparsa, a fronte della quale ogni ricerca \u00e8 risultata vana.\nPoi arriva la stessa corriera, l'autista si toglie barba e baffi posticci e Kruger riconosce in lui il suo antico maestro, lo scienziato esploratore della giungla. Il polline era stata la prova che le sue intenzioni erano giuste, ma il sacco, che a tutti appariva come una strepitosa e lucrosa promessa, ora non contiene che cenere. Era il polline che creava ricchezza vegetale e vitalit\u00e0 in ogni cosa, oltre che effetti prodigiosi, ma solo nei luoghi in cui un mirabile equilibrio naturale poteva cos\u00ec essere instaurato e conservato.\nProduzione.\nPer sua natura, un film d'avventura ambientato in mezzo alla foresta ha costi di produzione notevoli. Dato che per\u00f2 si trattava dell'opera prima del regista, gli venne affidato un budget limitato. Gli sceneggiatori si trovarono quindi a dover apportare cambiamenti alla sceneggiatura, che non furono mai del tutto graditi al regista.\nRiconoscimenti.\n1988 \u2013 David di Donatello"}
{"id": "2081787", "revid": "2184720", "url": "https://it.wikipedia.org/wiki?curid=2081787", "title": "Dialetto calabrese meridionale", "text": "Il dialetto calabrese meridionale \u00e8 un dialetto appartenente al gruppo dei dialetti italiani meridionali estremi secondo la classificazione elaborata da Giovan Battista Pellegrini, parlato nel meridione della Calabria (il suo confine divide in due la provincia di Catanzaro e scende fino alla provincia di Reggio Calabria, dove \u00e8 parlata la variet\u00e0 reggina).\nLocalizzazione.\nIl calabrese meridionale va dai confini estremi della penisola fino ad arrivare alle pendici della Sila, dividendo in due la provincia di Catanzaro, al settentrione della quale inizia a sentirsi il dialetto calabrese centrale.\nVarianti fonologiche.\nInclude alcune interessanti varianti fonologiche, ad esempio, considerando le parole che in latino (ed italiano) contenevano la doppia l, si troveranno diverse varianti anche all'interno della stessa provincia. Consideriamo la parola agnello (dal latino \"agnellus\", diminutivo per \"agnus\"):\nSimilmente si avranno varianti per altre parole, come la nota nduja:\nNella zona nei pressi delle Serre calabresi \u00e8 diffusa la dittongazione delle vocali u ed o (caratteristica che si ritrova anche nel centro della Calabria). Ad esempio il numero otto in questa zona sar\u00e0 dittongato:\nNel calabrese meridionale, la fricativa palatale sorda ([\u00e7]) \u00e8 resa graficamente come&lt;\u03c7&gt;:\nLessico.\nIl lessico di quest'area linguistica \u00e8 di origine latina, ma presenta delle parole di origine greca (specie nella toponomastica), francese, spagnola e araba, dovute alle diverse dominazioni che in passato si sono succedute.\nGrammatica.\nI sostantivi.\nI sostantivi hanno genere maschile e femminile, numero singolare e plurale.\nLa maggior parte dei sostantivi maschili terminano in -u mentre i femmini in -a e i plurali sia maschili che femminili in -i.\nVi sono anche numerose eccezioni.\nPer quelle parole di terza declinazione latina che in italiano al singolare terminano in -e mentre in dialetto calabrese meridionale in -i.\nPer le parole che in latino erano neutre di terza declinazione il singolare termina -u mentre il plurale mantiene la -a latina come la parola osso: uossu, ossa.\nCi sono poi parole femminili che terminano sia al singolare che al plurale in -u come suoru (sorella) e viceversa parole maschili in -a: frata (fratello).\nGli aggettivi.\nGli aggettivi si declinano concordandoli col genere del nome a cui sono associati.\nIl superlativo si compone con l'avverbio \"assai\" pi\u00f9 l'aggettivo ma con la progressiva italianizzazione del dialetto non \u00e8 raro trovare anche la terminazione italiana -issimo.\nI verbi.\nPossiede un modo indicativo, un modo condizionale, gerundio, infinito e participio.\nPer quanto riguarda l'indicativo non esiste il tempo futuro e per esprimere azioni ed eventi avanti nel tempo si usa il tempo presente del modo indicativo, esistono due tempi passati uno corrispondente al perfetto latino con il quale ci si riferisce a qualsiasi evento passato e l'imperfetto con quale ci si riferisce ad azioni in corso nel passato. Vi sono anche i tempi composti che si formano con il verbo avere.\nPer dare l'idea di un'azione in corso nel passato o in corso fino al tempo presente si usa anche l'imperfetto del verbo essere con che e l'imperfetto del verbo: \"era chi jia, quandu..\" (Mentre andavo, ...), \"era chi mangiava quandu... (mentre mangiavo all'improvviso...)\".\nIl modo condizionale ha due tempi: il presente e il passato mentre il congiuntivo \u00e8 pressoch\u00e9 scomparso ed \u00e8 rimasto solo in espressioni idiomatiche tipo: \"dom'avissa che \u00e8 bieru!\" (Come se fosse vero!).\nQuindi per formare periodi ipotetici si usa l'imperfetto o il presente indicativo nella subordinata introdotta da \"si\" (in italiano: \"se\") e il condizionale presente o passato o nuovamente l'imperfetto indicativo nella reggente:\nIl modo infinito \u00e8 spesso sostituito con la forma \"u + presente indicativo\" oppure dalla forma \"mu/mi + presente indicativo\" :\nIl modo gerundio \u00e8 usato ormai come in italiano per esprimere azioni in corso:\nIl modo participio ha solo il tempo passato per formare i tempo composti.\nIl participio presente viene ricreato attraverso la formula: \"chidu chi...\" (quello che, colui il quale...)."}
{"id": "2081789", "revid": "834", "url": "https://it.wikipedia.org/wiki?curid=2081789", "title": "Gala Rizzato", "text": ""}
{"id": "2081790", "revid": "37723", "url": "https://it.wikipedia.org/wiki?curid=2081790", "title": "PPTT", "text": ""}
{"id": "2081800", "revid": "712828", "url": "https://it.wikipedia.org/wiki?curid=2081800", "title": "Dei della morte (Death Note)", "text": ""}
{"id": "2081815", "revid": "344646", "url": "https://it.wikipedia.org/wiki?curid=2081815", "title": "Riscaldamento globale", "text": "Il riscaldamento globale (talvolta detto riscaldamento climatico o surriscaldamento climatico) indica in climatologia il mutamento del clima terrestre sviluppatosi a partire dalla fine del XIX secolo e l'inizio del XX secolo e tuttora in corso, caratterizzato in generale dall'aumento della temperatura media globale e da fenomeni atmosferici a esso associati (es. incremento di fenomeni estremi legati al ciclo dell'acqua quali alluvioni, siccit\u00e0, desertificazione, scioglimento dei ghiacci, innalzamento degli oceani, e modifiche ai \"pattern\" di circolazione atmosferici con ondate di freddo, fenomeni ciclonici pi\u00f9 intensi ecc.). \nLe cause predominanti sono da ricercare nell'attivit\u00e0 umana, in ragione delle emissioni nell'atmosfera terrestre di crescenti quantit\u00e0 di gas serra (con conseguente incremento dell'effetto serra) e ad altri fattori imputabili sempre alle attivit\u00e0 umane; il protocollo di Kyoto, sottoscritto nel 1997 e che al novembre 2009 conta l'adesione di 187 Stati, vuole mirare alla riduzione di tali gas serra prodotti dall'uomo. \nL'Accordo di Parigi, sottoscritto a novembre 2015, impegna gli Stati partecipanti a mantenere l'aumento della temperatura globale \"ben al di sotto di 2 \u00b0C\" rispetto ai livelli pre-industriali.\nStoria.\nCronologia.\nLe principali tappe della comprensione scientifica del fenomeno del riscaldamento globale e del ruolo della CO2 sono le seguenti:\nDescrizione.\nVariazioni naturali.\nNel corso della storia della Terra si sono registrate diverse variazioni del clima che hanno condotto il pianeta ad attraversare diverse ere glaciali, alternate a periodi pi\u00f9 caldi detti ere interglaciali. Queste variazioni sono riconducibili principalmente a mutamenti periodici dell'assetto orbitale del nostro pianeta (cicli di Milankovi\u0107), con perturbazioni dovute all'andamento periodico dell'attivit\u00e0 solare e alle eruzioni vulcaniche (per emissione di CO2 e di polveri). Anche negli ultimi 2000 anni si \u00e8 assistito a variazioni naturali come il Periodo caldo romano, l'Optimum climatico medioevale e la Piccola era glaciale.\nRecente riscaldamento.\nPer riscaldamento globale s'intende invece un fenomeno di incremento delle temperature medie della superficie della Terra non riconducibile a cause naturali e riscontrato a partire dall'inizio del XX secolo. Secondo il quarto rapporto del Gruppo intergovernativo sul cambiamento climatico (IPCC) del 2007 la temperatura media della superficie terrestre \u00e8 aumentata di 0,7 \u00b1 0,2 \u00b0C durante il XX secolo. \nI dati delle serie storiche termiche in possesso degli scienziati indicano che il riscaldamento non \u00e8 uniforme in tutto il globo: \u00e8 maggiore sulla terraferma che sugli oceani. Inoltre, per via della maggiore distribuzione di terre emerse e relativa antropizzazione, \u00e8 pi\u00f9 accentuato nell'emisfero boreale che in quello australe e superiore a latitudini settentrionali piuttosto che a quelle medie e basse, la zone dell'Artide della Siberia e del Canada sono in forte riscaldamento, all'opposto la zona dell'Antartide \u00e8 in raffreddamento. \nL'aumento delle temperature sta causando importanti perdite di ghiaccio e l'aumento del livello del mare. Sono visibili anche conseguenze sulle strutture e intensit\u00e0 delle precipitazioni, con conseguenti modifiche nella posizione e nelle dimensioni dei deserti subtropicali. L'oscuramento globale, causato dall'incremento della concentrazione in atmosfera di aerosol, rilevato tra gli anni 1960 e 1980, bloccando i raggi del sole, avrebbe mitigato almeno in parte gli effetti del riscaldamento globale.\nIPCC.\nPer analizzare in modo accurato le variazioni del clima, le Nazioni Unite hanno costituito nel 1988 una Commissione Intergovernativa sul Cambiamento Climatico (IPCC) che raccoglie rappresentanti provenienti dalle nazioni aderenti alle Nazioni Unite. I rapporti dell'IPCC sono usciti in varie edizioni a partire dal 1991 e fanno da ponte tra la comunit\u00e0 scientifica e i decisori politici (attraverso il cosiddetto \"Summary for Policymakers\"). Secondo quanto riportato dalla commissione, la temperatura superficiale globale del pianeta sarebbe aumentata di 0,74 \u00b1 0,18\u00a0\u00b0C durante gli ultimi 100 anni, fino al 2005.\nStudio scientifico.\nLo studio scientifico del riscaldamento globale attuale da parte della comunit\u00e0 scientifica (climatologi IPCC) si fa attraverso due distinte procedure, appoggiandosi a metodologie proprie della statistica e della teoria della complessit\u00e0: da una parte si analizzano i dati scientifici misurabili significativi per la cosiddetta \"detection\" ovvero i parametri di riferimento delle sopraddette cause (temperatura dell'aria, temperatura degli oceani (SST), attivit\u00e0 solare, concentrazioni di gas serra) per verificare la tendenza nel lungo periodo che attesti l'avvenuto riscaldamento o meno (analisi delle serie storiche), dall'altra si utilizzano dei modelli climatici di simulazione che tengano conto pi\u00f9 o meno di tutti i fattori coinvolti nella regolazione del sistema climatico ovvero costruiti a partire dalla conoscenza dello stato dell'arte del funzionamento del clima tenendo conto delle leggi fisiche (es. irraggiamento) e dei vari processi di retroazione. Tali modelli, una volta costruiti, vengono validati sulla scorta dei dati climatici passati ovvero applicando il modello a tempi passati e verificando la bont\u00e0 o meno del clima simulato con quello effettivo passato.\nTali simulazioni consentono di evidenziare sia le cause del cambiamento climatico (\"attribution\") sia di operare prognosi future; le attribuzioni delle cause vengono effettuate tipicamente inserendo o togliendo forzanti energetici e verificando l'output del modello sulla scorta dei dati passati ovvero pesando i contributi di ciascun fattore antropico e naturale (in tal modo molte simulazioni hanno evidenziato che il forcing della CO2 risulterebbe indispensabile a ricreare i dati climatici del recente passato facendo da innesco a molti altri feedback positivi, risultando dunque causa prima del fenomeno); le proiezioni future vengono spesso chiamate \"scenari\" in quanto tengono conto di vari possibili livelli di concentrazione di anidride carbonica in funzione dello sviluppo economico dei vari Paesi della Terra.\nEffetti.\nAmbientali.\nLa NASA, con un breve video di 26 secondi, mostra l'evoluzione del riscaldamento globale negli ultimi 131 anni, evidenziando un'impennata delle temperature soprattutto negli ultimi due decenni. \nDesertificazione.\nUn aumento della temperatura media globale porterebbe avere aree delle medie latitudini pi\u00f9 soggette a fenomeni di desertificazione, in virt\u00f9 anche di assenza prolungata di precipitazioni atmosferiche per effetto di fenomeni siccitosi e ondate di caldo.\nInnalzamento del limite delle nevi perenni e scioglimento dei ghiacci.\nLa recessione o il ritiro dei ghiacciai dal 1850 \u00e8 il fenomeno idrogeologico per cui la superficie e lo spessore dei ghiacciai terrestri sono generalmente diminuiti rispetto ai valori che avevano nel 1850. Si tratta di un processo che ha influenza sulla disponibilit\u00e0 di acqua fresca per l'irrigazione e per uso domestico, sulle escursioni in montagna, su animali e piante che dipendono dalla fusione del ghiacciaio e, a lungo termine, anche sul livello degli oceani. Studiato dai glaciologi, la coincidenza del ritiro del ghiacciaio con l'aumento di gas serra atmosferici \u00e8 spesso citata a sostegno probatorio del riscaldamento globale. Le catene montuose di media latitudine come l'Himalaya, le Alpi, le Montagne Rocciose, la Catena delle Cascate e le Ande meridionali, non escluse le vette tropicali isolate come il Kilimangiaro in Africa, stanno mostrando i segni della pi\u00f9 grande perdita glaciale.\nIl riscaldamento sperimentato negli ultimi anni sta inoltre sciogliendo i ghiacci artici, tanto che l'ESA il 14 settembre 2008 ha annunciato la riapertura del celeberrimo passaggio a nord-ovest a settentrione del continente nord americano, per il discioglimento dei ghiacci. Si \u00e8 aperto inoltre anche il passaggio a nord-est (a settentrione della Russia) nel mare glaciale artico. Il primo precedente documentato risale al 1903 quando Roald Amundsen riusc\u00ec nell'impresa di traversare il passaggio a nord-ovest. Per il passaggio a nord-est si pu\u00f2 risalire al 1878 e alla spedizione del barone Adolf Erik Nordenskj\u00f6ld (epoche in cui i rompighiaccio moderni non erano ancora disponibili).\nNel settembre 2007 i ghiacci antartici hanno invece raggiunto la loro massima estensione (16,3 milioni di km\u00b2, leggermente superiore alla media) da quando si effettuano registrazioni (1978) sulla calotta glaciale dell'Antartico; viceversa, l'anno seguente, l'estensione \u00e8 stata fra le minori mai registrate.\nLa spedizione DAMOCLES (\"Developping Arctic Modelling and Observing Capabilities for Long-term Environmental Studies\") in ogni caso prevedeva la fusione totale della calotta artica prima del 2020. La marina americana ritiene che, sebbene vi siano delle significative incertezze, il consenso scientifico corrente sia tale per cui l'Artico sar\u00e0 quasi completamente privo di ghiaccio in estate a partire da un anno tra il 2030 e il 2040. Ritiene pertanto che potrebbe essere necessario incrementare le sue capacit\u00e0 operative in tale regione.\nInnalzamento, riscaldamento e acidificazione degli oceani.\nL'incremento di CO2 dovuto alle fonti fossili potrebbe essere amplificato dal conseguente riscaldamento degli oceani. Le acque marine contengono disciolta una grande quantit\u00e0 di CO2 e il riscaldamento dei mari potrebbe causarne l'emissione in atmosfera. Inoltre il riscaldamento dovuto all'aumento della temperatura potrebbe produrre una maggior evaporazione dei mari liberando in atmosfera ulteriori quantit\u00e0 di vapore acqueo, il principale gas serra, accrescendo ulteriormente la temperatura globale.\nLe proiezioni del modello climatico adottato dall'IPCC indicano che la temperatura media superficiale del pianeta si dovrebbe innalzare di circa 1,1\u00a0\u00b0C - 6,4\u00a0\u00b0C durante il XXI secolo. Questo intervallo di valori risulta dall'impiego di vari scenari sulle emissioni future di gas serra, assieme a diversi valori di sensibilit\u00e0 climatica. Bench\u00e9 molti studi riguardino l'andamento nel XXI secolo, il riscaldamento e l'innalzamento del livello dei mari potrebbero continuare per pi\u00f9 di un migliaio di anni, anche se i livelli di gas serra verranno stabilizzati. Il ritardo nel raggiungimento di un equilibrio sarebbe dovuto alla grande capacit\u00e0 termica degli oceani. Secondo alcuni studi la stasi delle temperature globali negli ultimi dieci anni (2000-2009) sarebbe imputabile proprio all'accumulo di calore da parte degli oceani per le loro elevate capacit\u00e0 termiche con conseguente riscaldamento anche degli strati sotto superficiali come alcune evidenze sperimentali sembrano confermare.\nNel mar Mediterraneo si assiste da alcuni anni a un ingresso di specie tropicali (tropicalizzazione del Mediterraneo), in molti casi lessepsiani ovvero penetrati dal mar Rosso attraverso il Canale di Suez; nei bacini pi\u00f9 settentrionali come quelli italiani si assiste invece a un aumento delle specie termofile meridionali prima presenti solo sulle coste nordafricane (meridionalizzazione del Mediterraneo): questi cambiamenti faunistici sono messi in relazione al riscaldamento climatico. Soprattutto nella parte orientale del Mediterraneo questi processi stanno avendo effetti consistenti sulle specie autoctone e si hanno esempi di gravi danni ecologici (come quello, molto noto, dell'invasione di \"Caulerpa taxifolia\" e \"Caulerpa racemosa\") anche lungo le coste italiane.\nOltre al rischio di inondazione di molte zone costiere del mondo, un altro effetto del riscaldamento globale \u00e8 l'acidificazione degli oceani ovvero la riduzione del pH degli oceani per effetto dell'aumento della CO2 nell'atmosfera e di conseguenza l'aumento della quantit\u00e0 disciolta in acqua. Infatti la CO2 disciolta in acqua forma acido carbonico, che ne aumenta l'acidit\u00e0. Si stima che il valore del pH all'inizio dell'era industriale fosse pari a 8,25 e che sia diminuito a 8,14 nel 2004, con proiezioni che prevedono un'ulteriore diminuzione del valore di una quantit\u00e0 variabile tra 0,14 e 0,5 per il 2100. Poich\u00e9 molti organismi ed ecosistemi sono in grado di adattarsi solo a uno stretto intervallo di valori del pH, \u00e8 stato ipotizzato un possibile evento di estinzione, che distruggerebbe la catena alimentare.\nCambiamenti nella circolazione atmosferica ed oceanica.\nUn effetto diretto intermedio sarebbe la modifica della circolazione atmosferica e dei suoi \"pattern\" (teleconnessioni atmosferiche) e un'accelerazione del ciclo dell'acqua a livello globale e una modifica \"in loco\" dei regimi di piovosit\u00e0. Alcuni effetti sull'ambiente sono, almeno in parte, gi\u00e0 attribuibili al riscaldamento del pianeta. Nel suo rapporto del 2001 l'IPCC suggerisce che il generale ritiro dei ghiacci continentali, l'arretramento della calotta polare artica, l'aumento del livello dei mari, in particolare in quelli con minori tassi di evaporazione, a causa dell'espansione termica e dello scioglimento dei ghiacci continentali oltre che dei ghiacciai montani, le modifiche nella distribuzione delle piogge e l'aumento nell'intensit\u00e0 e frequenza di eventi meteorologici estremi sono attribuibili in parte al riscaldamento globale.\nIl riscaldamento a livello meteorologico si sta manifestando e si manifester\u00e0 proprio attraverso un aumento della \"meridianizzazione\" della circolazione atmosferica, ovvero con una spiccata predisposizione verso scambi meridiani con conseguente aumento della frequenza e dell'intensit\u00e0 di eventi estremi quali alluvioni, siccit\u00e0, ondate di caldo e di gelo. L'IPCC sottolinea poi alcuni effetti, come l'aumento delle morti, degli esodi in massa e le perdite economiche, che potrebbero essere esacerbati dall'aumento della densit\u00e0 di popolazione in alcune regioni del globo, nonostante che il numero di vittime potrebbe essere mitigato per le conseguenze dei climi freddi.\nGli effetti del riscaldamento climatico potrebbero essere pi\u00f9 significativi se non vi fosse stata una relativa riduzione dell'irraggiamento solare dovuta all'inquinamento atmosferico cio\u00e8 al particolato atmosferico e ai solfati nel fenomeno noto come oscuramento globale. Paradossalmente, una riduzione dell'inquinamento (in particolare degli SOx e del particolato) potrebbe portare quindi a un aumento delle temperature globali superiore a quanto inizialmente ipotizzato.\nAumento di fenomeni atmosferici estremi.\nIn generale, oltre allo scioglimento dei ghiacci nei ghiacciai e nelle calotte polari con conseguente innalzamento del livello dei mari e riduzione delle terre emerse, un aumento della temperatura significa un aumento dell'energia presente nell'atmosfera e quindi eventi meteorologici estremi (quali cicloni, alluvioni, siccit\u00e0, ondate di caldo e di gelo, ecc.) di maggior numero con una maggior violenza; l'alterazione chimica dell'atmosfera causa un'alterazione chimica di tutti gli ecosistemi. Risulta tuttavia tuttora molto difficile prevedere come realmente influir\u00e0 sul sistema pianeta l'attuale riscaldamento globale. Il clima globale \u00e8 un sistema non lineare multifattoriale, per cui la climatologia pu\u00f2 stabilire delle tendenze, ma non eventi di dettaglio a breve periodo tipici invece delle analisi meteorologiche.\nSecondo gli studiosi, a livello meteorologico, ovvero a scale temporali stagionali e inferiori, un'atmosfera pi\u00f9 energetica provocherebbe un'accelerazione del ciclo dell'acqua e maggiori scambi d'aria lungo i meridiani (forti ondulazioni dell'onda di Rossby) con un aumento dei fenomeni estremi associati (alluvioni, nubifragi, uragani, siccit\u00e0, ondate di caldo, ondate di freddo, ecc.), con forti ripercussioni sulle colture agricole e in generale sulle aree antropizzate e no.\nIl quarto rapporto dell'IPCC del 2007 riporta alcuni dati sull'incremento nell'intensit\u00e0 dei cicloni tropicali nell'oceano Atlantico settentrionale a partire dal 1970, correlato all'aumento delle temperature superficiali del mare, ma le previsioni a lungo termine sono complicate dalla qualit\u00e0 dei dati antecedenti l'inizio delle osservazioni satellitari. Il rapporto stesso afferma inoltre che non esiste un andamento chiaro nel numero annuale dei cicloni tropicali nel mondo. Altri effetti paventati dall'IPCC comprendono l'innalzamento del livello dei mari di 180 \u2014 nel 2090-2100 rispetto ai valori del periodo 1980-1999, ripercussioni sull'agricoltura, rallentamenti nella corrente nord-atlantica causati dalla diminuzione della salinit\u00e0 dell'oceano Atlantico (dovuta allo scioglimento dei ghiacci), riduzioni dello strato di ozono, aumento nell'intensit\u00e0 di eventi meteorologici estremi, acidificazione degli oceani e la diffusione di malattie come la malaria e la dengue.\nUno studio prevede che di un campione di 1\u00a0103 specie di piante e animali, dal 18% al 35% si estingueranno per il 2050, in base ai futuri mutamenti climatici. Tuttavia, pochi studi hanno documentato una relazione diretta tra l'estinzione di specie e i mutamenti climatici e uno studio suggerisce che il tasso di estinzione \u00e8 ancora incerto.\nEconomici.\nAlcuni economisti hanno cercato di stimare i costi economici aggregati netti dei danni causati dai mutamenti climatici. Tali stime sono lontane dal presentare conclusioni definitive: su circa un centinaio di stime, i valori variano da 10 $ per tonnellata di carbonio (3 dollari per tonnellata di anidride carbonica) fino a 350 dollari (95 dollari per tonnellata di anidride carbonica), con una media di 43 dollari per tonnellata di carbonio (12 dollari per tonnellata di anidride carbonica).\nLo \"Stern Review\", un rapporto molto pubblicizzato sull'impatto economico potenziale, ha ipotizzato una riduzione del PIL globale di un punto percentuale a causa degli eventi meteorologici estremi e nello scenario peggiore la riduzione del 20% dei consumi globali pro capite. La metodologia e le conclusioni di questa pubblicazione sono state criticate da molti economisti., mentre altri hanno accolto favorevolmente il tentativo di quantificare il rischio economico.\nGli studi preliminari suggeriscono che i costi e i benefici della mitigazione del fenomeno di riscaldamento globale sono a grandi linee attorno alla stessa cifra. In base al programma ambientale delle Nazioni Unite (\"United Nations Environment Programme\" - \"UNEP\"), i settori economici che dovranno affrontare con maggiore probabilit\u00e0 gli effetti avversi del cambiamento climatico includono le banche, l'agricoltura e i trasporti. Le nazioni in via di sviluppo che sono dipendenti dall'agricoltura saranno particolarmente colpite.\nSociali.\nI climatologi mettono in guardia dalla possibile influenza del riscaldamento climatico sulla stabilit\u00e0 dei popoli, con possibile incremento delle emigrazioni di massa dal Paesi del Sud del Mondo verso i paesi del mondo occidentale in virt\u00f9 del peggioramento della loro qualit\u00e0 della vita.\nSanitari.\nL'aumento di temperatura alle medie e alte latitudini potrebbe favorire la diffusione di malattie di origine tropicali come malaria e altre malattie portate da insetti (es. zanzare, zecche, ecc.) in particolare in concomitanza con le ondate di calore.\nSecondo un articolo pubblicato sulla rivista medica \"Lancet\" nel 2021, il riscaldamento globale ha un impatto negativo sulla salute umana a causa dell'aumento degli eventi meterologici estremi e indirettamente per l'effetto negativo che ha sulla produzione di cibo; sono ritenuti particolarmente vulnerabili coloro che svolgono per lavoro attivit\u00e0 all'aperto.\nCause.\nI cambiamenti recenti del clima sono stati analizzati pi\u00f9 in dettaglio solo a partire dagli ultimi cinquanta anni, cio\u00e8 da quando le attivit\u00e0 umane sono cresciute esponenzialmente ed \u00e8 diventata possibile l'osservazione dell'alta troposfera. Tutti i principali fattori ai quali \u00e8 attribuito il cambiamento climatico sono legati alle attivit\u00e0 dell'uomo. In particolare questi sono:\nUn rapporto del Gruppo intergovernativo sul cambiamento climatico conferma la certezza che l'aumento di CO2, metano (CH4) e protossido di azoto (N2O) nell'atmosfera durante l'era industriale sia il risultato delle attivit\u00e0 umane; conferma anche che le attivit\u00e0 umane sono il principale motore di molti cambiamenti osservati nell'atmosfera, nell'oceano, nella criosfera e nella biosfera. Il riscaldamento interessa sia l'oceano sia l'atmosfera.\nGas serra e incremento dell'effetto serra.\nL'effetto serra \u00e8 l'insieme dei meccanismi che rende la temperatura superficiale di un pianeta superiore a quella che si avrebbe per puro equilibrio radiativo, calcolato secondo la legge di Stefan-Boltzmann. Tale concetto \u00e8 stato proposto per la prima volta da Joseph Fourier nel 1827 ed \u00e8 stato studiato poi da Svante Arrhenius nel 1896. L'effetto serra \u00e8 un fenomeno naturale, che produce sulla superficie terrestre un aumento di temperatura di circa 33\u00a0\u00b0C (dato calcolato considerando la temperatura media terrestre nel 1850). I principali gas serra sono: il vapore acqueo, responsabile dell'effetto serra in una percentuale variabile tra il 36\u201370%; l'anidride carbonica (CO2), che incide per il 9-26%; il metano (CH4), che incide per il 4-9%; l'ozono (O3), che incide tra il 3-7%.\nL'attivit\u00e0 dell'uomo, gi\u00e0 dalla rivoluzione industriale, ha incrementato l'ammontare di gas serra nell'atmosfera modificando l'equilibrio radiativo e la partizione energetica superficiale (atmosfera radiativa-convettiva). La concentrazione di CO2 e metano ha subito un incremento rispettivamente del 36% e del 148% dal 1750. Queste concentrazioni sono tra le pi\u00f9 alte degli ultimi anni, periodo che \u00e8 misurabile in base ai dati estratti da carotaggi nel ghiaccio. Tale incremento di circa 2 ppm all'anno \u00e8 legato principalmente all'uso di combustibili fossili che durante il periodo carbonifero (tra 345 e 280 milioni di anni fa) avevano \"fissato\" la CO2 nel sottosuolo, trasformandola dalla forma gassosa a quella solida o liquida di petrolio, carbone o gas naturale. Negli ultimi 150-200 anni, a partire dalla rivoluzione industriale, la combustione dei giacimenti fossili ha invertito il processo avvenuto durante il periodo carbonifero liberando grandi quantit\u00e0 di anidride carbonica (circa 27 miliardi di tonnellate all'anno).\nSecondo le stime, il pianeta riuscirebbe oggi a riassorbire, mediante la fotosintesi clorofilliana e l'azione delle alghe degli oceani, meno della met\u00e0 di tali emissioni, anche a causa della deforestazione. Alcuni indizi di carattere geologico indicano che gli attuali valori di CO2 sono pi\u00f9 alti di quelli di 20 milioni di anni fa. Il bruciare i combustibili fossili ha prodotto circa 3/4 dell'incremento di anidride carbonica negli ultimi venti anni. La restante parte di incremento \u00e8 largamente dovuta all'uso che l'uomo ha fatto della superficie terrestre (ad es. la deforestazione). L'attivit\u00e0 umana ha infatti ridotto la biomassa vegetale in grado di assorbire la CO2 fin dalla rivoluzione agricola neolitica, trasformando i boschi in campi o citt\u00e0. Oggi la deforestazione (in particolare in Amazzonia) continua ad aumentare e aggrava ulteriormente la situazione. A contribuire ulteriormente vi \u00e8 la maggior produzione di metano dovuto a fermentazione, tipico dell'allevamento anch'esso cresciuto in modo significativo e delle colture a sommersione (ad esempio il riso).\nUn comitato di esperti delle Nazioni Unite (Gruppo intergovernativo sul cambiamento climatico) ha rilevato come l'attuale riscaldamento non pu\u00f2 essere spiegato se non attribuendo un ruolo significativo anche a questo aumento di concentrazione di CO2 nell'atmosfera (c.d. riscaldamento globale antropico).\nNell'arco degli ultimi tre decenni del XX secolo, la crescita del PIL \"pro capite\" e la crescita della popolazione sono stati i volani dell'aumento dell'emissione di gas serra.\nAlla luce di questi studi sono stati creati degli strumenti per prevedere gli scenari futuri. Gli \"Special Report on Emissions Scenarios\" redatti dall'IPCC disegnano il possibile scenario per il 2100: la concentrazione di CO2 in atmosfera potrebbe variare tra i 541 e i 970 ppm. Questo significa un incremento del 90-250% di concentrazione di anidride carbonica rispetto al 1750. Le riserve di combustibile fossile sono sufficienti per raggiungere questi livelli e andare anche oltre nel 2100.\nLa distruzione dell'ozono presente nella stratosfera a causa dei clorofluorocarburi \u00e8 altres\u00ec menzionata in relazione al riscaldamento globale. Tuttavia il legame non \u00e8 cos\u00ec forte poich\u00e9 la riduzione della fascia di ozono ha effetti raffreddanti. L'ozono presente nella troposfera (cio\u00e8 la parte pi\u00f9 bassa dell'atmosfera terrestre) contribuisce invece al riscaldamento della superficie della Terra.\nAnidride carbonica (CO2).\nL'anidride carbonica \u00e8 responsabile per il 9% / 26% dell'effetto serra e interagisce con l'atmosfera per cause naturali e antropiche: i serbatoi naturali della CO2 sono gli oceani (che contengono il 78% della CO2), i sedimenti fossili (22%), la biosfera terrestre (6%), l'atmosfera (1%). Esempio tipico di dati relativi mostrati sull'andamento della CO2 sono quelli dell'osservatorio del Mauna Loa alle Hawaii. Gran parte dell'anidride carbonica degli ecosistemi viene immessa in atmosfera. Un certo numero di organismi hanno la capacit\u00e0 di assimilare la CO2 atmosferica. Il carbonio, grazie alla fotosintesi delle piante, che combina l'anidride carbonica e l'acqua in presenza di energia solare, entra nei composti organici e quindi nella catena alimentare, ritornando infine in atmosfera attraverso la respirazione. Si possono individuare delle variazioni annuali della concentrazione di CO2 atmosferica: durante l'inverno si registra un aumento di concentrazione dovuto al fatto che nelle piante a foglia caduca prevale la respirazione; durante l'estate invece la concentrazione di CO2 atmosferica diminuisce per l'aumento complessivo della fotosintesi ovvero la fase attiva di accumulo di carbonio.\nGli oceani hanno un ruolo fondamentale nel bilancio del carbonio: costituiscono una vera e propria riserva di carbonio sotto forma di ione bicarbonato e contengono quantit\u00e0 enormi di CO2, fino al 79% di quella naturale. Gli oceani possono rilasciare o assorbire CO2 in quanto questa \u00e8 solubile in acqua. L'incremento di temperatura dell'acqua diminuisce la solubilit\u00e0 del biossido di carbonio, pertanto l'aumento della temperatura degli oceani sposta CO2 dal mare all'atmosfera. Gli oceani, assorbendo la CO2 atmosferica, tendono a mantenere pi\u00f9 stabile la sua concentrazione nell'atmosfera; se invece la concentrazione nell'atmosfera tende ad abbassarsi, gli oceani possono liberare anidride carbonica fungendo cos\u00ec da riequilibratori o \"feedback\". Questo bilancio naturale tra emissioni da parte della biosfera e assorbimento da parte degli oceani, in assenza di attivit\u00e0 antropica e in prima approssimazione, \u00e8 sempre in pareggio. Esso coinvolge valori di emissioni e assorbimenti maggiori rispetto alle emissioni antropiche. Tuttavia, per quanto piccole rispetto al totale, le emissioni antropiche sono sufficienti a squilibrare l'intero sistema.\nL'anidride carbonica si va cos\u00ec accumulando nell'atmosfera in quanto i processi di assorbimento da parte dello strato rimescolato dell'oceano non riescono a compensare l'aumento del flusso di carbonio entrante in atmosfera. Le emissioni legate all'attivit\u00e0 umana sono dovute \"in primis\" all'uso di energia fossile come petrolio, carbone e gas naturale; la restante parte \u00e8 dovuta a fenomeni di deforestazione e cambiamenti d'uso delle superfici agricole. Il contributo della deforestazione \u00e8 peraltro molto incerto e oggi al centro di molti dibattiti: le stime indicano valori compresi tra un minimo di 0,6 e un massimo di 2 miliardi di tonnellate di carbonio all'anno (rispettivamente 2,2 e 7,3 miliardi di tonnellate di CO2). Per quanto concerne la persistenza media in anni della CO2 in atmosfera, l'IPCC considera un intervallo compreso tra i 50 e i 200 anni, in dipendenza sostanzialmente dal mezzo di assorbimento. L'anidride carbonica nell'atmosfera \u00e8 aumentata di circa il 25% dal 1960 a oggi: la stazione di rilevazione di Mauna Loa (Hawaii) ha registrato in tale periodo una variazione da 320 ppm (1960) a 400 ppm (2014).\nVapore acqueo (H2O).\nIl principale gas a effetto serra \u00e8 il vapore acqueo (H2O), responsabile di un intervallo che va dal 36 al 70% dell'effetto serra base o naturale. Nell'atmosfera, le molecole di acqua catturano il calore irradiato dalla superficie terrestre diramandolo in tutte le direzioni, riscaldando cos\u00ec la superficie della Terra prima di essere irradiato nuovamente nello spazio. Il vapore acqueo atmosferico \u00e8 parte del ciclo idrologico, un sistema chiuso di circolazione dell'acqua dagli oceani e dai continenti verso l'atmosfera in un ciclo continuo di evaporazione, traspirazione, condensazione e precipitazione. Tuttavia l'aria calda pu\u00f2 assorbire molta pi\u00f9 umidit\u00e0 e di conseguenza le temperature in aumento intensificano ulteriormente l'aumento di vapore acqueo in atmosfera e quindi il cambiamento climatico in quello che a livello teorico \u00e8 chiamato \"effetto serra a valanga\".\nMetano (CH4).\nIl metano (CH4) \u00e8 considerato responsabile dell'effetto serra per circa il 18%, essendo infatti la sua capacit\u00e0 nel trattenere il calore 21 volte maggiore rispetto a quella dell'anidride carbonica. La sua concentrazione atmosferica media sta aumentando con un tasso medio annuo valutato tra l'1,1% e l'1,4%. Il metano \u00e8 il prodotto della degradazione di materiale organico in ambiente anaerobico. Le principali fonti di metano sono i terreni paludosi (25-170 Tg annui; 1 Tg o teragrammo = 1012 grammi, ossia 1 milione di tonnellate), le risaie (40-179 Tg), la fermentazione del concime organico (40-110 Tg), la combustione della biomassa (30-110 Tg), la produzione e la distribuzione di gas naturale (20-50 Tg), l'estrazione del carbone (10-40 Tg), le termiti (5-45 Tg) e non ultimo lo scioglimento del \"permafrost\" con emissioni non ancora quantificate. \u00c8 da rilevare il forte aumento delle emissioni di metano anche da parte delle discariche; inoltre si \u00e8 avuto un aumento delle emissioni provenienti dal settore energetico e una diminuzione di quelle del settore agricolo.\nRetroazioni.\nQuando una tendenza al riscaldamento provoca effetti che inducono ulteriore riscaldamento si parla di retroazione positiva, mentre quando gli effetti producono raffreddamento si parla di retroazione negativa. La principale retroazione positiva nel sistema climatico comprende il vapore acqueo, mentre la principale retroazione negativa \u00e8 costituita dall'effetto della temperatura sulle emissioni di radiazione infrarossa: all'aumentare della temperatura di un corpo, la radiazione emessa aumenta in proporzione alla potenza quarta della sua temperatura assoluta (legge di Stefan-Boltzmann). Questo effetto fornisce una potente retroazione negativa che stabilizza il sistema climatico nel tempo.\nGhiacci-albedo-ghiacci.\nUn altro importante processo a retroazione \u00e8 costituito dall'albedo del ghiaccio: quando la temperatura globale aumenta, i ghiacci polari si sciolgono a un tasso superiore. Sia la superficie emersa sia le acque riflettono meno la luce solare rispetto al ghiaccio, quindi la assorbono maggiormente. Per questo motivo aumenta il riscaldamento globale, che incrementa lo scioglimento dei ghiacci facendo continuare il processo.\nPermafrost e metano.\nIl riscaldamento \u00e8 anche un fattore scatenante per il rilascio di metano da varie sorgenti presenti sia sulla terre emerse sia sui fondali oceanici. Il disgelo del \"permafrost\", come nelle torbiere ghiacciate in Siberia, crea una retroazione positiva a causa del rilascio di anidride carbonica (CO2) e metano (CH4). \nOceani e correnti marine.\nCon il riscaldamento degli oceani si prevede inoltre un \"feedback\" positivo sulla concentrazione di CO2 in atmosfera a causa della diminuzione della capacit\u00e0 di assorbimento diretto per solubilit\u00e0 e anche da parte degli ecosistemi oceanici. Infatti il livello mesopelagico (situato a una profondit\u00e0 compresa tra e ) subisce una riduzione delle quantit\u00e0 di nutrienti che limitano la crescita delle diatomee in favore dello sviluppo del fitoplancton. Quest'ultimo \u00e8 una pompa biologica del carbonio meno potente rispetto alle diatomee.\nInfine un altro \"feedback\" climatico molto discusso \u00e8 quello delle correnti oceaniche: lo scioglimento dei ghiacci polari dovuto al riscaldamento globale porterebbe a un'alterazione della circolazione termoalina e a una conseguente alterazione del cosiddetto Nastro Trasportatore Oceanico, in particolare del ramo superficiale nord-atlantico ovvero la Corrente del Golfo, con effetto di raffreddamento sull'emisfero settentrionale, in particolare sul continente europeo, contrastando, annullando o addirittura invertendo la tendenza al riscaldamento degli ultimi decenni.\nDeforestazione e incendi boschivi.\nAnche la riduzione a livello globale della superficie forestale ha un impatto sul riscaldamento globale in quanto diminuisce la capacit\u00e0 della biosfera di assorbire la CO2 incrementandone dunque la concentrazione in atmosfera e con essa l'effetto serra.\nVapore acqueo e nubi.\nUno degli effetti a retroazione positiva invece \u00e8 in relazione con l'evaporazione dell'acqua: se l'atmosfera \u00e8 riscaldata, la pressione di saturazione del vapore aumenta e con essa aumenta la quantit\u00e0 di vapore acqueo nell'atmosfera; poich\u00e9 esso \u00e8 un gas serra, il suo aumento rende l'atmosfera ancora pi\u00f9 calda, e di conseguenza si ha una maggiore produzione di vapore acqueo; questo processo continua fino a quando un altro fattore interviene per interrompere la retroazione. Il risultato \u00e8 un effetto serra molto pi\u00f9 grande di quello dovuto alla sola CO2, anche se l'umidit\u00e0 relativa dell'aria rimane quasi costante.\nGli effetti di retroazione dovuti alle nuvole sono invece attualmente un campo di ricerca: viste dal basso, le nuvole emettono radiazione infrarossa verso la superficie, esercitando un effetto di riscaldamento; viste dall'alto, le nuvole riflettono la luce solare ed emettono radiazione verso lo spazio, con effetto opposto. La combinazione di questi effetti risulta in un raffreddamento o in un riscaldamento netto a seconda del tipo e dell'altezza delle nuvole: ricerche degli anni 2000 indicano che le nubi alte e stratiformi (es. cirri) riscaldano, mentre le nubi basse e cumoliformi (cumuli e nembostrati) raffreddano. Queste caratteristiche sono difficili da includere nei modelli climatici, in parte a causa della piccola estensione delle stesse nei modelli simulativi.\nUn effetto pi\u00f9 sottile \u00e8 costituito dai cambiamenti nel gradiente adiabatico mentre l'atmosfera si scalda. La temperatura atmosferica diminuisce con l'aumentare dell'altezza nella troposfera. Poich\u00e9 l'emissione di radiazione infrarossa \u00e8 legata alla quarta potenza del valore della temperatura (Legge di Stefan-Boltzmann), la radiazione emessa dall'atmosfera superiore \u00e8 minore rispetto a quella emessa dall'atmosfera inferiore. La maggior parte della radiazione emessa dall'atmosfera superiore viene irradiata verso lo spazio mentre quella dell'atmosfera inferiore viene riassorbita dalla superficie o dall'atmosfera. Quindi l'intensit\u00e0 dell'effetto serra dipende da quanto la temperatura decresce con l'altezza: se essa \u00e8 superiore, l'effetto serra sar\u00e0 pi\u00f9 intenso, mentre se \u00e8 inferiore l'effetto sar\u00e0 pi\u00f9 debole.\nAttivit\u00e0 solare e altri fattori cosmici.\nVariazioni nelle emissioni solari sono state concausa, in passato, dei cambiamenti climatici. Gli effetti sul clima dei cambiamenti delle emissioni solari negli ultimi decenni sono piccoli, cos\u00ec come suggerito, d'altro canto, da diversi studi.\nGas serra e raggi solari incidono sulle temperature in modo diverso. Sebbene entrambi tendano a riscaldare la superficie terrestre e l'immediata porzione di troposfera che poggia su di essa, l'incremento dell'attivit\u00e0 solare dovrebbe riscaldare la stratosfera mentre i gas serra la dovrebbero raffreddare. Le osservazioni della stratosfera mostrano come la sua temperatura si \u00e8 andata abbassando a partire dal 1979, da quando \u00e8 possibile la misurazione della stessa tramite i satelliti. Le stesse radiosonde, usate prima dei satelliti, mostrano un raffreddamento della stratosfera a partire dal 1958, sebbene vi siano alcuni dubbi sulle prime misurazioni effettuate con questi dispositivi.\nUn'ipotesi correlata, proposta da Henrik Svensmark, \u00e8 che l'attivit\u00e0 magnetica del Sole devii i raggi cosmici che possono cos\u00ec influenzare la formazione di nubi di condensa e causare quindi degli effetti sul clima. Altre ricerche invece non rilevano legami tra il riscaldamento climatico e i raggi cosmici. L'influenza dei raggi cosmici sulle nubi ha tuttavia un'incidenza cento volte pi\u00f9 bassa di quella necessaria a spiegare i cambiamenti osservati nelle masse nuvolose o per contribuire significativamente al riscaldamento climatico.\nDibattito scientifico.\nControversia sul riscaldamento globale.\nPer controversia sul riscaldamento globale si intende una disputa riguardante le cause, la natura e le conseguenze dell'attuale riscaldamento globale. \nQueste controversie appaiono tuttavia molto pi\u00f9 vigorose a livello mediatico che non all'interno della comunit\u00e0 scientifica stessa, concorde sul fatto che questo sia di fatto causato dall'attivit\u00e0 antropica grazie agli studi condotti \"in primis\" dall'IPCC.\nPosizione dell'IPCC.\nL'IPCC ha concluso nei suoi \"studi di attribuzione\" delle cause (primo, secondo, terzo, quarto, quinto e sesto rapporto) (peso di ciascun contributo, antropico e naturale) che \u00abla maggior parte dell'incremento osservato delle temperature medie globali a partire dalla met\u00e0 del XX secolo \u00e8 molto probabilmente da attribuire all'incremento osservato delle concentrazioni di gas serra antropogenici\u00bb attraverso un aumento dell'effetto serra; viceversa i fenomeni naturali come le fluttuazioni solari e l'attivit\u00e0 vulcanica hanno contribuito marginalmente al riscaldamento nell'arco di tempo che intercorre tra il periodo pre-industriale e il 1950 e hanno causato un lieve effetto di raffreddamento nel periodo dal 1950 all'ultimo decennio del XX secolo.\nL'incremento medio globale sarebbe dunque attribuibile all'aumento della concentrazione atmosferica dei gas serra, in particolare dell'anidride carbonica, quindi una conseguenza dell'attivit\u00e0 umana, in particolare della generazione di energia per mezzo di combustibili fossili e della deforestazione, che genera a sua volta un incremento dei gas serra, essendo la comunit\u00e0 scientifica concorde nel ritenere che la causa del riscaldamento globale sia appunto di origine antropica.\nQueste conclusioni sono state supportate da almeno 30 associazioni e accademie scientifiche, tra cui tutte le accademie nazionali della scienza dei paesi del G8.\nLe conclusioni raggiunte dall'IPCC sono basate anche da un'analisi di oltre 928 pubblicazioni scientifiche dal 1993 al 2007, in cui si osserva che il 75% degli articoli accetta, esplicitamente o implicitamente, la tesi scientifica del contributo antropico al riscaldamento, mentre il restante 25% degli articoli copre unicamente metodologie o paleoclimatologia per cui non esprime opinioni in merito.\nScenari futuri.\nI rapporti dell'IPCC suggeriscono che durante il XXI secolo la temperatura media della Terra potrebbe aumentare ulteriormente rispetto ai valori attuali, da 1,1 a 6,4\u00a0\u00b0C in pi\u00f9, a seconda del modello climatico utilizzato e dello scenario di emissione di gas serra ipotizzato. La maggioranza dei modelli previsionali prevede che il riscaldamento sar\u00e0 maggiore nella zona artica e comporter\u00e0 una riduzione dei ghiacciai, del \"permafrost\" e dei mari ghiacciati, con possibili modifiche alla rete biologica e all'agricoltura. Il riscaldamento climatico avr\u00e0 effetti diversi da regione a regione e le sue influenze a livello locale sono comunque molto difficili da prevedere. Come risultato dell'incremento in atmosfera del diossido di carbonio gli oceani potrebbero diventare pi\u00f9 acidi. I modelli negli anni 2000 e a seguire, oltre ad un progressivo aumento della temperatura media globale, prevedono anche un incremento del ciclo dell'acqua con aumento di fenomeni estremi ovvero siccit\u00e0 e alluvioni.\nConsiderazioni finali.\nIn generale com'\u00e8 noto dalla teoria dei sistemi dinamici tutti i sistemi fisici, compreso dunque il sistema climatico, se sottoposti a un \"forcing\" energetico o perturbativo costante nel tempo tendono all'equilibrio dopo un'iniziale fase di \"transizione di stato\"; per effetto dell'attuale riscaldamento globale anche il sistema climatico, a parit\u00e0 di concentrazione di gas serra in atmosfera, trover\u00e0 dunque un nuovo equilibrio (in questo caso equilibrio termico e precipitativo) come accaduto con altri mutamenti climatici nel passato. \nQuesto nuovo equilibrio sembra per\u00f2 del tutto incompatibile con la societ\u00e0 attuale e gli stili di vita della popolazione occidentale, con il modello di sviluppo dell'economia di mercato basato prevalentemente sul consumo di combustibili fossili e la trasformazione sempre pi\u00f9 intensiva di risorse naturali per alimentare il PIL delle economie nazionali. \nIn assenza di contromisure adeguate, tra gli effetti appare dunque inevitabile un aumento costante di CO2 in atmosfera con un forcing energetico crescente e dunque con un effetto serra via via crescente e scenari futuri peggiori in termini di qualit\u00e0 della vita, disastri naturali, migrazioni di massa, assestamento o diminuzione dell'incremento demografico, mettendo a rischio la sopravvivenza di molte specie viventi della biosfera, compreso l'uomo, fino anche al caso limite di estinzioni di massa.\nDibattito politico.\nIl graduale incremento dei dati scientifici disponibili sul riscaldamento globale ha alimentato a partire dagli anni settanta un crescente dibattito politico che ha poi incominciato a considerare tra le sue priorit\u00e0 anche il contenimento delle emissioni dei gas serra e l'utilizzo di fonti energetiche alternative e rinnovabili.\nNel 2007 alcune organizzazioni internazionali hanno riconosciuto l'importanza della sensibilizzazione sul riscaldamento globale in atto nel nostro pianeta. Per la prima volta l'orologio dell'apocalisse \u00e8 stato modificato con una motivazione non inerente esclusivamente il pericolo nucleare, ma anche sul mutamento climatico. Il premio Nobel per la pace \u00e8 stato assegnato al Comitato intergovernativo sul cambiamento climatico e ad Al Gore, quest'ultimo ha organizzato il Live Earth e girato \"Una scomoda verit\u00e0\", film che ha ricevuto il premio Oscar al miglior documentario, anche se recentemente ha ricevuto molte critiche circa la sua attendibilit\u00e0 scientifica e la reale fondatezza di previsioni eccessivamente catastrofistiche, tanto da generare un climategate, anche se poi si \u00e8 concluso con un nulla di fatto.\nA livello globale non tutti i governi sono concordi nel contrastare il riscaldamento globale in quanto con la riduzione delle emissioni di CO2 \u00e8 in gioco la crescita economica dei paesi emergenti (in particolare BRICS). In particolare il premier russo Vladimir Putin ha dichiarato che temperature pi\u00f9 elevate in Russia, dove il riscaldamento globale \u00e8 pi\u00f9 accelerato, sarebbe utile per contrastare il clima rigido e favorire lo sviluppo della zona artica.\nAnche a livello europeo il riscaldamento climatico \u00e8 diventata una priorit\u00e0. Per la fine del 2008 erano attese una serie di misure legislative volte a ridurre i gas a effetto serra del 20%. Nel dicembre 2009 si \u00e8 svolto il Vertice di Copenaghen, dove per la prima volta nella storia si \u00e8 tentato di raggiungere, fra enormi difficolt\u00e0, un punto di vista comune fra la maggior parte degli stati mondiali. Tuttavia secondo molti osservatori questo accordo, che di fatto riguarda Stati Uniti, Cina, India, Sudafrica e Brasile, dandosi degli obiettivi di massima (fra cui tentare di limitare a 2\u00a0\u00b0C l'aumento della temperatura globale media), ma non vincolanti, \u00e8 solamente un primo passo cui dovranno seguirne altri affinch\u00e9 abbia una ragionevole efficacia.\nNel 2015 tutti i paesi delle Nazioni Unite hanno negoziato l'Accordo di Parigi, che mira a contenere l'aumento della temperatura media globale al di sotto della soglia di oltre i livelli pre-industriali e di limitare tale incremento a , poich\u00e9 questo ridurrebbe sostanzialmente i rischi e gli effetti dei cambiamenti climatici. Il contenuto dell'accordo \u00e8 stato negoziato dai rappresentanti di 196 stati alla XXI Conferenza delle Parti dell'UNFCCC. L'accordo ha sostituito il protocollo di Kyoto. A differenza di Kyoto, durante l'accordo di Parigi non \u00e8 stato fissato nessun patto vincolante sulle emissioni. Invece \u00e8 stata resa vincolante la procedura di stabilire regolarmente obiettivi sempre pi\u00f9 ambiziosi e di rivalutare questi obiettivi ogni cinque anni. L'accordo ha ribadito che i paesi in via di sviluppo devono essere sostenuti finanziariamente. Nel novembre 2018 195 membri dell'UNFCCC hanno firmato l'accordo e 184 hanno deciso di farne parte.\nMisure correttive.\nIl consenso scientifico attorno al riscaldamento globale e le previsioni di aumento delle temperature hanno convinto vari paesi, aziende e individui ad adottare delle misure per cercare di limitare questo fenomeno. Le contromisure correttive pi\u00f9 immediate si articolano intorno alla riduzione della concentrazione di CO2 nell'atmosfera come effetto mitigatore attuabile attraverso varie possibili azioni:\nMolti gruppi ambientalisti incoraggiano inoltre linee di condotta per i consumatori, ed \u00e8 stato suggerito l'impiego di quote sulla produzione mondiale di combustibili fossili, indicandoli come una fonte diretta di emissioni di CO2. \u00c8 stata altres\u00ec suggerita una tassa sulle emissioni di carbonio che eviterebbe l'imposizione di un sistema di quote sulle emissioni (quote che potrebbero essere allocate su base individuale o nazionale, e potrebbero essere commerciate tra i vari beneficiari). Una tassa sulle emissioni \u00e8 in vigore in Danimarca dal 1990 e ha portato alla riduzione delle emissioni del 15% dal 1990 al 2008.\nSono attualmente in progetto delle misure per ridurre le emissioni causate dalla deforestazione, specialmente nei paesi in via di sviluppo. In un tentativo di adattarsi al riscaldamento globale, \u00e8 stato anche proposto di sviluppare delle metodologie di controllo meteorologico. Sono allo studio anche progetti di geoingegneria pi\u00f9 ambiziosi ma che potrebbero avere degli effetti imprevisti, quali per esempio il rilascio su scala massiccia di solfati nell'atmosfera che dovrebbero ridurre l'irraggiamento solare oscurando leggermente il cielo. Sempre per mitigare il riscaldamento globale, \u00e8 stato proposto di introdurre nuove leggi che obblighino a costruire case pi\u00f9 efficienti dal punto di vista energetico.\nProtocollo di Ky\u014dto.\nIl principale accordo internazionale per il controllo del riscaldamento globale \u00e8 il Protocollo di Ky\u014dto, un emendamento allo \"United Nations Framework Convention on Climate Change\" negoziato nel 1997. Il Protocollo copre 180 nazioni globalmente e pi\u00f9 del 55% delle emissioni di gas serra globali. Fu messo in atto il 16 febbraio 2005. Solo gli Stati Uniti e il Kazakistan non hanno ratificato il trattato.\nIl Presidente degli Stati Uniti George W. Bush ha contestato il Protocollo di Ky\u014dto giudicandolo ingiusto e inefficace per la soluzione del problema del riscaldamento globale, affermando che \"esclude l'80% del mondo, tra i principali stati per popolazione come Cina e India e potrebbe costituire una seria minaccia per l'economia degli Stati Uniti\". Il governo statunitense ha invece proposto il miglioramento delle tecnologie per l'energia, mentre alcuni stati e citt\u00e0 statunitensi hanno incominciato a supportare localmente il Protocollo di Ky\u014dto, attraverso la \"Regional Greenhouse Gas Initiative\". Lo \"U.S. Climate Change Science Program\" \u00e8 invece un programma di cooperazione tra pi\u00f9 di 20 agenzie federali per indagare sui cambiamenti climatici.\nL' Unione Europea ha proposto nel 2008, come parte della soluzione al riscaldamento globale, oltre al supporto al Protocollo di Ky\u014dto, il cosiddetto \"Pacchetto Clima 20-20-20\", che prevede l'aumento del 20% nell'efficienza energetica, la riduzione del 20% delle emissioni di gas serra e l'aumento del 20% della quota di energie rinnovabili entro il 2020."}
{"id": "2081819", "revid": "1305772", "url": "https://it.wikipedia.org/wiki?curid=2081819", "title": "Kentron", "text": "Kentron () \u00e8 il distretto centrale di Erevan, la capitale dell'Armenia. Comprende i centri amministrativi, politici e commerciali ed \u00e8 la zona della citt\u00e0 pi\u00f9 frequentata dai turisti essendovi la maggior parte degli alberghi, ristoranti, locali e musei.\nKentron comprende cinque quartieri: Pokr Kentron, Noragyugh, Nor Kilikia, Aygestan e Kond."}
{"id": "2081820", "revid": "1632387", "url": "https://it.wikipedia.org/wiki?curid=2081820", "title": "Centrale termoelettrica a ciclo combinato", "text": "Una centrale termoelettrica a ciclo combinato \u00e8 una centrale termoelettrica in cui sono presenti due cicli termodinamici in serie, aumentando cos\u00ec il rendimento termodinamico rispetto ad entrambi i cicli isolati e sfruttando meglio il combustibile.\nDescrizione.\nIl primo ciclo ha come fluido generalmente aria, che percorre un Ciclo di Brayton-Joule, composto da due trasformazioni adiabatiche e da due trasformazioni isobariche, ed \u00e8 eguale al ciclo presente nelle centrali con turbina a gas con ciclo semplice. Generalmente questo \u00e8 un ciclo aperto e non chiuso, essendo il fluido aria di facile reperibilit\u00e0.\nIl secondo ciclo ha come fluido acqua, che percorre un ciclo di Rankine caratterizzato dal cambiamento di stato: dapprima esso si trova allo stato liquido e nel generatore di vapore a recupero passa poi allo stato di vapore acqueo. Il ciclo \u00e8 pertanto composto da due trasformazioni adiabatiche e da due isobariche (in corrispondenza del cambiamento di stato le isobariche risultano anche isotermiche). Generalmente questo \u00e8 un ciclo chiuso e non aperto, essendo l'acqua depurata di non facile reperibilit\u00e0.\nIl funzionamento di una centrale a ciclo combinato pu\u00f2 essere fisicamente interpretato come l'accoppiamento di due centrali pi\u00f9 semplici: una centrale a gas e una centrale a vapore tradizionali. In una centrale a gas, il fluido operativo (aria) opera a temperature molto elevate, e nella sezione di \"scarico\" a camino verso l'esterno i prodotti della combustione emessi hanno un contenuto termico ancora considerevole, e sono quindi ulteriormente sfruttabili.\nIn una centrale a ciclo combinato i gas di scarico, dopo essere passati in una turbina a gas ed aver prodotto quindi lavoro meccanico, vengono convogliati all'interno di uno scambiatore di calore e utilizzati per effettuare la fase di riscaldamento (e quindi evaporazione) dell'acqua all'interno del ciclo di una classica centrale a vapore, che opera usualmente a temperature inferiori rispetto ad un ciclo a gas. Il vapore ottenuto da tale ciclo viene poi espanso in una successiva turbina a vapore producendo lavoro meccanico. Proprio questa differenza di temperature caratteristiche tra i due cicli termodinamici consente il riutilizzo del calore di scarico del ciclo a gas come calore di evaporazione a favore del ciclo a vapore. \nImpianti di questo tipo sono detti \"unfired\", e cio\u00e8 con caldaia a recupero senza bruciatori ausiliari (postcombustore); in questo caso si ha una netta prevalenza della potenza della turbina a gas rispetto a quella della turbina a vapore. C'\u00e8 la variante di tipo \"fired\" (con postcombustore), in cui i gas di scarico della turbina sono usati come comburente nei bruciatori della caldaia, che genera vapore di caratteristiche simili a quelle dei grossi impianti a vapore.\nIl vantaggio di questo tipo di tecnologia \u00e8 il minor consumo di metano a parit\u00e0 di energia prodotta, in quanto solo la fase di riscaldamento del ciclo a gas viene effettuata per mezzo della combustione di Gas naturale (o altri combustibili), mentre la parallela fase di evaporazione nel ciclo a vapore avviene per mezzo del recupero del calore disponibile nei gas di scarico della centrale a gas. Impiegando una minor quantit\u00e0 di combustibile aumenta quindi il rendimento dell'impianto e cio\u00e8 il rapporto tra lavoro ottenuto ed energia consumata. Per una centrale termoelettrica tradizionale, il rendimento \u00e8 intorno al 40% mentre in una centrale a ciclo combinato il rendimento tocca punte del 60%.\nRipotenziamento.\nIl ripotenziamento \u00e8 una tecnica che permette di migliorare le prestazioni di impianti a vapore esistenti tramite l'installazione di un gruppo turbogas riutilizzando una parte dei macchinari gi\u00e0 operativi.\nIl \"feed water repowering\" consiste nel preriscaldare l'acqua di alimento dell'impianto a vapore con il recupero dei gas di scarico della turbina a gas utilizzando gli scambiatori rigenerativi e sopprimendo cos\u00ec gli spillamenti di vapore in turbina. Tale tecnica \u00e8 utilizzabile solo se la turbina a vapore di bassa pressione e il condensatore possono lavorare a portata maggiorata vista la rimozione degli spillamenti. Si tratta di una tecnica non ottimale dal punto di vista termodinamico poich\u00e9 lo scambio termico avviene a temperature molto differenti. Il rendimento aumenta di circa 2 punti percentuali, tuttavia le modifiche all'impianto sono minime e fanno della brevit\u00e0 e semplicit\u00e0 d'installazione il loro punto di forza.\nNel \"heat recovery repowering\" i gas di scarico della turbina a gas vengono usati per produrre il vapore che alimenta la turbina in una caldaia a recupero che sostituisce completamente il generatore di vapore. Si tratta quindi di una soluzione di tipo \"unfired\" utilizzabile solo se la potenza del turbogas risulti adeguatamente maggiorata di quella del gruppo a vapore, quindi principalmente per centrali termoelettriche esistenti di piccola entit\u00e0 (circa 150 MW o meno). A fronte di un incremento di potenza molto elevato (circa il 200%) il rendimento aumenta fino a raggiungere valori del 50% rappresentando cos\u00ec una soluzione molto efficiente dal punto di vista energetico ma che prevede drastiche modifiche all'impianto.\nUna tecnica intermedia di \"boiler repowering\" prevede l'utilizzo dei gas di scarico della turbina a gas (con contenuto di ossigeno di circa il 15%) come comburente nei bruciatori dell'impianto a vapore in sostituzione o in integrazione all'aria primaria. L'apporto di Entalpia dei gas di scarico risulta elevato riducendo cos\u00ec la portata di combustibile richiesto a parit\u00e0 di potenzialit\u00e0 della caldaia. L'aumento di potenza \u00e8 di circa il 40% e questa soluzione risulta la pi\u00f9 prestazionale delle tre. Richiede per\u00f2 modifiche all'impianto pi\u00f9 rilevanti, a cui seguono ovviamente maggior costo di installazione e un tempo di fermata maggiore."}
{"id": "2081830", "revid": "287204", "url": "https://it.wikipedia.org/wiki?curid=2081830", "title": "Falchi Hockey Bosco Chiesanuova", "text": "L'Associazione Sportiva Dilettantistica Falchi Hockey Bosco Chiesanuova \u00e8 una societ\u00e0 sportiva di Bosco Chiesanuova (VR), che si occupa di hockey su ghiaccio (dalla fondazione nel 1996) e pattinaggio artistico (dal 2000).\nHockey su ghiaccio.\nSquadra maschile.\nLa squadra maschile di hockey su ghiaccio \u00e8 nata nel 1996, raccogliendo l'eredit\u00e0 di altre due squadre (Boscoghiaccio e Skoda HC Bosco) che avevano fatto nascere nel centro veronese un movimento hockeistico nei dieci anni precedenti.\nAll'inizio il sodalizio pu\u00f2 contare su un vivaio da cui provengono giocatori che riescono a raggiungere la nazionale, come Federico Bobba, Massimo Stevanoni, Emanuele Valbusa. Tuttavia il progetto si scontra con la scarsit\u00e0 di mezzi, e il massimo risultato per la societ\u00e0 \u00e8 la serie B 1999-2000.\nDal 2005, dopo che per una stagione la prima squadra aveva sospeso l'attivit\u00e0, il vivaio \u00e8 stato ricreato e dal campionato 2006-07 la squadra milita nella Serie C Interregionale.\nAccanto alla prima squadra ne esiste, dal febbraio del 2008, una amatoriale, il Cimbrhockey.\nAl termine della stagione 2008/2009, dopo essersi aggiudicati il girone Nord-Est del campionato di serie C interregionale, la squadra ha partecipato alle finali nazionali svoltesi a Claut, conquistando il titolo di Campioni d'Italia Serie C Interregionale dopo aver sconfitto le vincitrici degli altri tre gironi: HC Casate 2000, Les Aigles du Mont Blanc e ASHC Roma. In polemica con la FISG, hanno rinunciato a difendere il titolo nella successiva stagione, non iscrivendosi al campionato\nRitornati sul ghiaccio nel campionato 2010/11, con un incontro d'anticipo sul termine del calendario, si aggiudicano nuovamente la vetta del girone nord-est a spese dell'Hockey Club Roana (ex Amatori Asiago), staccando cos\u00ec il biglietto per le finali nazionali, che li vedr\u00e0 sfidare le vincitrici degli altri gironi: Aosta Gladiators, Real Torino e Valpellice Bulldogs.\nPurtroppo, a causa di un disguido organizzativo, e comunicazioni arrivate troppo tardi su luogo e tempi delle finali, la squadra \u00e8 stata costretta a rinunciare di nuovo a difendere il proprio titolo.\nSquadra femminile.\nDalla fondazione al 1999 alla squadra maschile si affiancava una squadra femminile che nelle tre stagioni di esistenza gioc\u00f2 sempre in massima serie. Chiuse sempre all'ultimo posto, ma poich\u00e9 fino al campionato 1999-2000 non esist\u00e9 una serie B strutturata, la squadra non retrocesse mai."}
{"id": "2081831", "revid": "16758", "url": "https://it.wikipedia.org/wiki?curid=2081831", "title": "HC Falchi Boscochiesanuova", "text": ""}
{"id": "2081833", "revid": "16758", "url": "https://it.wikipedia.org/wiki?curid=2081833", "title": "Falchi Bosco Chiesanuova", "text": ""}
{"id": "2081834", "revid": "16758", "url": "https://it.wikipedia.org/wiki?curid=2081834", "title": "Falchi Boscochiesanuova", "text": ""}
{"id": "2081835", "revid": "16758", "url": "https://it.wikipedia.org/wiki?curid=2081835", "title": "Falchi Bosco Hockey Club", "text": ""}
{"id": "2081836", "revid": "34760", "url": "https://it.wikipedia.org/wiki?curid=2081836", "title": "Pivotazione", "text": ""}
{"id": "2081851", "revid": "729019", "url": "https://it.wikipedia.org/wiki?curid=2081851", "title": "Stazione di Guindazzi", "text": "Guindazzi \u00e8 la seconda fermata del comune di Pollena Trocchia; essa si trova sulla ferrovia Napoli-Ottaviano-Sarno della ex Circumvesuviana e trae il suo nome dall'omonima localit\u00e0. A poca strada dalla fermata c'\u00e8 il borgo di Trocchia.\nStoria.\nFu inaugurata dopo il 1938.\nStrutture e impianti.\nEssendo \"fermata\" Guindazzi ha un solo binario con annessa banchina (piuttosto stretta); il sito che ospita la fermata \u00e8 contiguo a un passaggio a livello. Tra il passaggio a livello e la banchina c'\u00e8 il piccolo atrio che ospita la biglietteria e la sala d'attesa."}
{"id": "2081852", "revid": "729019", "url": "https://it.wikipedia.org/wiki?curid=2081852", "title": "Giorgio Morelli (rugbista)", "text": "Biografia.\nTallonatore, esord\u00ec nella prima squadra dell'Aquila nel 1972, vincendo subito la Coppa Italia; per anni, insieme a giocatori internazionali come Ghizzoni, Cucchiella, Mascioletti e, in seguito, anche Bottacchiari, Colella e Pietrosanti, form\u00f2 l'ossatura della squadra capace di vincere due volte di seguito lo scudetto nei primi anni ottanta e di proporsi ai vertici del campionato, nonch\u00e9 di fornire numerosi giocatori di rilievo alla Nazionale.\nNei 18 anni in maglia nero-verde, Morelli vinse due scudetti e un'ulteriore Coppa Italia oltre quella citata; esord\u00ec in Nazionale nel 1975, contro la Francia A1; non fu riconvocato che sette anni pi\u00f9 tardi, nel 1982, per il suo secondo incontro (stesso avversario).\nIl primo \"full international\" fu nell'aprile 1982 contro la .\nPartecip\u00f2 alla in Australia e Nuova Zelanda, chiudendo la sua carriera internazionale contro gli \"All Blacks\" ad Auckland, trovandosi come avversario in prima linea il tallonatore Sean Fitzpatrick.\nLaureatosi in ingegneria, chiuse la carriera agonistica nel 1990.\nSovente presenzia a eventi organizzati dal club aquilano, come per esempio la consegna delle maglie ai giocatori prima degli incontri, affidato a grandi nomi del passato della squadra.\nNel Febbraio 2016 \u00e8 stato eletto presidente del comitato regionale abruzzese della federazione italiana di rugby.\nNel Marzo 2021 \u00e8 stato eletto consigliere federale della federazione italiana di rugby.\nIl 9 aprile 2021 con votazione unanime del consiglio federale, \u00e8 eletto vice-presidente con funzioni vicarie della federazione italiana di rugby.\nDall\u2019estate 2021, ricopre inoltre il ruolo di capo delegazione della nazionale italiana di rugby."}
{"id": "2081853", "revid": "118495424", "url": "https://it.wikipedia.org/wiki?curid=2081853", "title": "Fiat Punto GT", "text": "La Fiat Punto GT era il modello pi\u00f9 potente della gamma Punto introdotta nel 1993.\nGT sta per GranTurismo, sigla gi\u00e0 introdotta con la Fiat Tipo.\nEra dotata di un motore da 1372 cm\u00b3 (derivato da quello della Fiat Uno Turbo seconda serie) sovralimentato da un turbocompressore IHI modello VL7 raffreddato ad acqua, con sistema di raffreddamento aria-aria (intercooler).\nAccreditato di 98 kW di potenza (133 CV), questo propulsore, secondo i dati dichiarati da FIAT, era in grado di spingerla a quasi 205 km/h (204,7) e di farla accelerare da 0 a 100\u00a0km/h in 7,9 secondi.\nLe tre serie della GT.\nLa GT ha sub\u00ecto 2 grandi restyling che hanno diviso la produzione in 3 serie:\nPrima serie.\nLa prima serie della GT non \u00e8 stata presentata al lancio della Punto, ma qualche mese dopo, come \u00e8 prassi Fiat per i modelli pi\u00f9 sportivi o particolari.\nSi presentava sul mercato dotata di specchietti elettrici in tinta carrozzeria con sbrinamento, cerchi in lega da 14\" con gommatura 185/55, minigonne nere in plastica non in tinta vettura, modanature laterali nere con striscia rossa, lavafari sul paraurti anteriore, ABS a 4 sensori, fari doppia parabola regolabili in altezza, fendinebbia, sedili sportivi, volante specifico e pomello del cambio, entrambi in pelle. Il quadro strumenti, con fondo nero e striscia rossa, specifico per la GT (ma simile nella grafica a quello della TD 70 ELX), comprendeva tachimetro con fondoscala a 240\u00a0km/h, contagiri, indicatore di temperatura acqua, livello della benzina, pressione olio e pressione turbina. I sedili erano in tessuto misto al velluto, chiamato \"velluto ardesia\", non propriamente sportivi, ma comunque specifici per questo modello. Quello lato guida presentava di serie la regolazione in altezza e della fascia lombare. L'airbag era un optional che faceva perdere il volante in pelle specifico, in favore dello stesso volante della versione \"Punto ELX\" rivestito per\u00f2 in pelle.\nSempre a richiesta era possibile installare l'airbag per il lato passeggero e la predisposizione per l'autoradio; quest'ultima presentava una modifica sostanziale alle portiere anteriori: delle tasche diverse nel pannello porta, per un woofer da 16,5\u00a0cm.\nPer il resto la vettura aveva la stessa dotazione di serie della versione \"Punto ELX\".\nIl motore della prima serie era identificato con il codice 176A4.000, avente potenza di 98 kW, ovvero 133 CV.\nSeconda serie.\nLa seconda serie della GT venne presentata nel 1995. I fari anteriori erano stati sostituiti con dei gruppi dalle stesse caratteristiche ma con parabole, plastiche interne e rivestimento esterno di colore nero (quelli della versione originale erano gli stessi a doppia parabola della Punto ELX, chiari) creando un effetto \"fum\u00e8\" che donava sportivit\u00e0 al frontale; le minigonne sottoporta erano ora in tinta con la carrozzeria. Cambiavano le modanature laterali, ora tutte nere con il logo \"GT\" stilizzato introdotto con questa versione e riportato anche sul portellone posteriore come targhetta identificativa del modello.\nIl quadro strumenti vedeva il colore dei fondini passare dal nero al pi\u00f9 sportivo bianco, specifico e unico per questa versione. I sedili, dal nuovo design, assumevano una seduta pi\u00f9 bassa e un profilo pi\u00f9 avvolgente e il volante veniva sostituito con uno dallo stesso design di quelli usati su Fiat barchetta e Fiat Coup\u00e9, in pelle e dotato di serie del dispositivo airbag. L'airbag per il lato passeggero rimaneva a richiesta. Il logo FIAT sul volante per questo modello inizialmente era in rilievo e dello stesso colore della plastica, in seguito fu poi sostituito da un logo metallico e a colori.\nLa tappezzeria interna di serie presentava un tessuto nuovo, chiamato \"tessuto grigio\"; a richiesta erano disponibili gli interni in pelle.\nCambiavano anche le plastiche delle portiere anteriori: nella prima serie erano le stesse della ELX, maggiormente rifinite, con il bordo superiore a filo del vetro, in plastica grigia e \"meglio\" raccordata con il cruscotto. Ora erano stilisticamente gli stessi pannelli porta della versione \"S\" della Punto, ma con tappezzeria specifica.\nAncora a richiesta la predisposizione per l'autoradio e relativa presenza della tasca con woofer da 16,5\u00a0cm in portiera.\nIl motore non subiva sostanziali modifiche: il codice identificativo \u00e8 lo stesso della prima serie, 176A4.000 accreditato sempre di 98 kW e quindi 133 CV. Cambiava in parte l'impianto elettrico, con una nuova centralina di gestione motore che ora presentava il sistema di sicurezza \"CODE\" della Fiat, il quale, tramite un transponder nella chiave, permette il riconoscimento della chiave originale senza cui il motore non si avviava.\nTerza serie.\nIl secondo restyling del 1997 vedeva pochi cambiamenti dal punto di vista estetico rispetto alla seconda serie: gli interni presentavano una plastica del cruscotto dal colore grigio pi\u00f9 scuro, aggiornamento che aveva toccato tutta la gamma Punto dal 1997 in poi, inoltre i cerchi in lega, rimasti invariati nel disegno, non erano pi\u00f9 grigio chiaro, ma antracite metallizzato.\nGli interni presentavano dei sedili simili nella forma a quelli della seconda serie ma con una nuova tappezzeria nero/blu scuro che presentava il logo GT su tutta la superficie, chiamata \"tessuto nero\". Cambiavano anche gli specchietti, ora con una coppa esterna in tinta, smontabile e verniciabile separatamente dallo specchietto (modifica che ha interessato tutta la gamma Punto).\nIl climatizzatore, ora per\u00f2 con ricircolo manuale (a differenza delle serie precedenti dove era elettrico), divenne accessorio di serie.\nAnche qui ancora a richiesta la predisposizione per l'autoradio e relativa presenza della tasca con woofer da 16,5\u00a0cm in portiera.\nVenne ridotta la dotazione interna, vediamo infatti sparire lo specchietto di cortesia nell'aletta parasole lato guida, la serratura del cassetto portaoggetti, la spia di segnalazione delle luci \"stop\" non funzionanti e dei pattini usurati; non presenti nemmeno nella dotazione degli optional a richiesta.\nModifiche piuttosto importanti, invece, riguardavano il motore: era stata sostituita la testa e l'aspirazione veniva gestita da una nuova farfalla, con un controllo del minimo direttamente collegato alla valvola stessa. Cambiava il rapporto di compressione, salito a 9:1, modifica che limitava la pressione di sovralimentazione a 1,2 bar costanti (dato ufficiale FIAT). Inoltre, altri particolari di minore importanza portavano la Punto GT a rispettare la normativa anti-inquinamento Euro 2 anzich\u00e9 Euro 1.\nTali modifiche facevano perdere 3 CV, abbassando la potenza totale a 130 CV e facendo salire lo scatto 0\u2013100\u00a0km/h a 8,2 secondi. La maggior compressione del motore aumentava per\u00f2 l'elasticit\u00e0 di marcia ai bassi regimi.\nLa produzione cess\u00f2 ufficialmente nel tardo 1999, insieme ovviamente alle altre Punto prima serie. In realt\u00e0 fu un modello che fu possibile acquistare, spesso con enormi sconti, anche successivamente all'introduzione della seconda serie, al fine di evaderne le giacenze.\nI modelli che hanno sostituito \"idealmente\" la GT sono la \"HGT\" e le Fiat Punto HGT Abarth, dotate di un motore 1747\u00a0cm\u00b3 (1.8) 16v da 131 CV, lo stesso motore montato su Fiat Coup\u00e9 e Fiat Barchetta; la HGT gi\u00e0 nel nome sottolineava la parentela con la \"GT\", aggiungendo semplicemente una \"H\" alla sigla (nome utilizzato dalla Fiat gi\u00e0 in precedenza per indicare una versione della Bravo, la \"Bravo HGT\" con motore 5 cilindri 2.0 20v).\nLe sigle che iniziavano con la lettera H vennero usate dalla Fiat inizialmente sulla Tipo, per indicare la HSD (acronimo di High Safety Drive), uno degli ultimi modelli, quando gi\u00e0 aveva subito il restyling, e che era dotato di particolari accorgimenti per la sicurezza, tra cui barre anti-intrusione nella portiera e airbag. Sulla HGT si presume stesse a indicare High Gran Turismo.\nDati tecnici.\nMotore.\nDi questo motore ne esistono due versioni che differiscono in alcuni particolari.\nLa prima e la seconda serie furono equipaggiate con il pi\u00f9 prestante 176A4.000.\nSuccessivamente, nel 1997 fu sostituito con il 176B6.000, che a fronte di minori prestazioni permetteva di rientrare nelle pi\u00f9 severe norme antinquinamento EURO2.\nSi tratta di motori ciclo Otto a 4 tempi, quattro cilindri e due valvole per cilindro con un albero a camme in testa. La cilindrata era di 1.372 cm\u00b3 (alesaggio 80,5mm - corsa 67,4mm). Le potenze erano di 100\u00a0kW (136 CV) a 5650 g/min (176A4000), 98\u00a0kW (133 CV) a 5750 g/min (176A4000) e 96\u00a0kW (130 CV) a 5600 g/min (176B6000) con una coppia motrice di 200 Nm (21,2 kgm) a 3000 g/min.\nEntrambe le motorizzazioni sono equipaggiate con il medesimo gruppo turbocompressore dotato della medesima taratura, modello IHI VL7 raffreddato ad acqua con la pressione di sovralimentazione gestita dalla centralina. Alla gestione del motore provvede una centralina Bosch Motronic 2.7 mentre l'iniezione del carburante \u00e8 di tipo multi-point sequenziale fasata. La centralina del motore gestiva anche l'overboost: se al motore era richiesta la massima potenza, essa portava per alcuni secondi la pressione di sovralimentazione a 1,2 bar concedendo una iniezione di potenza e coppia supplementare.\nImpianto frenante.\nI freni nelle tre serie della GT hanno subito tre modifiche: su tutte le ruote erano montati freni a disco, con quelli anteriori autoventilanti. La prima serie era dotata di pinze senza molletta reggipinza, la seconda serie venne dotata di pinze riviste rispetto alla prima serie; condividevano lo stesso modello di pastiglia, ma era stato eliminato il problema del rumore. Erano dimensionalmente identiche.\nLa terza serie della GT ha una pinza nuova, pi\u00f9 grande nelle dimensioni, stesso modello montato sulla Bravo GT e altre auto del gruppo FIAT. Si tratta sempre di una pinza a singolo pistone, le cui dimensioni sono maggiorate, il pistone copre tutta l'area della pastiglia, che ha cambiato forma e dimensione rispetto alle precedenti, risultando pi\u00f9 grande. Invariato il disco.\nA seguito di questa modifica, sulla terza serie erano migliorate le doti in frenata.\nDal secondo semestre del 1998 vennero adottate delle nuove pinze posteriori, il modello di pastiglia rimase per\u00f2 invariato."}
{"id": "2081856", "revid": "339392", "url": "https://it.wikipedia.org/wiki?curid=2081856", "title": "Eizenstein", "text": ""}
{"id": "2081858", "revid": "287204", "url": "https://it.wikipedia.org/wiki?curid=2081858", "title": "Egidio Brugola", "text": "Biografia.\nDi famiglia piccolo borghese, autodidatta ma con grande capacit\u00e0 inventiva e progettuale, s'impieg\u00f2 in un'aziendina meccanica prima di mettersi in proprio a 25 anni con l'idea di produrre viti e bulloni e fondare nel 1926, in un'antica corte della briantea Lissone, la citt\u00e0 dove Egidio nacque in via Aliprandi, le Officine che portano il suo nome. L'azienda, diventata nel tempo leader mondiale nella produzione delle \"viti critiche\" che fissano la testata al motore di un'auto, \u00e8 sempre sotto il controllo della famiglia Brugola, giunta alla terza generazione.\nEgidio commercializz\u00f2 per primo in Italia le \"Allen keys and screws\", gi\u00e0 esistenti negli Stati Uniti all'inizio del Novecento, riuscendo a dare alle viti il suo nome (viti a brugola) dopo avere inventato la vite a testa con incavo esagonale e con gambo a torciglione in grado di assicurare una particolare elasticit\u00e0 e garantire in campo motoristico alte prestazioni in tema di tenuta e serraggio. Un'invenzione di avanguardia che porter\u00e0 ad identificare il nome del prodotto (la vite a brugola) con quello del fabbricante e ad essere citata nei dizionari di lingua italiana.\nL'invenzione della vite a brugola, definita nel brevetto come \"vite a testa incava esagonale\" \u00e8 stata riconosciuta dal brevetto depositato dallo stesso Egidio nel 1945 all'Ufficio Italiano Brevetti e Marchi.\nDurante la seconda guerra mondiale Egidio dovette temporaneamente riconvertire le Officine alla produzione di materiale bellico. Durante la Resistenza, inoltre, dovette assistere assieme agli operai dell'industria e alla gente del paese, all'uccisione di due operai, catturati come partigiani.\nEgidio Brugola mor\u00ec nel 1959 a 58 anni. La citt\u00e0 di Lissone gli ha dedicato un monumento per celebrare una industria che l'ha resa celebre nel mondo.\nIl figlio Giannantonio, a capo dell'azienda fino alla sua morte nel 2015, ha ulteriormente migliorato l'invenzione paterna inventando nel 1993 la Polydrive, una nuova tipologia di vite con la testa a forma poliedrica: permette di essere serrata meglio e con minore sforzo. Un ufficiale riconoscimento della paternit\u00e0 dell'invenzione della vite Polydrive \u00e8 arrivato per\u00f2 solamente nel 2003, dopo la vittoria della battaglia per il brevetto europeo contro due ditte tedesche.\nDalla fine degli anni Novanta le Officine Egidio Brugola non producono pi\u00f9 le brugole: si tratta di un prodotto povero mentre l'azienda si \u00e8 specializzata in viti speciali di alta qualit\u00e0 per motori d'auto."}
{"id": "2081859", "revid": "174925", "url": "https://it.wikipedia.org/wiki?curid=2081859", "title": "Poemi", "text": ""}
{"id": "2081860", "revid": "339392", "url": "https://it.wikipedia.org/wiki?curid=2081860", "title": "Municipalit\u00e0 Distrettuale di Bojanala", "text": ""}
{"id": "2081861", "revid": "287204", "url": "https://it.wikipedia.org/wiki?curid=2081861", "title": "Cinema russo d'avanguardia", "text": "Il cinema russo d'avanguardia \u00e8 quel periodo della storia del cinema russo che ebbe luogo nell'epoca del muto, tra il 1918 e la fine degli anni venti, comprendendo anche alcuni maestri indiscussi dell'arte cinematografica, quali Sergej Michajlovi\u010d \u0116jzen\u0161tejn e Dziga Vertov.\nLa Russia prese i passi dal cinema futurista italiano, con un vero e proprio movimento futurista nazionale. Per i russi per\u00f2 il cinema non fu solo uno strumento per incarnare i \"meravigliosi capricci\" della modernit\u00e0 (come scriveva Marinetti), ma fu soprattutto l'incarnazione dei nuovi ideali rivoluzionari di libert\u00e0, modernit\u00e0 e rinnovamento. A differenza degli italiani, i futuristi russi non volevano estetizzare la vita, ma si proponevano di rinnovare sia l'arte sia la vita, creando un'arte nuova per un mondo nuovo: il mondo della rivoluzione socialista.\nStoria.\nLa prima avanguardia cinematografica aveva avuto luogo in Italia (il cinema futurista), ma non aveva saputo andare oltre un generico progetto, con opere inadeguate alla portata delle idee dei fondatori del movimento.\nIn Russia la presa del Palazzo d'Inverno del 1917 (dove vivevano gli zar) fu l'occasione che liber\u00f2 anche tutte le forze intellettuali e creative del paese, legando indissolubilmente i progressi politici a quelli culturali. La rivista \"LEF\" del Fronte Popolare delle Arti e il \"Proletkul't\" di Mosca divennero i due primari poli di sperimentazione per le nuove forme di scrittura, di pittura e delle altre arti, contrapponendosi alla narrazione e alla figurativit\u00e0 tradizionali. Nel campo della arti performative ebbe importanza il \"FEKS\", la \"Fabbrica dell'Attore Eccentrico\", che si ispirava alle acrobazie circensi.\nLa novit\u00e0 investiva pi\u00f9 campi: Malevi\u010d e altri dipingevano forme geometriche e uomini come automi meccanici, Mejerchol'd portava nel teatro la \"biomeccanica\", con attori-macchina; Majakovskij nelle sue poesie celebrava la \"rivolta degli oggetti\"; Chlebnikov creava una nuova lingua per nuovi concetti (lo \"zanghezi\", \"\u0417\u0430\u043d\u0433\u0435\u0437\u0438\"); Tatlin architettava citt\u00e0 \"come macchina viva\", ecc. \u00c8 chiaro come le macchine avessero un fascino del tutto speciale su questa nuova generazione, arrivando a fondare un'estetica antitradizionale basata sulla velocit\u00e0, sul movimento, sulla ripetizione, sulle forme geometriche. Importante fu l'influenza del Futurismo italiano, anche se tra i due movimenti non corsero buoni rapporti (Marinetti viaggi\u00f2 in Russia per incontrare i poeti come Majakovskij nel 1914 e fin\u00ec tutto in rissa).\nTeorie.\nGrande teorico del rinnovamento fu Viktor \u0160klovskij, che formul\u00f2 la teoria dello straniamento (usata per esempio poi da Brecht nel teatro), dove un cambiamento improvviso del punto di vista nell'opera d'arte portava a nuove frontiere. Veniva presa come modello la mossa del cavallo negli scacchi, che \u00e8 sempre angolare, trasversale, imprevedibile. Egli teorizz\u00f2 anche il primato della forma nelle arti, dando origine alla grande scuola teorica del formalismo: ci\u00f2 che contava non era il contenuto delle opere, ma la loro perfezione formale.\nIl cinema stesso, poich\u00e9 arte giovane, veloce e versatile, ebbe un ruolo di primo piano nelle arti d'avanguardia. Majakovskij lo descriveva come un \"atleta\" e un \"gigante\", \"malato perch\u00e9 il capitalismo gli ha gettato negli occhi una manciata di monete d'oro\". Il riferimento era alla tendenza ormai marcatamente commerciale del cinema narrativo americano.\nI grandi cineasti russi della nuova stagione (Kule\u0161ov, Vertov, \u0116jzen\u0161tejn, Pudovkin, Dov\u017eenko) partirono tutti da un rifiuto verso lo spettacolo tradizionale, dove lo spettatore \u00e8 un soggetto passivo e inerte, a favore di un cinema-festa, dove lo spettatore \u00e8 continuamente stimolato dai cambiamenti e le nuove invenzioni.\nIl \"cine-occhio\".\nDziga Vertov fu uno dei cineasti pi\u00f9 sovversivi di questa epoca e nel 1925 lanci\u00f2 la teoria del \"cine-occhio\" (\"kinoglaz\"): qualsiasi cosa che con gli occhi del quotidiano \u00e8 banale e scontata, se guardata con l'occhio del cinema e del montaggio diventa qualcosa di nuovo, straniero, che genera sorpresa e meraviglia. Pi\u00f9 che un regista Vertov fu un grande montatore, che arriv\u00f2 a creare sequenze piene di poesia, di straniamento e di nuova percezione dello spazio urbano. Ne \"L'uomo con la macchina da presa\", del 1929, filma un'intera giornata nella citt\u00e0 di Mosca, la demolisce in tante sequenze e la ricrea come organismo vivo e pulsante. Manca qualsiasi narrazione, non c'\u00e8 una storia, ma non c'\u00e8 nemmeno l'intento didattico di un documentario: si tratta di un puro tessuto di immagini che genera poesia visiva. Tante sono gli espedienti retorici, dalle similitudini e le metafore (il risveglio di una donna montato in parallelo a quello della citt\u00e0 stessa), agli ossimori, come il funerale montato con una scena di parto. Ma come \u00e8 stato fatto notare, Vertov non \u00e8 interessato a mostrare il mondo col cinema, ma a mostrare tutte le potenzialit\u00e0 del cinema attraverso il mondo come soggetto.\nL'effetto Kule\u0161ov.\nUn nuovo uso del montaggio venne scoperto da Lev Vladimirovi\u010d Kule\u0161ov, che mise a punto un esperimento empirico per dimostrare come il senso dell'inquadratura e la sua funzione nel contesto della sequenza montata. Lo stesso identico primo piano di un attore veniva mostrato al pubblico dopo tre inquadrature diverse: un piatto di minestra, un cadavere, una bambina (secondo quanto si racconta. Interrogato poi il pubblico manifest\u00f2 di aver percepito sfumature opposte nell'interpretazione dell'attore: fame, dolore, allegria.\nKule\u0161ov dimostr\u00f2 cos\u00ec le potenzialit\u00e0 del montaggio narrativo, dove il senso \u00e8 generato dal montaggio piuttosto che dalla singola inquadratura e dove il significato nasce nella mente dello spettatore. Il cosiddetto \"effetto Kule\u0161ov\" si diffuse rapidamente e influenz\u00f2 gli altri cineasti.\nPudovkin.\nPudovkin teorizz\u00f2 lo \"specifico filmico\", cio\u00e8 l'elemento peculiare dell'arte cinematografica, che \u00e8 il montaggio. Egli lo us\u00f2 in maniera metaforica, per esempio nel film \"La madre\", dove un fiume in piena simboleggia la collera rivoluzionaria.\nInoltre Pudovkin scopr\u00ec come il senso di un'azione si racconta spesso meglio \"costruendola\" in fase di montaggio piuttosto che filmandola semplicemente: una bomba che scoppia, ad esempio, si capisce meglio mostrando immagini frammentarie di sassi, polvere, luci, ombre, ecc. Anche gli errori di raccordo nel montaggio con Pudovkin acquistano dignit\u00e0 e valenza sovversiva: una persona che esce dall'inquadratura a destra e in quella successiva invece di rientrare da sinistra lo fa dallo stesso lato, pu\u00f2 produrre un effetto originale, cos\u00ec come le ripetizioni possono creare un esito simile alle variazioni musicali.\nDov\u017eenko.\nAleksandr Petrovi\u010d Dov\u017eenko us\u00f2 il montaggio per creare grandi poemi sul lavoro umano e sulla lotta verso la libert\u00e0. La sua ricerca era pi\u00f9 impostata sul passato che sul futuro, arrivando a cercare come modello gli autori classici quali Omero e Esiodo. La sua opera migliore \"La terra\" (1930) \u00e8 un'epopea cinematografica (\"cinepoema\") sulla vita dei contadini di un paese, dove ogni novit\u00e0 (come l'arrivo di un trattore) era origine di sorprese e sconvolgimenti. Per filmare Dov\u017eenko necessitava di mesi, talvolta anni, di permanenza nei luoghi scelti a soggetto, riuscendo cos\u00ec a cogliere la continuit\u00e0 della vita nei cambiamenti del mondo, ma anche la variazione della vita nella continuit\u00e0 del mondo.\nEjzen\u0161tejn.\n\u0116jzen\u0161tejn fu il regista che port\u00f2 le idee sul montaggio al massimo sviluppo. Dopo aver lavorato in teatro con Mejerhol'd formul\u00f2 la teoria delle attrazioni nel 1923, che l'anno successivo adatt\u00f2 al cinema, secondo il cosiddetto montaggio delle attrazioni. Con questo procedimento Ejzen\u0161tejn intendeva scuotere lo spettatore con una sorta di violenza visiva, che lo sollevasse dal torpore dell'assorbimento passivo della storia, suscitando emozioni e nuove associazioni di idee. Lo stesso anno gir\u00f2 \"Sciopero\", dove mont\u00f2 pezzi brevissimi, spesso scelti tra inquadrature strane o incongruenti, ma sempre dure e violente, in maniera da rendere il clima di caos dell'evento rivoluzionario raffigurato. Nel montaggio delle attrazioni tutto \u00e8 disordinato, incompleto, scomposto e lo spettatore deve fare uno sforzo attivo per ricomporre il senso della storia e dei personaggi: \u00e8 la teoria degli \"stimoli\", dove lo spettatore \u00e8 stimolato nella sua immaginazione e lavora con l'intelletto completando le figure inquadrate magari parzialmente, le azioni mostrate solo in parte, ecc.\nInoltre Ejzen\u0161tein era contrario alla linearit\u00e0 temporale, arrivando a invertire l'ordine di sequenze elementari (ad esempio mostrando prima una persona che cade, poi uno sparo, poi il grilletto di una pistola, generando un'ansia ed una paura maggiore rispetto ad una sequenza scontata, montata secondo l'ordine canonico.\nUn'altra significativa teoria fu quella del cine-pugno, che mirava a shockare lo spettatore, a colpirlo con le immagini, come primi piani improvvisi e molto ravvicinati, espressioni violente, azioni serratissime. Il capolavoro in cui Ejzen\u0161tein speriment\u00f2 queste teorie fu \"La corazzata Pot\u00ebmkin\", soprattutto nella famosa scena della scalinata di Odessa, con l'arrivo improvviso dei soldati che sparano sulla folla, di straordinaria e terribile violenza.\nCol \"Manifesto dell'asincronismo\" (1928) Ejzenstein e Pudovkin arrivarono a sostenere la necessit\u00e0 di svincolare il commento sonoro dalle immagini, magari generando conflitti espressivi che possano scuotere lo spettatore.\nNel 1929 Ejzenstejn, ormai gi\u00e0 famoso a livello internazionale, pubblic\u00f2 \"Oltre l'inquadratura\", dove teorizzava il montaggio intellettuale, che poteva filmare le idee astratte, come strumento di riflessione filosofica al pari di un libro. Aderendo alla teoria formalismo di Slovski inventa la \"drammaturgia della forma\", dove il film \u00e8 costruito sulla forma, arrivando a contrastare col contenuto ufficiale. Ma l'avvento di Stalin nel 1929 arrest\u00f2 le nuove sperimentazioni, commissionando film a tema prestabilito e rifiutando con i fermenti d'avanguardia.\nEjzenstein si trasfer\u00ec per un periodo negli Stati Uniti e in Messico, dove gir\u00f2 un film incompiuto sulla rivoluzione messicana. Tornato in patria si ritrov\u00f2 isolato dal regime, ma continu\u00f2 a scrivere teorie sul montaggio e sulla messa in scena, sviluppando anche le implicazioni col sonoro (film come \"musica per gli occhi\", partitura musicale-visiva).\nIl realismo socialista.\nCon Stalin gli slanci delle avanguardie degli anni Venti vennero gradualmente repressi verso un'arte pi\u00f9 assoggettata al conformismo dominante, nella celebrazione del dittatore e degli eroi del passato, secondo una corrente artistica chiamata realismo socialista, che interess\u00f2 pi\u00f9 discipline. Nel cinema mantennero una notevole vena poetica solo alcuni autori, come Boris Barnet (\"Okraina\", 1933) e lo stesso Ejzenstein, che nel film \"Ivan il Terribile\" (1944) e nel seguito \"La congiura dei boiardi\" svilupparono novit\u00e0 formali.\nEjzenstein in particolare us\u00f2 la profondit\u00e0 di campo, che lui chiamava \"montaggio dentro l'inquadratura\", tesa a esaltare al massimo i contrasti dentro la singola inquadratura: famosa \u00e8 la contrapposizione tra il primo piano dello zar e la folla di piccolissimi sudditi sullo sfondo, oppure l'enorme ombra che proietta la figura dello zar, che enfatizzano i significati simbolici quali la distanza tra regnanti e popolo o i risvolti alienanti del potere. Ejzenstein riusc\u00ec a soddisfare la committenza ufficiale del ritratto dello zar, che adombrava Stalin stesso, e le sue idee rivoluzionarie, creando un forte contrasto tra il contenuto celebrativo della pellicola e la forma delle inquadrature, che creano invece una figura \"disumana, mostruosa, sola e crudele\", verso la quale lo spettatore prova uno spontaneo senso di orrore, nonostante l'ammirazione obbligatoria nella trama del film. Nella \"Congiura dei boiardi\" Ejzenstejn arriva a creare una \"musica per gli occhi\", usando nella scena finale tre soli colori (rosso, nero e oro), che diventano i simboli delle tre passioni di Ivan (e di Stalin): sangue, morte e cupidigia."}
{"id": "2081862", "revid": "584834", "url": "https://it.wikipedia.org/wiki?curid=2081862", "title": "Municipalit\u00e0 Distrettuale di Dr Kenneth Kaunda", "text": ""}
{"id": "2081864", "revid": "584834", "url": "https://it.wikipedia.org/wiki?curid=2081864", "title": "Municipalit\u00e0 Distrettuale di Dr Ruth Segomotsi Mompati", "text": ""}
{"id": "2081865", "revid": "27767", "url": "https://it.wikipedia.org/wiki?curid=2081865", "title": "Municipalit\u00e0 Distrettuale di Ngaka Modiri Molema", "text": ""}
{"id": "2081871", "revid": "36426", "url": "https://it.wikipedia.org/wiki?curid=2081871", "title": "Rivoluzione socialista", "text": ""}
{"id": "2081874", "revid": "1652635", "url": "https://it.wikipedia.org/wiki?curid=2081874", "title": "Volksmarine", "text": "Volksmarine (Marina del Popolo) era la denominazione ufficiale della componente marittima della Nationale Volksarmee, le forze armate della Repubblica Democratica Tedesca. Costituita nel novembre 1960, venne ufficialmente sciolta il 2 ottobre 1990, il giorno prima della riunificazione tedesca.\nStoria.\nDopo la fine della seconda guerra mondiale, e con l'inizio della guerra fredda, l'Unione Sovietica inizi\u00f2 un programma di riequipaggiamento dello stato satellite della Germania Est. Tale programma comprendeva, ovviamente, la formazione di una forza navale.\nAll'inizio del 1950, gli ufficiali sovietici aiutarono le autorit\u00e0 locali a costituire la Hauptverwaltung Seepolizei (Amministrazione Centrale della Polizia Marittima), che il 1\u00ba luglio 1952 fu rinominata Volkspolizei-See (Polizia del Popolo - Mare), anche abbreviata con la sigla VP-See. Contemporaneamente, parti della vecchia polizia marittima furono riorganizzate nella nuova Grenzpolizei-See (Polizia di Frontiera - Mare), che venne incorporata nella Deutsche Grenzpolizei (Polizia di Frontiera Tedesca) con lo scopo di controllare le frontiere marittime. L'anno successivo, secondo alcune stime, la VP-See aveva un organico di 8.000 uomini.\nIl 1\u00ba marzo 1956, venne ufficialmente creata la Nationale Volksarmee (NVA). Quindi, la VP-See divenne la Verwaltung Seestreitkr\u00e4fte der NVA (Amministrazione delle Forze Marittime dell'NVA), con un organico di circa 10.000 uomini. Nel novembre 1960, questa fu riorganizzata nella Volksmarine.\nNegli anni successivi, la Volksmarine inizi\u00f2 a ricevere un buon numero di unit\u00e0 navali. Queste erano in gran parte di costruzione nazionale, anche se alcune navi erano di costruzione sovietica (difesa costiera e motosiluranti) e polacca (navi ausiliarie). Per quanto riguarda la componente aerea, questa era invece di origine interamente sovietica.\nIn seguito alla costruzione del muro di Berlino, la Grenzbrigade K\u00fcste der Grenzpolizei (Brigata di Guardia Costiera della Polizia di Frontiera) fu incorporata nella Volksmarine.\nCon la riorganizzazione del 1965, tutte le forze di attacco (come le motosiluranti o le navi veloci) furono incorporate in una singola flottiglia (6. Flottille), e poste sulla penisola del Bug dell'isola di R\u00fcgen. Negli anni settanta, l'organico raggiunse i 18.000 uomini, e negli anni ottanta alcune delle navi pi\u00f9 vecchie furono sostituite. Inoltre, si decise di acquistare anche alcuni cacciabombardieri di costruzione sovietica.\nNel 1988, la Volksmarine ebbe un confronto ostile con le forze navali polacche a causa di una disputa riguardante i confini marittimi. La disputa si risolse grazie a dei negoziati, che assegnarono i due terzi dell'area contesa alla DDR.\nLa Volksmarine venne sciolta il 2 ottobre 1990, insieme alle altre branche della Nationale Volksarmee. Per quanto riguarda il personale, parte fu assorbito dalla \"Bundesmarine\" (che divenne quindi \"Deutsche Marine\"), altri nella Polizia di Frontiera Tedesca. Gran parte delle navi venne venduta o demolita.\nAmbito operativo.\nLa \"Volksmarine\", dal punto di vista operativo, era incorporata nelle Flotte Unite del Mar Baltico del Patto di Varsavia. La sua zona di operazioni era delimitata, appunto, nel Mar Baltico. In particolare, il suo compito era quello di sorvegliarne l'ingresso, oltre che di tenere aperte le linee di comunicazione per le forze sovietiche e di partecipare ad azioni offensive contro le coste delle nazioni ostili in caso di guerra. Per svolgere queste attivit\u00e0, la Volksmarine era equipaggiata con una forza sostanzialmente \"leggera\", composta da navi antisommergibile, navi da assalto veloci, dragamine e navi da sbarco. Durante la guerra fredda, svolse principalmente attivit\u00e0 di pattugliamento.\nUn ruolo particolare ricopriva la 6\u00aa Brigata Costiera. Questa aveva infatti la responsabilit\u00e0 di impedire la fuga via mare di cittadini della DDR, o comunque l'uscita dal Paese di tutti coloro che non avessero un permesso ufficiale. Il 1\u00ba novembre 1961, questa unit\u00e0 fu inquadrata nella marina. Era equipaggiata con numerose piccole imbarcazioni da pattugliamento e sorveglianza, che incrociavano nei pressi delle coste.\nOrganizzazione.\nCatena di comando.\nLa Marina Popolare (1985) era organizzata su tre flottiglie (Flottilla) ed una brigata costiera. Inoltre, erano presenti anche numerosi reparti minori.\nAltri Reparti:\nScuole:\nComandanti.\nIn circa 34 anni di vita (di cui 30 come Volksmarine), la componente navale delle forze armate della Germania Est ebbe sei comandanti. Uno di questi, Wilhelm Ehm, ricopr\u00ec l'incarico per due volte (la seconda per 24 anni)."}
{"id": "2081892", "revid": "486946", "url": "https://it.wikipedia.org/wiki?curid=2081892", "title": "Malevi\u010d", "text": ""}
{"id": "2081894", "revid": "28592", "url": "https://it.wikipedia.org/wiki?curid=2081894", "title": "Mejerhold", "text": ""}
{"id": "2081895", "revid": "28592", "url": "https://it.wikipedia.org/wiki?curid=2081895", "title": "Mejerhol'd", "text": ""}
{"id": "2081898", "revid": "16972", "url": "https://it.wikipedia.org/wiki?curid=2081898", "title": "Refrattariet\u00e0", "text": ""}
{"id": "2081900", "revid": "2184720", "url": "https://it.wikipedia.org/wiki?curid=2081900", "title": "Dialetto calabrese centrale", "text": "Il dialetto calabrese centrale \u00e8 un sottogruppo dialettale appartenente al gruppo dei dialetti italiani meridionali estremi secondo la classificazione elaborata da Giovan Battista Pellegrini.\nLocalizzazione.\nIl calabrese centrale viene parlato nel centro della Calabria. L'area corrisponde in gran parte alla zona dell'istmo di Marcellinara, comprendendo tutta la provincia di Catanzaro, la provincia di Vibo Valentia e lambendo inoltre la zona meridionale delle province di Cosenza e di Crotone, nonch\u00e9 la zona settentrionale estrema della provincia di Reggio Calabria. Al suo interno si riconoscono circa sei o sette dialetti locali diversi per dimensione diatopica, sui quali, cio\u00e8, ha influito notevolmente la geografia della regione. Una delle varianti principali \u00e8 il dialetto catanzarese."}
{"id": "2081909", "revid": "599013", "url": "https://it.wikipedia.org/wiki?curid=2081909", "title": "Paolo Bert", "text": ". \u00c8 tesserato per la Podistica Valle Infernotto e detiene il record di vittorie alla Tre Rifugi Val Pellice, con 9 edizioni vinte consecutivamente dal 2002 al 2010.\nCaratteristiche tecniche.\nAtleta brevilineo, formidabile discesista, \u00e8 dotato di un'eccellente tecnica di corsa. I suoi punti di forza sono lo scatto e la grande resistenza in salita, dote quest'ultima che lo rende competitivo sia sulle medie che sulle lunghe distanze.\nPrimati.\nIl 29 agosto 2011 ha stabilito il record di salita e discesa del Monviso da Pian del Re in 3 ore,12 minuti e 42 secondi.\nIl 15 luglio 2012 ha ottenuto il suo 10\u00ba successo su 12 partecipazioni alla Tre Rifugi Val Pellice, che per l'occasione \u00e8 stata affrontata nella nuova veste di Ultratrail."}
{"id": "2081910", "revid": "767487", "url": "https://it.wikipedia.org/wiki?curid=2081910", "title": "Uthman ibn Maz'un", "text": "Figlio di un importante capoclan di Mecca, i Ban\u016b Juma\u1e25, e fratello di latte di Maometto, fu uno di coloro che presero parte alla cosiddetta Piccola Egira in Abissinia. Al diffondersi di voci sull'accettazione dell'Islam da parte dei Meccani, fece ritorno nella propria citt\u00e0, rimanendovi anche dopo avere scoperto che tali voci erano infondate e che i musulmani erano ancora perseguitati. Pot\u00e9 farlo grazie alla protezione di al-Wal\u012bd b. al-Mugh\u012bra, \"sayyid\" del potente clan meccano dei B. Makhz\u016bm, che era stato amico di suo padre.\nIn seguito, per\u00f2, per non godere di privilegi speciali rispetto ai suoi correligionari, rinunci\u00f2 a questa protezione e un giorno, trascinato in una disputa con il poeta Labid e con il suo uditorio, ricevette un colpo al viso che gli fece perdere un occhio, del che egli non si lament\u00f2, considerandolo anzi un segno di distinzione.\nIn effetti, la figura di \u02bfUthm\u0101n \u00e8 caratterizzata da una tendenza all'ascetismo che sconfinava con l'autolesionismo. Sembra che gi\u00e0 prima dell'incontro col Profeta egli conducesse vita austera, che fosse astemio e che avesse raccolto intorno a s\u00e9 alcuni seguaci (tra cui due fratelli, un figlio e altri parenti), al pari di altri \"\u1e25an\u012bf\" dell'epoca, confluendo poi nella religione proclamata da Maometto.\nSposato con Khawla bint Hakim, si ricordano alcuni eccessi della sua ascesi, tra cui il suo voto di castit\u00e0 \"di cui sua moglie si sarebbe lamentata con \u02bf\u0100\u02beisha\" e addirittura la sua richiesta al Profeta di permettergli di potersi castrare (richiesta, questa, che non ottenne il consenso di Maometto). \nMor\u00ec nell'anno 3 dell'Egira, un anno dopo la vittoriosa battaglia di Badr, cui egli stesso aveva partecipato, e fu il primo musulmano ad essere inumato nel Baq\u012b\u02bf al-Gharqad di Medina. Accanto alla sua tomba Maometto, poco prima della sua morte, seppell\u00ec il figlioletto infante Ibr\u0101h\u012bm, avuto poco prima dalla sua schiava copta Maryam."}
{"id": "2081913", "revid": "74801", "url": "https://it.wikipedia.org/wiki?curid=2081913", "title": "Helen Nielsen", "text": "Biografia.\nHelen Nielsen da giovane frequent\u00f2 il \"Chicago Art Institute\", lavorando in seguito come disegnatrice. A partire dagli anni cinquanta si dedic\u00f2 al poliziesco, sia scrivendo numerosi romanzi sia lavorando come sceneggiatrice per le serie televisive \"Perry Mason\" e \"Alfred Hitchcock presenta\"."}
{"id": "2081914", "revid": "36426", "url": "https://it.wikipedia.org/wiki?curid=2081914", "title": "Tatlin", "text": ""}
