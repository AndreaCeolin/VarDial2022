{"id": "1989480", "revid": "729019", "url": "https://it.wikipedia.org/wiki?curid=1989480", "title": "Isola Komsomolec", "text": "L'isola Komsomolec (in russo: \"\u043e\u0441\u0442\u0440\u043e\u0432 \u041a\u043e\u043c\u0441\u043e\u043c\u043e\u043b\u0435\u0446\") \u00e8 l'isola pi\u00f9 settentrionale dell'arcipelago della Severnaja Zemlja nella zona russa dell'oceano Artico, e la terza maggiore isola del gruppo. \u00c8 anche la 82\u00aa maggiore isola della Terra.\nGeografia.\nIl punto pi\u00f9 a nord dell'isola viene chiamato capo Artico. Questo capo \u00e8 stato usato spesso come punto di partenza per molte spedizioni artiche.\nL'area di quest'isola \u00e8 stata stimata a 9.006\u00a0km\u00b2. La massima elevazione raggiunge i 780\u00a0m. Circa il 65% dell'isola \u00e8 coperta da ghiacciai. L'isola Komsomolec possiede la maggiore banchisa ghiacciata della Russia, nota come \"Banchisa dell'Accademia delle Scienze Russa\"..\nIl suolo dell'isola \u00e8 composto principalmente da limo sciolto e sabbia, un deserto di tundra con muschi e licheni.\nStoria.\nL'isola \u00e8 stata esplorata per la prima volta e battezzata dalla spedizione di Georgij U\u0161akov e Nikolaj Urvancev del 1930 - 32. Mantenendo lo schema di denominare le isole in base agli eventi e ai movimenti della Rivoluzione russa, quest'isola \u00e8 stata battezzata in onore dei membri dei Komsomol, l'Unione giovanile comunista.\nRichiesta del cambiamento del nome.\nAttualmente \u00e8 in corso una richiesta formale per rinominare quest'isola come \"Svyataya Mariya\" (Santa Maria) in ricordo di Marija Nikolaevna Romanova. La richiesta richiede anche il cambio delle isole circostanti, con i nome dei membri della famiglia Romanov uccisi il 17 luglio 1918.\nIsole adiacenti.\nLe seguenti isole sono vicine alla costa di Komsomolec; a partire da nord, verso est in senso orario:"}
{"id": "1989481", "revid": "179980", "url": "https://it.wikipedia.org/wiki?curid=1989481", "title": "Deportivo Quito", "text": ""}
{"id": "1989485", "revid": "122246", "url": "https://it.wikipedia.org/wiki?curid=1989485", "title": "Nazionale di pallavolo femminile del Cile", "text": "La nazionale di pallavolo femminile del Cile \u00e8 una squadra sudamericana composta dalle migliori giocatrici di pallavolo del Cile ed \u00e8 posta sotto l'egida della Federazione pallavolistica del Cile.\nRosa.\nSegue la rosa delle giocatrici convocate per il campionato sudamericano 2021."}
{"id": "1989486", "revid": "1305772", "url": "https://it.wikipedia.org/wiki?curid=1989486", "title": "Panigale Calcio", "text": "L'Associazione Calcio Panigale fu un club calcistico italiano con sede a Bologna, nel quartiere di Borgo Panigale.\nI suoi colori sociali erano il bianco e il nero.\nStoria.\nFondata nel 1919 a Borgo Panigale, all'epoca comune autonomo, a partire dagli anni trenta prese parte ai campionati dilettantistici della FIGC con il nome di \"Societ\u00e0 Sportiva Panigal\".\nNel 1934-35 vinse il campionato di Terza Divisione Emiliana.\nNel 1939, cambiata denominazione prima in \"S.S. Panigale\" e successivamente in \"Associazione Calcio Panigale\", vinse il campionato di Seconda Divisione e fu promossa in Prima Divisione.\nAl termine della stagione 1940-41 ottenne la promozione in Serie C. Nella Serie C 1941-1942 del debutto in Terza Serie la compagine emiliana si comport\u00f2 abbastanza bene arrivando 4\u00ba nel Girone F. Nel 1942-43 and\u00f2 ancora meglio per il Panigale con un secondo posto nel Girone G, piazzamento che gli permise di venire ammesso alla Serie B Alta Italia alla fine della Seconda guerra mondiale.\nNel 1945, al termine della guerra, venne ammesso alla Serie B-C Alta Italia; il club bolognese ebbe per\u00f2 un pessimo risultato arrivando 12\u00ba e ultimo nel girone C, e venendo quindi scartato dalla possibilit\u00e0 di ripescaggio fra i cadetti. Due anni dopo il Panigale, complice una riforma dei campionati che rese quasi impossibile la salvezza (solo le prime due evitavano la retrocessione nella serie inferiore), arriv\u00f2 decimo nel proprio girone e dovette lasciare anche la Serie C, retrocedendo in Promozione Interregionale (l'odierna Serie D).\nA partire dagli anni '60 riprese la denominazione di Panigal. Da allora \u00e8 sempre rimasta nelle serie inferiori.\nNel 2007 la societ\u00e0 cambia nome in A.S.D. Casteldebole Panigal 1919, militando tra la Promozione e la Prima Categoria Bolognese."}
{"id": "1989488", "revid": "834", "url": "https://it.wikipedia.org/wiki?curid=1989488", "title": "Volume One", "text": ""}
{"id": "1989490", "revid": "1776051", "url": "https://it.wikipedia.org/wiki?curid=1989490", "title": "Knock Out (album)", "text": "Knock Out \u00e8 il quarto album in studio dei Bonfire, uscito nel 1991 per l'etichetta discografica BMG International."}
{"id": "1989491", "revid": "287204", "url": "https://it.wikipedia.org/wiki?curid=1989491", "title": "Golfo di Follonica", "text": "Il golfo di Follonica (gi\u00e0 \"Golfo di Piombino\"; in latino \"Sinus Plumbini\" o \"Sinus Phalesianus\") \u00e8 un'insenatura del mar Tirreno, che si estende a cavallo tra l'estremit\u00e0 meridionale della provincia di Livorno e la parte settentrionale della provincia di Grosseto, interessando tratti costieri dei comuni di Piombino, Follonica, Scarlino e Castiglione della Pescaia, comprendendo per\u00f2 in tale ambito territoriale anche i comuni limitrofi che non si affacciano direttamente sul mare come Massa Marittima e Gavorrano, ma strettamente legati ai primi.\n\u00c8 delimitato a nord-ovest da punta della Rocchetta, appendice rocciosa del Promontorio di Piombino tra la citt\u00e0 e il porto di Piombino, mentre a sud-est \u00e8 chiuso dal promontorio di Punta Ala, dall'isolotto dello Sparviero e dagli scogli Porchetti che affiorano nel braccio di mare tra essi compreso.\nToponimo.\nNell'antichit\u00e0 era chiamato \"Sinus Phalesianus\", in relazione all'antico Porto Falesia, \"Sinus Traianus\" e \"Sinus Troianus\" (da Punta Troia, oggi Punta Ala); successivamente \"Sinus Plumbini\".\nTratto del golfo nella Maremma livornese.\nIl tratto del golfo che interessa l'estremit\u00e0 meridionale della provincia di Livorno, denominata Maremma Livornese (ovvero la storica Maremma Pisana) nella parte orientale del territorio comunale di Piombino, si caratterizza per la presenza iniziale del porto, segnalato da numerosi fari, a cui fa seguito un bacino di estensione minore che coincideva anticamente con l'originaria foce del fiume Cornia.\nProcedendo verso est, inizia un'ampia falcatura di arenile sabbioso dai colori tendenti al bianco che, in prossimit\u00e0 della torre del Sale, \u00e8 interrotto dall'attuale foce ad estuario del fiume Cornia.\nIl litorale prosegue ancora verso est, conservando le caratteristiche di sabbia bianca fine, fino a giungere alla caratteristica Torre Mozza di Piombino, costruita proprio sulla battigia. Poco prima, si trova un piccolo ormeggio turistico, il Porto di Carbonifera.\nTratto del golfo nella Maremma grossetana.\nIl tratto del golfo che interessa la provincia di Grosseto coincide inizialmente con l'intero litorale follonichese, che conferisce la denominazione al golfo, ove l'arenile tende a divenire di colore ambrato e a restringersi a causa del fenomeno dell'erosione costiera, che \u00e8 stato molto attivo negli ultimi decenni.\nA est dell'abitato di Follonica, la spiaggia \u00e8 costeggiata nell'immediato retroterra dalla pineta di Scarlino, che si inoltra nel tratto costiero del comune di Scarlino fino alla localit\u00e0 del Puntone, ove sorge la moderna infrastruttura turistica dell'omonimo porto. La pineta \u00e8 interrotta parzialmente dal pontile che fa capo agli stabilimenti industriali presenti nella piana di Scarlino.\nOltre la localit\u00e0 del Puntone si elevano le prime propaggini del promontorio delle Bandite di Scarlino, che da Portiglioni fino alla foce dell'Alma, danno origine ad un tratto costiero di tipo alto e roccioso, con alcune suggestive cale, tra le quali cala di Terra Rossa, cala Martina (rocciose), cala Violina (sabbia bianca fine) e cala Civetta (anch'essa sabbiosa). Punta Francese divide Cala Martina da Cala Violina, mentre punta le Canne separa cala Violina da cala Civetta, chiusa a sud dall'omonimo poggio sul quale si eleva la Torre Civette.\nA sud della foce del fiume Alma ha inizio il tratto costiero del comune di Castiglione della Pescaia, del quale il golfo bagna soltanto la parte settentrionale. Il litorale diviene nuovamente basso e sabbioso con colorazioni dorate per diversi chilometri, andando a costituire la spiaggia di Capanna Civinini, con pineta retrostante, che termina in prossimit\u00e0 del promontorio di Punta Ala.\nOltre la cala del Porto, punta Ala presenta coste scogliose che costituiscono le propaggini settentrionali del vasto promontorio, ove sorgono la torre Hidalgo e il castello di Punta Ala sulle omonime punte, tra le quali \u00e8 situato l'attrezzatissimo porto di Punta Ala.\nIl promontorio di Punta Ala presenta appendici anche in mare con gli affioranti scogli Porchetti e l'isolotto dello Sparviero, sul quale si eleva la storica torre degli Appiani, che segnano il limite meridionale del golfo di Follonica."}
{"id": "1989493", "revid": "14475", "url": "https://it.wikipedia.org/wiki?curid=1989493", "title": "Ashurnasirpal II", "text": ""}
{"id": "1989495", "revid": "1073227", "url": "https://it.wikipedia.org/wiki?curid=1989495", "title": "Volume I (De Andr\u00e9)", "text": ""}
{"id": "1989506", "revid": "834", "url": "https://it.wikipedia.org/wiki?curid=1989506", "title": "Volume Two", "text": ""}
{"id": "1989512", "revid": "207432", "url": "https://it.wikipedia.org/wiki?curid=1989512", "title": "'O Professore", "text": ""}
{"id": "1989515", "revid": "1543377", "url": "https://it.wikipedia.org/wiki?curid=1989515", "title": "Municipalit\u00e0 distrettuale di Mopani", "text": " \nLa municipalit\u00e0 distrettuale di Mopani (in inglese \"Mopani District Municipality\") \u00e8 un distretto della provincia del Limpopo e il suo codice di distretto \u00e8 DC33.\nLa sede amministrativa e legislativa \u00e8 la citt\u00e0 di Giyani e il suo territorio si estende su una superficie di .\nUna parte del territorio della municipalit\u00e0 distrettuale \u00e8 un DMAs, chiamato LIMDMA33.\nGeografia fisica.\nConfini.\nIl distretto municipale di Mopani confina a nord e con quello di Vhembe, a sud con quello di Ehlanzeni (Mpumalanga), a sudovest con quello di Grande Sekhukhune, a ovest con quello di Capricon e a est con il Mozambico.\nSuddivisione amministrativa.\nIl distretto \u00e8 suddiviso in 5 municipalit\u00e0 locali:"}
{"id": "1989516", "revid": "834", "url": "https://it.wikipedia.org/wiki?curid=1989516", "title": "Volume II", "text": ""}
{"id": "1989519", "revid": "1305772", "url": "https://it.wikipedia.org/wiki?curid=1989519", "title": "I Am Alive", "text": "I Am Alive (conosciuto precedentemente come Alive) \u00e8 un videogioco d'azione, inizialmente sviluppato dalla Darkworks ora sviluppato da Ubisoft Shanghai ed \u00e8 pubblicato da Ubisoft. Il titolo \u00e8 disponibile su PlayStation Network dal 4 aprile, mentre su Xbox Live Marketplace dal 7 marzo 2012. Per Windows sulla piattaforma steam dal 13 settembre 2012.\nInformazioni sul gioco.\nIl gioco \u00e8 stato pensato per essere un'avventura di tipo survival, ambientato in una realt\u00e0 alternativa dove vediamo la citt\u00e0 di Haventon in rovine, dove nessuno \u00e8 a conoscenza di cosa abbia provocato tanta distruzione. Il giocatore dovr\u00e0 badare a se stesso, affrontando molte avversit\u00e0, e scoprire dove si trova la sua famiglia dopo un anno dalla catastrofe.\nTrama.\nNella citt\u00e0 di Haventon, luogo immaginario degli Stati Uniti, un anno dopo un terribile terremoto che ha spazzato via quasi interamente la razza umana, Adam Collins sopravvissuto alla catastrofe riesce a raggiungere la citt\u00e0 dove viveva prima di partire per un non precisato viaggio ad Est e grazie al quale \u00e8 scampato ai terremoti che hanno devastato Haventon. Dopo essere riuscito ad entrare in citt\u00e0 attraversando i resti di un ponte semi distrutto si mette alla ricerca della moglie e la figlia disperse dopo il tragico evento ma scopre a suo malgrado che nella sua abitazione non c'\u00e8 traccia di loro ma solo una lettera lasciata per lui. Inizier\u00e0 qui un lungo viaggio pieno di insidie e pericoli alla disperata ricerca della sua famiglia che lo porter\u00e0 ad attraversare l'intera citt\u00e0 e lo costringer\u00e0 a lottare duramente per sopravvivere.\nSviluppo.\n\"I Am Alive\" \u00e8 stato annunciato all'E3 2008 sotto forma di video e il primo trailer \u00e8 stato proiettato nella conferenza stampa di Ubisoft dell'E3, che ha anticipato ed evidenziato le varie sensazioni che un giocatore prover\u00e0 nel giocare il titolo.\nIn un primo momento era stato dichiarato che la produttrice di \"Assassin's Creed\", Jade Raymond, lavorasse a questo titolo, ma poi si rivel\u00f2 che tale notizia non era vera.\nIl 6 marzo 2009, Ubisoft annuncia di aver tolto lo sviluppo del gioco a Darkworks e lo ha trasferito a Ubisoft Shanghai.\nNel mese di agosto 2009, sono state diffuse alcune immagini del gioco.\nIl 13 gennaio 2010, Ubisoft conferma che \"I Am Alive\" sar\u00e0 distribuito nel corso del 2011.\nIl 14 giugno 2010, Ubisoft tramite la conferenza dell'E3 2010 mostra un video di \"I Am Alive\" e viene resa nota la data di uscita: Primavera 2011.\nIl 31 gennaio 2011, era stato dichiarato che il gioco sarebbe stato disponibile solo su PlayStation Network e Xbox Live nel corso del 2011. La motivazione sarebbe risieduta nella paura, da parte della casa francese, che il gioco avesse poco successo. Successivamente \u00e8 stato scoperto che si trattava di uno scherzo partito dal sito francese, Jeuxvideo.fr. Quest'ultimo ha smentito categoricamente tale notizia.\nIl 19 agosto 2011, sono stati caricati alcuni trailer inediti del gioco su YouTube.\nIl 29 settembre 2011, dopo tante voci date per false su internet, si \u00e8 scoperto, dopo un comunicato ufficiale della Ubisoft che \"I Am Alive\" verr\u00e0 effettivamente distribuito solo su PlayStation Network e su Xbox Live.\nIl 22 novembre 2011, Aurelian Palasse di Ubisoft in un'intervista ha rilevato che Ubisoft Shanghai ha dovuto cancellare buona parte del lavoro di Darkworks e ricominciare lo sviluppo tutto da capo, usando anche un nuovo motore grafico. Lo sviluppo del gioco fu molto complicato anche a causa delle difficolt\u00e0 riscontrate nel renderlo pi\u00f9 realistico. Il primo trailer era in computer grafica, ma il team cercava di rendere uguale lo scenario visto dal video.\nIl Creative Director di Ubisoft Shanghai, Stanislas Mettra, ha rivelato che \"I Am Alive\" non arriver\u00e0 su Microsoft Windows a causa della pirateria. Dopo questa dichiarazione, Stanislas Mettra, ha dichiarato di essere stato frainteso e anche a lui piacerebbe vedere \"I Am Alive\" su Microsoft Windows. Previsto inizialmente per il 13 settembre 2012, il 6 settembre il gioco viene pubblicato ufficialmente su Ubishop, Steam ed altri retailer digitali."}
{"id": "1989520", "revid": "212348", "url": "https://it.wikipedia.org/wiki?curid=1989520", "title": "Archive.org", "text": ""}
{"id": "1989529", "revid": "834", "url": "https://it.wikipedia.org/wiki?curid=1989529", "title": "Volume Three", "text": ""}
{"id": "1989540", "revid": "94062733", "url": "https://it.wikipedia.org/wiki?curid=1989540", "title": "Bordeggio", "text": "Il Bordeggio \u00e8 un'andatura usata dalle barche con propulsione velica per risalire il vento.\nManovrando le vele, i marinai possono mandare la barca da destra a sinistra, avanti e indietro, ma sempre procedendo verso la meta nonostante i venti contrari.\nInfatti un qualunque natante a vela che parte da un punto A e vuole arrivare a un punto B situato contro vento se non vuole usare una propulsione meccanica (come il motore) \u00e8 costretto a zig-zagare dal punto A al punto B per risalire il vento.\nUna rotta diretta da A a B sarebbe impossibile poich\u00e9 una barca a vela non riuscirebbe ad andare contro vento.\nInoltre anche la rotta opposta (da B ad A) dovrebbe essere effettuata con il bordeggio per evitare strambate improvvise e involontarie."}
{"id": "1989542", "revid": "599013", "url": "https://it.wikipedia.org/wiki?curid=1989542", "title": "Luis Capurro", "text": "Caratteristiche tecniche.\nEra un terzino.\nCarriera.\nClub.\nMuove i primi passi nel calcio con la maglia del Patria de Esmeraldas, squadra della sua provincia, per poi passare al Milagro, che militava nella seconda divisione, nel 1983. Nel 1984, senza aver ancora debuttato in prima divisione nazionale, viene convocato in nazionale, senza per\u00f2 esordire. Nel 1985 fa il suo debutto sia in campionato che in nazionale, contro la , a Guayaquil.\nNel 1989 passa alla prima squadra importante della sua carriera, l'Emelec, dove rimane fino al 1993 vincendo un titolo nazionale. Dopo una brevissima esperienza in Paraguay, al Cerro Porte\u00f1o, torna all'Emelec, dove vince il titolo nazionale del 1994. Nel 1996 si trasferisce in Argentina, al Racing Club di Avellaneda, senza mai scendere in campo, e torna nuovamente in Ecuador, dove vince il titolo 1997 con il Barcelona Sporting Club di Guayaquil. Nel 1999 passa all'LDU Quito, dove vince subito il titolo nazionale. Si \u00e8 ritirato dal calcio professionistico nel 2003.\nNazionale.\nDal suo debutto in nazionale, avvenuto durante una partita amichevole, ha partecipato a sei edizioni della Copa Am\u00e9rica. Ha segnato il suo unico gol in nazionale a Cochabamba, in Bolivia, durante una partita della Copa Am\u00e9rica 1997 contro il . \u00c8 il terzo giocatore con pi\u00f9 presenze in nazionale con 100 gare disputate, contro le 153 di Iv\u00e1n Hurtado e le 109 di \u00c1lex Aguinaga."}
{"id": "1989547", "revid": "149587", "url": "https://it.wikipedia.org/wiki?curid=1989547", "title": "Calatafimi-Segesta", "text": ""}
{"id": "1989553", "revid": "1513947", "url": "https://it.wikipedia.org/wiki?curid=1989553", "title": "Yelle", "text": "Biografia.\nRaggiunge la notoriet\u00e0 pubblicando i primi lavori su Myspace, attirando particolare attenzione quando pubblica una canzone dal nome \"Short Dick Cuizi\", indirizzata a Cuizinier, membro del gruppo parigino hip-hop TTC. Collaborando con il produttore e amico GrandMarnier Yelle registra nel 2007 l'album di debutto, Pop-Up, seguito dal primo singolo \"Je Veux Te Voir\" (versione finale di \"Short Dick Cuizi\"). La canzone diventa presto una hit nazionale e, riadattata con un nuovo videoclip, lancia Yelle nel panorama internazionale. La collaborazione col gruppo francese Fatal Bazooka nella canzone \"Parle \u00e0 ma main\" (2007) contribuisce fortemente al lancio nazionale della cantante, raggiungendo presto la cima delle classifiche dei singoli in Francia. L'11 gennaio 2011 la cantante francese attraverso il proprio sito ufficiale annuncia come nel marzo 2011 uscir\u00e0 il suo secondo album in studio dal titolo \"Safari Disco Club\". La cantante afferma al riguardo:\nOrigine del nome.\nDurante la prima intervista televisiva, nel corso della trasmissione \"Grand Journal\", ha dichiarato che il suo pseudonimo deriva dalla contrazione delle parole \"Yeah\" ed \"Elle\" (\"lei\" in francese). Nelle interviste successive, ha affermato invece che si trattava dell'acronimo femminilizzato di \"You enjoy life\"."}
{"id": "1989555", "revid": "767487", "url": "https://it.wikipedia.org/wiki?curid=1989555", "title": "Miniprep", "text": "La Miniprep (o minipreparazione di DNA plasmidico) \u00e8 una tecnica di laboratorio utilizzata in biologia molecolare per l'estrazione, su piccola scala, di DNA plasmidico dai batteri trasformati che lo contengono. Le miniprep sono utilizzate durante i processi di clonaggio per analizzare cloni batterici.\nUtilizzo.\nL'uso di plasmidi permette di replicare il materiale genetico in batteri o per trasferire certi geni in altri organismi. La resa di plasmidi dipende da numerosi fattori: il ceppo batterico, il terreno di coltura utilizzato, il tipo di plasmide (i cosiddetti plasmidi ad alto numero di copie, \"high copy number\" o a basso numero di copie, \"low copy number\") e le condizioni di coltura (agitazione, temperatura...). I batteri generalmente utilizzati per la replicazione di plasmidi esogeni sono della specie \"Escherichia coli\".\nTale tecnica \u00e8 utile allorquando si vogliano utilizzare dei plasmidi come vettori di espressione o di clonaggio, per determinare, in genere dopo un passaggio di ligazione e di successiva trasformazione, quali cloni batterici contengano il plasmide di interesse.\nProcedimento.\nEsistono diverse vie per ottenere una miniprep: il metodo classico utilizza tutta una serie di soluzioni o \"buffer\" che servono a compiere i diversi step dell'estrazione (dalla rottura delle cellule fino all'ottenimento del DNA plasmidico). Questa tecnica si basa sul processo di lisi alcalina, proposta da Birnboim e Doly nel 1979.\nAttualmente nei laboratori di ricerca vengono utilizzati dei kit forniti da diverse industrie del settore contenenti, gi\u00e0 preparate, le soluzioni per l'estrazione del DNA; per ragioni commerciali, la composizione di ogni singola soluzione non \u00e8 nota.\nCrescita dei batteri.\nI plasmidi sono solitamente purificati a partire da colture liquide trasformate, seminate su terreno solido e isolate. I plasmidi ingegnerizzati sono solitamente dotati di uno o pi\u00f9 geni in grado di conferire resistenza agli antibiotici (solitamente ampicillina o kanamicina), che permette ai batteri che sono stati trasformati con successo di moltiplicarsi in un terreno di coltura selettivo.\nNelle miniprep il volume di terreno liquido \u00e8 di circa 1-5ml.\nLisi.\nI batteri di ogni campione, dopo essere stati risospesi in un tampone isotonico, subiscono la lisi alcalina grazie all'aggiunta di un tampone contenente idrossido di sodio 0,2N e la successiva neutralizzazione con l'addizione di un tampone contenente sodio acetato. L'idrossido di sodio, oltre a rompere la parete batterica, denatura il DNA. La fase di neutralizzazione, riportando il pH ai valori fisiologici, permette la rinaturazione del DNA plasmidico superavvolto ma non di quello genomico, a causa delle grandi dimensioni di quest'ultimo.\nPurificazione del DNA.\nDopo la centrifugazione dei campioni, che rimuove le membrane, le pareti cellulari e il DNA genomico, il DNA plasmidico in soluzione viene purificato tramite l'addizione di una soluzione fenolo/cloroformio: le proteine vengono denaturate e solubilizzate nella fase organica inferiore mentre il DNA plasmidico si colloca nella fase acquosa superiore.\nLa fase acquosa viene prelevata e si procede con la precipitazione del DNA addizionando etanolo. Dopo la precipitazione si rimuove l'etanolo e il DNA precipitato pu\u00f2 essere risospeso in acqua o in un altro opportuno tampone.\nUn altro metodo di purificazione si ha con la separazione del DNA su gradiente di CsCl-EtBr."}
{"id": "1989559", "revid": "1833487", "url": "https://it.wikipedia.org/wiki?curid=1989559", "title": "Saliano", "text": "Saliano \u00e8 una localit\u00e0 montana del comune italiano di Rogliano, in provincia di Cosenza.\nGeografia fisica.\nSi trova ad un'altitudine di 1020 metri sul livello del mare. Saliano \u00e8 situato alle falde dei monti della Sila, a pochi chilometri dal Comune di Parenti sulla riva sinistra del fiume Savuto. Dista circa 20\u00a0km dalla localit\u00e0 turistica di Lorica e 20\u00a0km dal centro del Comune di Rogliano.\nStoria.\nSull'origine del nome Saliano, il Barillaro nel volume \"Calabria - Guida artistica e archeologica\", riporta : \"Saliano, frazione di Rogliano, dal latino Salianum, possesso di un Salius, forse un personaggio, signore e possidente di terre silane\". In altro dizionario etimologico dei luoghi Saliano \u00e8 citato come Villa Salius.\nL'origine romana del toponimo fondiario \u00e8 avvalorata dalla presenza nella zona di altri nuclei abitativi con il tipico suffisso latino: Rogliano, Carpanzano, Martirano, Pedivigliano e Scigliano. In effetti l'antica via Annia costruita dai Romani dopo le guerre puniche partiva da Sibari e raggiungeva l'odierna Vibo Valentia attraversando Cosenza. Da Cosenza la strada proseguiva verso il fiume Savuto, risaliva verso Martirano e poi ripiegava sulla costa tirrenica. Presso il Savuto esisteva una stazione di ristoro per i soldati romani: \u201cAd Sabutum\u201d, posta lungo un vecchio transito gi\u00e0 noto in et\u00e0 protostorica e utilizzato dagli astuti romani nelle loro incursioni, attorno a cui edificarono villaggi rurali da utilizzare come accampamenti o ricoveri. Pertanto, l'origine di Saliano pu\u00f2 essere quella di accampamento o rifugio romano posto alle pendici dei monti della Sila."}
{"id": "1989563", "revid": "21079", "url": "https://it.wikipedia.org/wiki?curid=1989563", "title": "Romboidale", "text": ""}
{"id": "1989568", "revid": "1543377", "url": "https://it.wikipedia.org/wiki?curid=1989568", "title": "Municipalit\u00e0 distrettuale di Vhembe", "text": " \nLa municipalit\u00e0 distrettuale di Vhembe (in inglese \"Vhembe District Municipality\") \u00e8 un distretto della provincia del Limpopo e il suo codice di distretto \u00e8 DC34.\nLa sede amministrativa e legislativa \u00e8 la citt\u00e0 di Thohoyandou e il suo territorio si estende su una superficie di .\nGeografia fisica.\nConfini.\nIl distretto municipale di Vhembe confina a est e a sudest con quello di Mopani, a sud ovest e a ovest con quello di Capricorn, a ovest con quello di Waterberg e a nord con lo Zimbabwe.\nSuddivisione amministrativa.\nIl distretto \u00e8 suddiviso in 4 municipalit\u00e0 locali:"}
{"id": "1989569", "revid": "204012", "url": "https://it.wikipedia.org/wiki?curid=1989569", "title": "Classe A (velica)", "text": ""}
{"id": "1989571", "revid": "226458", "url": "https://it.wikipedia.org/wiki?curid=1989571", "title": "Presbifagia", "text": "La presbifagia \u00e8 la forma di disfagia dovuta ai processi fisiopatologici connessi con l'invecchiamento, anche in assenza di eziologia patologica nota.\nEziologia.\nLe cause della presbifagia devono essere ricercate nel contesto fisiopatologico dell'invecchiamento. Si deve considerare infatti l'ipotrofia e la ridotta efficienza (connessa anche con possibile rigidit\u00e0) della muscolatura della lingua, delle labbra, dell'orofaringe. Concorrono inoltre, l'atrofia della mucosa linguale ed orale, la scarsa salivazione, l'edentulia (\u00e8 anche possibile un'incongruenza della protesi dentaria) e la perdita della sensibilit\u00e0 orale tattile, propriocettiva e gustativa (anche 10 volte inferiore rispetto al giovane adulto). Il deperimento e la demotivazione sono importati fattori da tenere in considerazione nell'approccio dell'anziano presbifagico.\nProfilo diagnostico.\nL'anamnesi (soggetto anziano) e l'esame obiettivo (soggetto psicoastenico, cachettico e disfagia) possono essere sufficienti per identificare la presbifagia. L'approccio alla diagnosi pu\u00f2 essere \"quantificato\" mediante 2 test:\nOccorre inoltre la valutazione logopedica, al fine di stabile eventuale approccio terapeutico.\nEsami strumentali come la videolaringoscopia (con prove di deglutizione) e la videofluoroscopia sono molto importanti per valutare lo stato di presbifagia.\nDinamica e patogenesi.\nIl rallentamento della fase di formazione del bolo alimentare (mascicazione lenta ed inefficace), la scialorrea e l'incapacit\u00e0 di trattenere i prodotti della masticazione all'interno del cavo orale, sono i principali segni manifesti di presbifagia. Conseguentemente alle difficolt\u00e0 di deglutizione, si possono manifestare episodi di aspirazione del cibo (con possibile soffocamento) e allungamento (con connesso affatigamento) del tempo di pasto.\nProfilo terapeutico.\nLe norme igienico-comportamentali come:"}
{"id": "1989577", "revid": "1418004", "url": "https://it.wikipedia.org/wiki?curid=1989577", "title": "Grand prix de litt\u00e9rature polici\u00e8re", "text": "Il Grand prix de litt\u00e9rature polici\u00e8re (letteralmente \"Gran premio della letteratura poliziesca\") \u00e8 un prestigioso riconoscimento letterario francese per il genere giallo.\nFondato nel 1948 dal critico e scrittore Maurice-Bernard Endr\u00e8be.\nIl premio viene assegnato ogni anno e prevede due distinti riconoscimenti:"}
{"id": "1989579", "revid": "1707789", "url": "https://it.wikipedia.org/wiki?curid=1989579", "title": "Gran Premio di Germania 1989", "text": "Il Gran Premio di Germania 1989 fu la nona gara della stagione 1989 del Campionato mondiale di Formula 1, disputata il 30 luglio sul Circuito di Hockenheim. La manifestazione vide la vittoria di Ayrton Senna su McLaren - Honda, seguito dal compagno di squadra Alain Prost e da Nigel Mansell su Ferrari.\nQualifiche.\nSenna conquist\u00f2 la settima pole position stagionale, battendo di un secondo netto il suo compagno di squadra Prost; alle spalle delle due McLaren si piazzarono le due Ferrari di Mansell e Berger, seguite dalle Williams di Patrese e Boutsen. Chiudevano la top ten Nannini, Piquet, Pirro e Alesi.\nGara.\nAl via Berger prov\u00f2 ad insidiare le due McLaren, ma fu sopravanzato nuovamente sia da Senna che da Prost. Il brasiliano mantenne il comando fino al cambio gomme, quando il suo pit stop fu piuttosto lungo e gli fece perdere la prima posizione a vantaggio del compagno di squadra. A tre tornate dal termine, per\u00f2, Senna riprese la prima posizione, approfittando di noie al cambio che rallentavano Prost. Mansell chiuse in terza posizione, mentre il suo compagno di squadra Berger fu costretto al ritiro dallo scoppio di uno pneumatico; quarto giunse Patrese, seguito da Piquet e Warwick."}
{"id": "1989583", "revid": "320578", "url": "https://it.wikipedia.org/wiki?curid=1989583", "title": "Uefa Europa League", "text": ""}
{"id": "1989591", "revid": "767487", "url": "https://it.wikipedia.org/wiki?curid=1989591", "title": "Senarco", "text": "Di lui si hanno scarse notizie. Il suo mimo era orientato prevalentemente alla satira morale e alla politica. I pochi titoli che si conservano mostrano un interesse per la vita quotidiana. Secondo alcune fonti derise la vilt\u00e0 dei cittadini di Reggio su richiesta del tiranno Dionisio I."}
{"id": "1989599", "revid": "2033069", "url": "https://it.wikipedia.org/wiki?curid=1989599", "title": "Privileged", "text": "Privileged \u00e8 una serie televisiva statunitense prodotta da The CW e trasmessa dal 2009. Il telefilm, di genere teen-drama, \u00e8 basato sul libro \"How To Teach Filthy Rich Girls\" di Zoey Dean.\nTrama.\nMegan Smith (Joanna Garc\u00eda), ventitreenne laureata a Yale, si trasferisce a Manhattan con la speranza di trovare lavoro in un giornale famoso, ma quando viene licenziata, si adatta a diventare la tutor delle due nipoti liceali della magnate dei cosmetici Laurel Limoges (Anne Archer), nell'inebriante Palm Beach, in Florida. Le ragazze, Rose (Lucy Hale) e Sage (Ashley Newbrough), sono belle, ribelli, e poco entusiaste della loro nuova tutor, ma Megan \u00e8 determinata a conquistarle, supportata e consigliata dallo chef Marco (Allan Louis) e dal suo migliore amico, Charlie (Michael Cassidy), che \u00e8 segretamente innamorato di lei. Anche i vicini sono favolosi a Palm Beach e Megan cattura l'attenzione di Will (Brian Hallisay), il ricco attraente vicino di casa che spesso parla con Marco e che, guarda caso, frequenta la sorella di Megan, Lily (Kristina Apgar). Megan osserva che Rose e Sage hanno un rapporto molto stretto, che lei desidererebbe avere con la sorella Lily, che invece tradisce continuamente la sua fiducia.\nMessa in onda.\nNegli Stati Uniti, la serie \u00e8 andata in onda sul network The CW a partire dal 9 settembre 2008. La prima stagione si \u00e8 conclusa il 24 febbraio 2009 e, il 19 maggio 2009, la Cw ha annunciato che non avrebbe prodotto una seconda stagione della serie.\nIn Italia, la serie \u00e8 stata trasmessa in prima visione assoluta dal 3 agosto 2009 al 28 settembre 2009, ogni luned\u00ec alle ore 21:00, su Mya di Premium Gallery. In chiaro, la serie \u00e8 stata trasmessa, in prima serata, su La5 dal 20 settembre 2010 ogni luned\u00ec.\nFilm.\n\u00c8 stato fatto un film sulla serie con Nikki Reed e Meaghan Jette Martin con alla regia Jonah Salander."}
{"id": "1989603", "revid": "767487", "url": "https://it.wikipedia.org/wiki?curid=1989603", "title": "Tutti i giorni \u00e8 domenica", "text": "Tutti i giorni \u00e8 domenica (\"Tous les jours dimanche\") \u00e8 un film del 1994 diretto da Jean Charles Tacchella."}
{"id": "1989607", "revid": "144796", "url": "https://it.wikipedia.org/wiki?curid=1989607", "title": "Editto di Saint-Claude", "text": ""}
{"id": "1989608", "revid": "109893", "url": "https://it.wikipedia.org/wiki?curid=1989608", "title": "Episodi di Privileged", "text": "Negli Stati Uniti, la prima stagione \u00e8 stata trasmessa dal 9 settembre 2008 al 24 febbraio 2009 sul canale americano The CW.\nIn Italia, la prima stagione \u00e8 stata trasmessa in prima visione assoluta dal 3 agosto 2009 al 28 settembre 2009, ogni luned\u00ec alle ore 21:00, su Mya, canale pay della piattaforma Mediaset Premium.\nIn chiaro, la prima stagione \u00e8 stata trasmessa dal 20 settembre 2010, ogni luned\u00ec sera alle 21.00 su La5."}
{"id": "1989610", "revid": "599013", "url": "https://it.wikipedia.org/wiki?curid=1989610", "title": "Bert Grabsch", "text": "Professionista dal 1998 al 2013, \u00e8 stato campione del mondo a cronometro nel 2008."}
{"id": "1989611", "revid": "23117", "url": "https://it.wikipedia.org/wiki?curid=1989611", "title": "Papa Waigo N'Diay\u00e8", "text": ""}
{"id": "1989615", "revid": "1226", "url": "https://it.wikipedia.org/wiki?curid=1989615", "title": "Theseion", "text": ""}
{"id": "1989616", "revid": "339392", "url": "https://it.wikipedia.org/wiki?curid=1989616", "title": "Rasunda Stadion", "text": ""}
{"id": "1989620", "revid": "339392", "url": "https://it.wikipedia.org/wiki?curid=1989620", "title": "R\u00e5sunda Stadion", "text": ""}
{"id": "1989624", "revid": "30909", "url": "https://it.wikipedia.org/wiki?curid=1989624", "title": "Vettore di espressione", "text": ""}
{"id": "1989625", "revid": "1048993", "url": "https://it.wikipedia.org/wiki?curid=1989625", "title": "Jean-Charles Tacchella", "text": "Biografia.\nGiornalista (\"L'\u00c9cran fran\u00e7ais\") e sceneggiatore, si fece notare come regista grazie a due cortometraggi: \"Le derniers hivers\" (1970) e \"Une belle journ\u00e9e\" (1972). Nel 1975 diresse \"Cugino, cugina\", ottenendo un eccezionale successo di critica e di pubblico.\nMembro del consiglio di amministrazione della Cin\u00e9math\u00e8que Fran\u00e7aise fin dal 1981, ne \u00e8 diventato presidente nel 2001. Dal 2003 \u00e8 presidente onorario. "}
{"id": "1989627", "revid": "1543377", "url": "https://it.wikipedia.org/wiki?curid=1989627", "title": "Municipalit\u00e0 distrettuale di Waterberg", "text": " \nLa municipalit\u00e0 distrettuale di Waterberg (in inglese \"Waterberg District Municipality\") \u00e8 un distretto della provincia del Limpopo e il suo codice di distretto \u00e8 DC36.\nLa sede amministrativa e legislativa \u00e8 la citt\u00e0 di Modimolle e il suo territorio si estende su una superficie di .\nGeografia fisica.\nConfini.\nIl distretto municipale di Waterberg confina a est con quelli di Vhembe e Capricon, a sudest con quello di Grande Sekhukhune, a sud con quelli di Nkangala (Mpumalanga), Metsweding (Gauteng) e Bojanala (Nordovest), a sudovest con quello di Ngaka Modiri Molema (Nordovest) e a ovest e a nord con il Botswana.\nSuddivisione amministrativa.\nIl distretto \u00e8 suddiviso in 6 municipalit\u00e0 locali:"}
{"id": "1989631", "revid": "1613689", "url": "https://it.wikipedia.org/wiki?curid=1989631", "title": "Chioma (torrente)", "text": "Il Chioma \u00e8 un corso d'acqua a regime torrentizio delle Colline livornesi. In tutto il suo percorso attraversa i comuni di Livorno e Rosignano Marittimo. Il regime tipicamente torrentizio fa s\u00ec che d'estate secchi completamente, raggiungendo per\u00f2 una portata elevata in autunno, inverno e primavera.\nLa valle del Chioma \u00e8 una delle pi\u00f9 ampie e suggestive delle Colline livornesi.\nIl corso del torrente Chioma.\nIl corso d'acqua pone le sue sorgenti sul versante sud del Monte Maggiore (454 metri), presso la localit\u00e0 \"La Palazzina\", raggiungibile da Livorno sulla strada provinciale della frazione di Gabbro. Per tutto il suo corso funge da confine tra i comuni di Livorno e Rosignano Marittimo, secondo gli antichi confini del Capitanato Vecchio, gi\u00e0 stabiliti durante il Quattrocento.\nDopo un tratto scosceso (circa tre chilometri), cala la pendenza, e il corso d'acqua si immette in un'ampia valle collinare, raggiungendo il \"Podere del Gorgo\". L\u00ec a 90 metri s.l.m., viene raggiunto dal Botro Quarata, un ruscello proveniente dal vicino Montenero.\nIl Torrente Chioma, adesso pi\u00f9 ampio e con un letto ben scavato, prosegue il suo percorso non ricevendo per\u00f2 affluenti rilevanti. Dopo aver passato l'Aurelia presso la localit\u00e0 \"Chioma\", si immette nel Mar Ligure passando da un porticciolo detto appunto \"Porticciolo del Chioma\". \nLuoghi attraversati.\nDurante il suo corso, il fiume Chioma attraversa diverse localit\u00e0, per lo pi\u00f9 fattorie e poderi.\nCuriosit\u00e0.\nNegli anni cinquanta del XX secolo sul torrente venne costruito un ponte di legno (di cui rimangono alcuni resti), finanziato dalla casa di produzione del film \"Il ponte sul fiume Kwai\", in uscita nelle sale in quei giorni. Il ponte era stato chiesto alla Befana come regalo da una bambina costretta ogni giorno a guadare il corso d'acqua per raggiungere la scuola elementare di Nibbiaia.\nIn prossimit\u00e0 della riva si notano ancora alcuni tratti dell'antica costa marina pleistocenica."}
{"id": "1989644", "revid": "124590888", "url": "https://it.wikipedia.org/wiki?curid=1989644", "title": "Marco Parente", "text": "Biografia.\nDagli inizi a \"Eppur non basta\".\nNato a Napoli da padre partenopeo e madre svedese, cresce in Casentino, a Poppi (Ar) dove intraprende le prime esperienze musicali con Massimo Fantoni. All'inizio degli anni novanta si trasferisce a Firenze, dove forma la band Otto'p'notri insieme a Massimo Fantoni a cui si aggiungeranno, in una fase successiva musicisti come David Bindi, Fabrizio Orrigo, Claudio Mangionello e Umberto Bartolini. Con gli Otto'p'notri Parente sperimenter\u00e0 senza pubblicare, il primo album della band infatti arriver\u00e0 nel 1999, dopo la sua uscita dal gruppo avvenuta nel 1995; durante quell'esperienza si far\u00e0 notare anche come batterista.\nDopo aver contribuito alla batteria e agli arrangiamenti de \"L'albero pazzo\" di Andrea Chimenti, collabora con i CSI suonando la batteria per l'album \"Linea Gotica\" del 1996.\nIl disco d'esordio, \"Eppur non basta\", esce nel marzo del 1997 per la collana \"Taccuini\" del Consorzio Produttori Indipendenti. Nel brano \"Oio\", Parente duetta con Carmen Consoli.\nStefano Bollani, con il quale Parente si trova nel frattempo a collaborare dal vivo, realizzer\u00e0 una cover de \"Il mare si \u00e8 fermato\" in \"Sm\u00e5t Sm\u00e5t\" del 2003.\nNel 1998 Parente prende parte al tributo \"The Different You - Robert Wyatt e noi\" con \"Gharbzadegi\", realizzata con i La Crus e inserita anche nella ristampa di \"Eppur non basta\" come bonus track.\n\"Testa, di' cuore\" e l'incontro con City Lights.\n\"Testa, di' cuore\", il secondo album di studio, esce nel 1999 per l'etichetta Sonica e contiene un brano cantato in duetto con Cristina Don\u00e0, \"Senza voltarsi\" scritto insieme a Massimo Fantoni\nParente conosce Antonio Bertoli, direttore della City Lights Firenze, e avvia una serie di collaborazioni nell'ambito della poesia e del reading accompagnando nomi del calibro di Lawrence Ferlinghetti, Alejandro Jodorowsky, Anne Waldman e John Giorno nel corso del tour \"Pull My Daisy\".\nLa stessa City Lights stampa il libretto \"Testa, di' cuore - Work in progress/Work in regress\".\nParente inizia a lavorare al suo primo spettacolo, \"Paradiso, Inferno, Piano Terra\", in scena dal dicembre del 2001. Insieme a Paolo Benvegn\u00f9 apre alcuni concerti degli Afterhours, stringendo una solida collaborazione con il gruppo di Manuel Agnelli. Suoner\u00e0 insieme a loro al Premio Ciampi 2001.\n\"Trasparente\" e la produzione di Manuel Agnelli.\nPreceduto dal singolo \"Lamiarivoluzione\", il terzo album \"Trasparente\" esce il 27 settembre 2002 ed \u00e8 prodotto da Manuel Agnelli degli Afterhours, fondamentale nel fungere da tramite con l'etichetta discografica Mescal.\nAlla realizzazione di \"Trasparente\", avviata nel 2000, contribuiscono Andrea Franchi alla batteria, Giovanni Dall'Orto al basso e Paolo Benvegn\u00f9 alla chitarra elettrica: \u00e8 l'inconsapevole nascita della band Proiettili buoni, progetto parallelo che sar\u00e0 ripreso in mano nel 2008.\nDa \"Trasparente\" viene estratto il secondo singolo \"Davvero trasparente\", mentre Patty Pravo propone una cover del brano \"Farfalla pensante\" in \"Radio Station\" del 2002.\nSempre nel 2002 City Lights pubblica il libretto \"Trasparente\", che contiene anche i testi delle canzoni del disco.\nIl 4 ottobre del 2002, in occasione del Premio Grinzane Cavour, Manuel Agnelli, Cristina Don\u00e0 e Parente ricevono il Premio Grinzane Musica e si cimentano per la prima volta insieme sullo stesso palco, al Teatro Politeama di Saluzzo: la registrazione del concerto confluir\u00e0 in \"Premio Grinzane Cavour 2002\", allegato al n. 20 (inverno 2006) della rivista musicale \"Mucchio Extra\" (supplemento trimestrale de Il Mucchio Selvaggio).\nIl 30 maggio del 2003 viene pubblicato \"Pillole buone\", contenente dieci brevi riscritture elettroniche di \"Trasparente\" ideate e realizzate da Lorenzo Brusci, con D.RaD e Taketo Gohara come ospiti.\n\"L'attuale jungla\", live con la Millennium Bugs' Orchestra.\nAnticipato dal singolo \"Inseguimento geniale\", unico brano inedito in scaletta, \"L'attuale jungla\" esce il 16 gennaio 2004 per Mescal.\nIl progetto era partito il 21 maggio 2003, quando Parente, i suoi musicisti e la Millennium Bugs' Orchestra avevano tenuto un concerto alla Stazione Leopolda di Firenze, all'interno della manifestazione \"Fabbrica Europa\".\nLe registrazioni della serata vanno a sommarsi a quelle effettuate in occasione delle repliche del 1\u00ba luglio 2003 (Poggio a Caiano, \"Festival delle Colline\") e 26 agosto 2003 (Porto Santo Stefano, \"Grey Cat Festival\").\nNel 2004 prende atto \"Cuore distillato\", spettacolo in collaborazione con Antonio Bertoli, presentato anche in Belgio e in Francia e documentato dall'omonimo libretto della casa editrice belga Maelstr\u00f6m.\n\"L'attuale jungla\" viene successivamente presentato a Roma e Milano nel settembre 2004.\nDa \"Neve\" a \"Ridens\".\nNel maggio 2005 esce il singolo \"Il Posto delle fragole\", che anticipa il nuovo progetto \"Neve ridens\": una doppia pubblicazione a distanza di pochi mesi di dischi diversi ma tra loro speculari.\nIl primo capitolo, intitolato \"Neve (Ridens)\", esce il 23 settembre 2005, mentre il secondo, \"(Neve) Ridens\", il 24 febbraio 2006, preceduto dal singolo \"Neve ridens\" a cui partecipano Manuel Agnelli e Marco Iacampo alias Goodmorningboy.\nDoppio DVD e lo spettacolo \"Il Rumore dei Libri\".\nStrettamente legato al progetto \"Neve ridens\" \u00e8 lo spettacolo \"Il Rumore dei Libri\", nato grazie al ritrovamento di \"Baobab\", un archivio di poesia sonora dove poeti provenienti da tutto il mondo hanno tramandato oralmente la propria opera.\nNella performance de \"Il rumore dei libri\", il repertorio di Parente interagisce con le voci di \"Baobab\", inventando un concerto dove i vecchi \u201cmangiacassette\u201d con le voci registrate e la carta stessa dei libri diventano inediti strumenti musicali.\nPresentato per la prima volta il 21 maggio 2005 all'interno della manifestazione \u201cAssalti al Cuore\u201d (Teatro degli atti, Rimini), lo spettacolo \"Il Rumore dei Libri\" \u00e8 stato poi riproposto in varie citt\u00e0.\nIl 2 dicembre 2006 viene pubblicato il doppio DVD \"Neve Ridens un giorno + Il Rumore dei Libri\", contenente quattro videoclip, lo spettacolo \"Il Rumore dei Libri\" tenutosi a giugno dello stesso anno a La Casa 139 di Milano e il reportage di \"Neve Ridens un giorno\", ovvero della giornata del 28 settembre 2005, quando Parente si spost\u00f2 a Firenze per cinque performance distanziate circa un'ora e mezza fra loro: dalla Stazione Santa Maria Novella alle librerie Feltrinelli, dalle Fyr Art Galleries a San Jacopo e ControRadio.\nDai Proiettili buoni alla \"Pubblicazione vivente\".\nFinito il sodalizio con Mescal, Parente si getta in molteplici progetti paralleli e trasversali.\nIl 19 giugno 2008 all'Anfiteatro Romano di Fiesole va in scena un tributo a Nick Drake, replicato il 25 ottobre alla Fortezza da Basso di Firenze: se Parente si dedica al canto, Roberto Angelini suona le chitarre e il celebre Robert Kirby interviene come direttore d'orchestra e arrangia persino un inedito dello stesso Parente, \"Sempre\".\nNel proseguimento del 2008 viene poi pubblicato il primo album \"omonimo\" dei Proiettili buoni, supergruppo formato appunto con Paolo Benvegn\u00f9, Gionni Dall'Orto e Andrea Franchi. Registrato in presa diretta durante le prove e il concerto del 4 gennaio 2008 al Viper Theatre di Firenze, il disco contiene pezzi scritti da Parente e risalenti al periodo di \"Trasparente\", in versioni realizzate dalla band in un insolito \"work in progress\".\nAl contempo \u00e8 disponibile un vinile in tiratura limitata, dallo stesso titolo, con i provini originali registrati da Parente su un otto piste a cassetta.\nNel mentre Parente suona con lo scratchatore CaNeNeRo, instaura una collaborazione con il cantautore di Portland Ryland Bouchard (ex-The Robot Ate Me) e inaugura il 2009 con un mini-tour del duo Betti Barsantini, formato con Alessandro Fiori dei Mariposa e all'opera su un repertorio di rispettivi brani inediti.\nUn altro brano inedito, \"Da un momento all'altro\", compare poi nella raccolta \"\".\nCome se non bastasse, Parente diffonde una sorta di manifesto programmatico volto al concetto di \"Pubblicazione vivente\":\nDa \"Il Diavolaccio\" al settimo album di studio.\nIl primo esempio nell'ambito della \"Pubblicazione vivente\" \u00e8 lo spettacolo \"Il Diavolaccio\", che debutta il 26 novembre 2009 alla Mole Vanvitelliana di Ancona e si snoda in vari altri appuntamenti.\nLo spettacolo offre la possibilit\u00e0 di ascoltare le canzoni inedite destinate al settimo album di studio, in uscita nei primi mesi del 2011.\nNell'aprile del 2011 Marco Parente pubblica l'album \"La riproduzione dei fiori\" sotto il marchio Woland PS. Dallo stesso album estrae un videoclip, \"C'era una stessa volta\", di cui cura interamente sceneggiatura e regia.\n\"Suite love\".\nIl 25 marzo 2013 viene pubblicato per la Woland \"Suite Love\". Si tratta del primo lavoro di una trilogia, l'inizio di un progetto che ha visto all'opera nella registrazione e nella produzione Taketo Gohara (gi\u00e0 insieme a Vinicio Capossela, Edda e Baustelle)."}
{"id": "1989647", "revid": "1543377", "url": "https://it.wikipedia.org/wiki?curid=1989647", "title": "Liza Jane", "text": "Liza Jane \u00e8 un brano musicale pubblicato come 45 giri il 5 giugno 1964 dal gruppo Davie Jones with The King Bees, una delle prime formazioni in cui ha militato l'artista inglese David Bowie.\nSi tratta della prima incisione ufficiale del cantante, che in quel periodo usava ancora il suo vero nome.\nIl brano.\nNel 1964, David e i King Bees erano alla ricerca di un manager e tentarono di coinvolgere l'industriale John Bloom, al quale il cantante disse che stava accompagnando uno dei pi\u00f9 talentuosi e promettenti gruppi sulla scena pop. Furono messi in contatto con il talent scout Leslie Conn, manager della casa editrice londinese \"Melcher Music\", e ingaggiati per animare l'anniversario di matrimonio di Bloom a Soho. La performance non fu memorabile (\u00abSiamo stati un triste fallimento\u00bb, ha ammesso Bowie anni dopo) ma piacque comunque al nuovo manager che organizz\u00f2 un provino con la Decca Records e il risultato fu un contratto per la pubblicazione di un 45 giri.\nIl brano scelto, intitolato \"Liza Jane\", era uno scatenato R&amp;B che aveva molto in comune con \"Little Liza Jane\", scritta nel 1956 da Huey \"Piano\" Smith e a sua volta ispirata allo standard americano \"Li'l Liza Jane\" del 1910, e rivelava l'influenza esercitata su David dai Rolling Stones che in quel periodo si rifacevano molto al blues elettrico americano.\nIl lato B.\nPensata in un primo tempo come possibile lato A, \"Louie, Louie Go Home\" \u00e8 la cover di un brano di Paul Revere &amp; the Raiders che l'anno prima avevano pubblicato a loro volta una versione della pi\u00f9 nota \"Louie Louie\" di Richard Berry. L'idea di registrare una cover di un gruppo abbastanza sconosciuto nel Regno Unito venne probabilmente a Leslie Conn su suggerimento dell'editore e produttore Dick James. Il brano, che fu aggiunto al repertorio dal vivo dei King Bees, denota l'influenza musicale dei Beatles, con le armonie vocali nel bridge che richiamano quelle di \"Money (That's What I Want)\" e uno stile che ricorda quello di John Lennon in \"Twist and Shout\".\nRegistrazione.\nIl 45 giri venne registrato negli studi della Decca Records di West Hampstead e Conn fu indicato, non senza controversie, come autore di \"Liza Jane\". \u00abEra un vecchio spiritual che suonavamo in giro\u00bb, ha dichiarato il chitarrista George Underwood, \u00abnon so come sia riuscito a metterci il suo nome\u00bb. In seguito il manager ha affermato: \u00abAvevo l'abitudine di scrivere canzoni ma resta il fatto che non so scrivere la musica e non suono il pianoforte. I ragazzi stavano elaborando alcune idee per una canzone e se ne vennero fuori con un blues al quale ho aggiunto la mia idea. Abbiamo unito le due cose ed \u00e8 venuta fuori la canzone\u00bb.\nAccanto al nome di Conn, sul 45 giri \u00e8 scritto \"Musical Direction and Production\", nonostante in sala fosse presente il produttore Glyn Jones.\nUscita e accoglienza.\nIl singolo fu pubblicato il 5 giugno dalla Vocalion Pop, sussidiaria della Decca specializzata in jazz e R&amp;B, e il giorno dopo \"Liza Jane\" fu eseguita nel programma della BBC \"Juke Boxe Jury\", prima apparizione televisiva di Bowie in cui ottenne buone critiche dal cantante e attore inglese Charlie Drake.\nNonostante altri due passaggi televisivi a \"The Beat Room\" e \"Ready Steady Go!\", il 45 giri vendette pochissime delle 3500 copie stampate. Conn se ne and\u00f2, il sodalizio di David con i King Bees cominci\u00f2 a scricchiolare e ad agosto il cantante era gi\u00e0 a capo del suo nuovo gruppo, The Manish Boys.\n\"Liza Jane\" dal vivo.\nIl 6 giugno 2004, a quarant'anni dalla sua pubblicazione, Bowie ha cantato la prima strofa e il ritornello di \"Liza Jane\" in stile Delta blues al PNC Bank Arts Center di Holmdel nel New Jersey, definendola \"assolutamente terribile\" e \"straziante\" ed esclamando alla fine \u00abGrazie a Dio non dovr\u00f2 rifarla per altri 40 anni...\u00bb\nPubblicazioni successive.\nIl 45 giri \u00e8 stato ripubblicato dalla Decca nel settembre del 1978.\nOltre che nelle compilation di artisti vari \"Broken Dreams 2\" (1983), \"Decca Originals: The R&amp;B Scene\" (1998) e \"The Mod Scene Volume 2\" (1999), \"Liza Jane\" si trova in quattro raccolte di David Bowie:\nUna nuova versione pi\u00f9 lunga (4'47\u2033) rispetto all'originale \u00e8 stata registrata nel 2000 in previsione del suo inserimento nell'album \"Toy\", ad oggi mai pubblicato."}
{"id": "1989658", "revid": "28592", "url": "https://it.wikipedia.org/wiki?curid=1989658", "title": "Sergej Witte", "text": ""}
{"id": "1989664", "revid": "298055", "url": "https://it.wikipedia.org/wiki?curid=1989664", "title": "Temsek", "text": ""}
{"id": "1989667", "revid": "1516087", "url": "https://it.wikipedia.org/wiki?curid=1989667", "title": "Gran Premio del Canada 1994", "text": "Il Gran Premio del Canada 1994 \u00e8 stato il 554\u00b0 nella storia della Formula 1 e il sesto della stagione 1994. Fu vinto da Michael Schumacher, che precedette sul podio Damon Hill e Jean Alesi.\nPre-gara.\nAndrea De Cesaris sostituisce l'infortunato Karl Wendlinger sulla Sauber. Dal punto di vista regolamentare, vi furono alcuni cambiamenti come risultato degli incidenti di Imola; essi riguardarono modifiche sul carburante delle vetture, reso simile nella composizione a quello delle comuni automobili, quindi meno prestante, al fine di rallentare le monoposto.\nQualifiche.\nLe modifiche regolamentari ebbero effetti benefici sulle Ferrari, velocissime in tutte le sessioni di prova, con Jean Alesi battuto in extremis da Schumacher nella lotta per la pole.\nNote.\n\"Salvo indicazioni diverse le classifiche sono tratte da \""}
{"id": "1989668", "revid": "486946", "url": "https://it.wikipedia.org/wiki?curid=1989668", "title": "Grundy Italia", "text": ""}
{"id": "1989670", "revid": "207432", "url": "https://it.wikipedia.org/wiki?curid=1989670", "title": "Fiore &amp; Tinelli", "text": ""}
{"id": "1989676", "revid": "2373", "url": "https://it.wikipedia.org/wiki?curid=1989676", "title": "Crittogame", "text": ""}
{"id": "1989677", "revid": "6923", "url": "https://it.wikipedia.org/wiki?curid=1989677", "title": "Mercedes-Benz CLC", "text": ""}
{"id": "1989679", "revid": "299315", "url": "https://it.wikipedia.org/wiki?curid=1989679", "title": "Mano Nera (gangster)", "text": ""}
{"id": "1989680", "revid": "767487", "url": "https://it.wikipedia.org/wiki?curid=1989680", "title": "This Masquerade", "text": "This Masquerade \u00e8 un brano composto da Leon Russell. La canzone \u00e8 apparsa sul lato B del singolo \"Tight Rope\", un successo del 1972. \nLa versione di maggior successo \u00e8 stata eseguita da George Benson nel 1976 ed \u00e8 stata l'unica registrazione vocale dell'album \"Breezin\"'. \nLa versione singola di \"This Masquerade\" ha raggiunto la Billboard Hot 100 diventando cos\u00ec una \"top ten\" ed ha vinto il Grammy Award for Record of the Year 1977. \nLa canzone \u00e8 stata registrata anche da molti altri artisti, fra cui l'italiana Mia Martini (vedi discografia di Mia Martini). Fra essi, The Carpenters, che hanno registrato una versione del brano inserendola nell'album \"Now &amp; Then\" del 1973, e Shirley Bassey, che l'ha inserita nel disco long playing \"All By Myself\" del 1982. \nAnche Mina (cantante) nel 1988 ha inciso una cover del pezzo nel disco Ridi pagliaccio. \nAnche altri artisti hanno registrato la canzone sono stati S\u00e9rgio Mendes &amp; Brasil'77, No Mercy, Robert Goulet, Helen Reddy, Pat Metheny e altri. \nLo stesso autore Leon Russell ne ha inciso una versione inserita nel 1973 nella colonna sonora del film \"L'esorcista\" di William Friedkin, mentre la versione di George Benson \u00e8 apparsa nel film \"La ricerca della felicit\u00e0\"."}
{"id": "1989681", "revid": "1186766", "url": "https://it.wikipedia.org/wiki?curid=1989681", "title": "Riina", "text": ""}
{"id": "1989689", "revid": "299315", "url": "https://it.wikipedia.org/wiki?curid=1989689", "title": "Famiglia Genovese", "text": ""}
{"id": "1989691", "revid": "1543377", "url": "https://it.wikipedia.org/wiki?curid=1989691", "title": "Municipalit\u00e0 distrettuale di Sekhukhune", "text": " \nLa municipalit\u00e0 distrettuale di Sekhukhune (in inglese \"Sekhukhune District Municipality\") \u00e8 un distretto della provincia del Limpopo e il suo codice di distretto \u00e8 DC47.\nLa sede amministrativa e legislativa \u00e8 la citt\u00e0 di Groblersdal e il suo territorio si estende su una superficie di .\nGeografia fisica.\nConfini.\nIl distretto municipale di Sekhukhune confina a nord con quello di Capricon, a nordest con quello di Mopani, a sudest con quello di Ehlanzeni (Mpumalanga), a sud con quello di Nkangala (Mpumalanga) e a ovest con quello di Waterberg.\nSuddivisione amministrativa.\nIl distretto \u00e8 suddiviso in 5 municipalit\u00e0 locali:"}
{"id": "1989692", "revid": "108722125", "url": "https://it.wikipedia.org/wiki?curid=1989692", "title": "Tess Mercer", "text": "Tess Mercer, il cui nome di battesimo era Lutessa Lena Luthor, \u00e8 un personaggio della serie televisiva statunitense \"Smallville\", inventato ed introdotto nella storia di Clark Kent dagli autori della trascrizione per il piccolo schermo, a partire dall'ottava stagione. \u00c8 interpretata da Cassidy Freeman, (che si \u00e8 dovuta tingere i capelli di rosso per l'occasione, in quanto sarebbe bionda). L'alias Tess Mercer \u00e8 un omaggio a due personaggi della storia di Superman: Eve Teschmacher (personaggio del film \"Superman\") e Mercy Graves (personaggio nato nei cartoni animati, poi importato nei fumetti e recentemente anche nel film \"\").\nBiografia del personaggio.\nOrigini.\nLutessa Lena Luthor nacque dall'unione di Lionel Luthor e Pamela Jenkins (babysitter di Lex). Crebbe insieme al padre fino all'et\u00e0 di 5 anni, ma ad un certo punto Lionel, per qualche strano motivo, decise di darla in adozione all'orfanotrofio femminile gestito dalla Nonnina, una fedele alleata di Darkseid. Nonnina possedeva potenti poteri psichici con i quali trasformava le bambine dell'orfanotrofio in potenti guerriere chiamate \u00abFurie\u00bb (per trasformarle cancellava la loro memoria, dopo di che le dava in adozione affinch\u00e9 diventassero donne di successo ed infine, dopo aver compiuto una certa et\u00e0, compresa tra i 22 ai 31 anni, le riavvicinava a s\u00e9 per completarne la trasformazione). Secondo l'anziana signora, Lutessa mostrava un potenziale molto superiore rispetto alle altre bambine e cos\u00ec decise di cancellarle la memoria. Successivamente Lionel venne a sapere dei suoi piani, la minacci\u00f2 e la costrinse a dare Lutessa in adozione. Ribattezzata come Tess Mercer, la giovane crebbe in un'altra famiglia che tendeva a trascurarla e a maltrattarla, nonostante questo, Tess miglior\u00f2 nei suoi studi e si diplom\u00f2 all'universit\u00e0 a 17 anni come biologa marina e amministratrice. In uno dei suoi viaggi insieme alla sua migliore amica (che morir\u00e0 in seguito), naufrag\u00f2 su un'isola dove conobbe il miliardario Oliver Queen, anch'egli naufrago. I due svilupparono una certa attrazione che per\u00f2 svanir\u00e0 una volta tornati nel mondo civile. Tess entr\u00f2 presto nelle grazie di Lex e venne assunta come impiegata alla Luthor Corporation.\nOttava stagione.\nPer volont\u00e0 testamentaria di Lex Luthor, Tess diventa la nuova amministratrice delegata della Luthor Corporation. Matura ben presto un interesse nei confronti di Clark Kent e una rivalit\u00e0 senza precedenti con Lois Lane. Dedica anima e corpo alle ricerche di Lex, disperso nell'Artico, entrando in possesso del cristallo della conoscenza, che le permette di scoprire ogni tipo di ricerca condotta da Lex su alieni e affini a Smallville. L'incontro con Lana Lang (nell'episodio 12 \"Bulletproof\") le permetter\u00e0 di scoprire la verit\u00e0 sul conto di Lex: l'uomo verso cui \u00e8 tanto devota l'ha manipolata, impiantandole nel nervo ottico un nano-trasmettitore, per sorvegliare ogni sua mossa. La scoperta spinge Tess a fondere la Luthor Corporation con le Industrie Queen, di propriet\u00e0 di Oliver Queen. Nell'episodio 16 \"Turbulence\", tende una trappola a Clark, costringendolo a rivelare la sua identit\u00e0, che lei ammetter\u00e0 di conoscere solo nell'episodio 18 \"Eternal\", quando cerca di uccidere Davis Bloom. Dopo aver smantellato ci\u00f2 che restava del progetto 33.1, sfrutta i mutanti da meteoriti per formare l'Injustice League (ep. 21 \"Injustice\"), allo scopo di trovare Davis e ucciderlo, ma poi i mutanti tenteranno di ucciderla. Nell'ep. 22 \"Doomsday\", dopo uno scontro con Lois, assiste alla rinascita del generale Zod sulla Terra.\nNona stagione.\nTess \u00e8 prigioniera nel suo castello, succube delle torture di Zod. Quando l'intero esercito di kandoriani lascia misteriosamente l'abitazione, incarica Stuart, giovane hacker, di ritrovarli, scoprendo centinaia di simboli kryptoniani su tutto il pianeta. Dopo essere stata attaccata da un gruppo di zombie affetti da un virus alieno (episodio 3 \"Rabid\"), viene contattata da Zod, in merito a un progetto da lei curato: le torri solari RAO, volute proprio da Zod. Con lui inizia una relazione di \u201caffari\u201d, in cui cerca di aiutare, nel contempo, Clark. Al termine del doppio episodio \"Absolute Justice\", scopriamo che \u00e8 un membro dell'agenzia governativa Checkmate, che la richiama in missione per rapire Freccia Verde, allo scopo di costringere la Macchia a collaborare con loro. Tess preferisce aiutare i suoi amici ed \u00e8 costretta a lasciare il castello e ad andare in clandestinit\u00e0, per evitare ripercussioni dalla Checkmate. Dopo aver consegnato alla Regina Rossa il libro di Rao, l'unica arma in grado di annientare i Kandoriani, si sacrifica per aiutare Clark, cercando di uccidere Zod, che la brucia con la vista infuocata e quasi la uccide, morira in seguito in ospedale mentre una misteriosa signora (Nonnina) entra nella sua stanza d'ospedale (nell'episodio 22 \"Salvation\").\nDecima stagione.\nTess si risveglia nei laboratori Cadmus, dove \u00e8 stata misteriosamente resuscitata e curata utilizzando i cloni di Lex. L\u00ec conosce il piccolo Alexander, che decide di aiutare, portandolo via con s\u00e9. Tess aiuta Clark e Oliver, in assenza di Chloe, alla Watchtower, con Lois, posseduta dallo spirito di Isis, meritando cos\u00ec il ruolo di Watchtower II. Intanto il piccolo Alexander cresce in modo accelerato e mostra i primi segni di squilibrio, dovuti a una malattia di cui tutti i cloni di Lex erano affetti: per evitare che un nuovo Lex rinasca, decide di abbandonarlo. Nell'episodio 8 \"Abbandonata\", Tess ripercorre le tappe della sua infanzia nell'orfanotrofio in cui era stata abbandonata (orfanotrofio che si scopre essere diretto da Nonnina), scoprendo, con sorpresa, che suo padre non \u00e8 altri che Lionel Luthor. Proprio Lionel, trasportato, tramite una scatola specchio, da un mondo alternativo (chiamato \"Earth-2\") decide di incontrarla e di riprendersi ci\u00f2 che era suo: la Luthor Corporation e il Daily Planet; Tess, tuttavia, riesce a ingannarlo e a mantenere il controllo sull'intero patrimonio Luthor. Nell'episodio 15 \"Casin\u00f2 Fortune\" ha una storia con Emil Hamilton, il dottore della Justice League. Nel finale Lionel tenta di ucciderla per prendere il suo cuore per salvare Lex, ma lei lo colpisce uccidendolo, Lex viene salvato da Darkseid, che prende possesso del corpo di Lionel, poi viene pugnalata e uccisa da Lex che voleva proteggerla dal diventare come lui e lei muore rivelando che era gi\u00e0 stata salvata da Clark e con una neurotossina gli cancella la memoria degli eventi dei suoi 10 anni da quando non conosceva ancora Clark.\nL'undicesima stagione a fumetti.\nA seguito del successo della serie, \u00e8 stata realizzata un'undicesima stagione a fumetti ambientata circa sei mesi dopo che Apokolips ha rischiato di schiantarsi contro la Terra; in questa \"stagione\", Tess appare come visione a suo fratello Lex, quasi un'esternazione del senso di colpa di questi per averla uccisa e continuer\u00e0 ad apparire al fratello anche dopo varie consultazioni mediche, deridendolo perch\u00e9 non ha il coraggio di accettare la verit\u00e0 del suo crimine. Si scoprir\u00e0 poi che le visioni sono il frutto della tossina con cui Tess ha infettato Lex."}
{"id": "1989694", "revid": "486946", "url": "https://it.wikipedia.org/wiki?curid=1989694", "title": "Mastrofilm", "text": ""}
{"id": "1989695", "revid": "287204", "url": "https://it.wikipedia.org/wiki?curid=1989695", "title": "Musica leggera (album)", "text": ""}
{"id": "1989704", "revid": "299315", "url": "https://it.wikipedia.org/wiki?curid=1989704", "title": "Operazione Pizza Connection", "text": ""}
{"id": "1989715", "revid": "1851848", "url": "https://it.wikipedia.org/wiki?curid=1989715", "title": "Amber Neben", "text": "\u00c8 stata campionessa del mondo a cronometro nel 2008 e nel 2016, e pi\u00f9 volte campionessa panamericana e statunitense di specialit\u00e0.\nBiografia.\nNata in California, dopo aver frequentato la Lutheran High School di Orange ha conseguito il Bachelor of Science in biologia all'Universit\u00e0 del Nebraska-Lincoln e il Master of Science in biologia all'Universit\u00e0 della California-Irvine; ha inoltre interrotto gli studi per il dottorato di ricerca in biologia molecolare, genetica e biochimica al fine di dedicarsi al ciclismo professionistico.\nAll'et\u00e0 di quattro anni, dopo essere rimasta in coma per tre giorni, \u00e8 sopravvissuta ad una meningite spinale; nel 2007 ha invece sconfitto un melanoma alla schiena. \u00c8 sposata con Jason Neben, ricercatore presso la Concordia University di Irvine.\nCarriera.\nGli esordi e la sospensione.\nDurante la high school pratica calcio e corsa, sia su pista che fuori strada; all'universit\u00e0 si dedica invece alla corsa su pista, rappresentando anche la squadra universitaria dei Cornhuskers (Nebraska-Lincoln) tra il 1993 e il 1995, ma a causa di alcune fratture da stress \u00e8 costretta a lasciare le gare. Negli ultimi anni di universit\u00e0 passa quindi prima alla mountain bike e poi alle gare di ciclismo su strada. Proprio in quest'ultima specialit\u00e0 otterr\u00e0 i maggiori successi in carriera.\nProfessionista dal 2001, sale alla ribalta durante la Women's Challenge dello stesso anno, quando vince la tappa da Rupert a Pomerelle con la ripida e lunga scalata prima del traguardo; si aggiudica poi anche due tappe e la graduatoria generale della Cascade Classic. Dopo questi successi si concentra esclusivamente sulle gare su strada: viene cos\u00ec selezionata per i campionati del mondo su strada nel 2001 e nel 2002. Proprio nel 2002 coglie i primi successi in Europa, aggiudicandosi una tappa e la classifica finale della Gracia-Orlov\u00e1.\nNel maggio del 2003 si laurea campionessa nazionale in linea. Due mesi dopo, nel test antidoping al termine della gara di Montr\u00e9al di Coppa del mondo, risulta positiva al 19-norandrosterone, una molecola del nandrolone. Dopo essersi volontariamente autosospesa, decide di rivolgersi al Tribunale Arbitrale dello Sport nordamericano, che le riconosce l'uso involontario di sostanze dopanti: viene cos\u00ec sospesa dalle gare per 6 mesi, partendo dalla data di sospensione provvisoria, il 13 luglio 2003, ed obbligata a subire test antidoping mensili nei 18 mesi seguenti.\nIl rientro e i due titoli mondiali.\nTornata alle gare nel 2004, partecipa ai Trials olimpici ma no vince, si classifica seconda, a soli otto secondi dalla vincitrice, e perde per tale motivo l'opportunit\u00e0 di partecipare ai Giochi olimpici di Atene. Nel 2005 ottiene il primo importante successo della sua carriera vincendo il prestigioso Tour de l'Aude in Francia. Nell'annata seguente ripete il trionfo al Tour de l'Aude, aggiudicandosi anche la Redlands Classic e il titolo di campionessa panamericana a cronometro.\nDopo un'ottima stagione 2007 \u2013 con i successi nella Redlands Classic e nella Route de France e il quarto posto nella prova contro il tempo ai campionati del mondo \u2013 e una buona prima parte di 2008, caratterizzata da numerosi piazzamenti in gare nazionali ed internazionali (\u00e8 anche seconda al Giro Donne), partecipa ai Giochi olimpici di Pechino, classificandosi trentatreesima nella gara in linea su strada. In settembre, dopo la vittoria nel Tour de l'Ard\u00e8che, diventa quindi campionessa del mondo a cronometro nella gara iridata di Varese.\nNel 2009 in maglia iridata fa sua la tappa di Santa Maria a Monte al Giro Donne; si classifica poi sesta nella cronometro dei campionati del mondo di Mendrisio. Nella stagione successiva vince invece il Memorial Davide Fardelli e una tappa al Tour of New Zealand, e coglie, come gi\u00e0 tre anni prima, il quarto posto contro il tempo ai campionati del mondo. Durante l'annata 2011 ottiene dunque numerosi altri successi: vince il Grote Prijs Stad Roeselare in Belgio, la Chrono des Herbiers in Francia, e primeggia anche in diverse gare a tappe in territorio statunitense.\nNell'estate del 2012 prende parte ai Giochi olimpici di Londra, rappresentando il Team USA nella corsa in linea (conclude al trentaseiesimo posto) e in quella a cronometro (\u00e8 settima). In settembre vince il titolo mondiale della cronometro a squadre con le compagne del Team Specialized-Lululemon, e si piazza quarta nella gara in linea. Nella stessa stagione si era aggiudicata il suo secondo campionato panamericano e per la prima volta il titolo nazionale nella gara contro il tempo."}
{"id": "1989722", "revid": "39884", "url": "https://it.wikipedia.org/wiki?curid=1989722", "title": "Romboide", "text": ""}
{"id": "1989723", "revid": "986213", "url": "https://it.wikipedia.org/wiki?curid=1989723", "title": "Francesco Adolfo di Anhalt-Bernburg-Schaumburg-Hoym", "text": "Biografia.\nEra figlio di Vittorio I di Anhalt-Bernburg-Schaumburg-Hoym, principe di Anhalt-Bernburg-Schaumburg-Hoym dal 1727 al 1772, e della prima moglie Carlotta Luisa di Isenburg-Birstein.\nEssendo il secondo figlio maschio, alla morte del padre nel 1772 il principato venne ereditato da suo fratello maggiore Carlo Ludovico.\nSi spos\u00f2 il 19 ottobre 1762 a Nieder-Kaufung con la ventunenne Maria Giuseppa di Hasslingen, che lo rese padre di otto figli:\nEssendo suo nipote Vittorio II, figlio di Carlo, morto senza figli maschi, il principato venne ereditato da suo figlio Federico Francesco che a sua volta lo trasmiese ai suoi discendenti.\nAltre fonti invece attribuiscono a Vittorio II un figlio maschio, Federico, che rifiut\u00f2 il ducato e venne nominato conte di Stein-Liebenstein.\nSua figlia Vittoria si spos\u00f2 due volte: la prima con un membro della dinastia Hohenzollern, il Langravio Carlo d'Assia-Philippsthal; la seconda con il conte Francesco di Wimpffen."}
{"id": "1989724", "revid": "339392", "url": "https://it.wikipedia.org/wiki?curid=1989724", "title": "Concentrazioni", "text": ""}
{"id": "1989728", "revid": "599013", "url": "https://it.wikipedia.org/wiki?curid=1989728", "title": "Feng Kun", "text": "Giocava nel ruolo di palleggiatrice.\nCarriera.\nLa carriera di Feng Kun inizia nel 1990, all'interno del settore giovanile del Beijing Nuzi Paiqiu Dui. Nel 1994 viene promossa in prima squadra e un anno dopo vince il Campionato mondiale juniores. Pur non vincendo alcun trofeo col suo club, nel 1997 debutta in nazionale maggiore. Viene poi ceduta in prestito nella campionato 1998-99 al Nanjing Volleyball, col quale chiude il campionato in ottava ed ultima posizione.\nTorna cos\u00ec a giocare nel Beijing Nuzi Paiqiu Dui dalla stagione 1999-00; con la nazionale nel 2001 vince la medaglia d'argento al World Grand Prix e la medaglia d'oro al campionato asiatico e oceaniano, prima, e alla Grand Champions Cup, dopo. Un anno dopo vince la medaglia d'argento al World Grand Prix e la medaglia d'oro ai XIV Giochi asiatici. Nel 2003 vince la medaglia d'oro a tutte le competizioni a cui prende parte: World Grand Prix, campionato asiatico e oceaniano e Coppa del Mondo, dove viene premiata come miglior palleggiatrice.\nNel 2004 tocca il punto pi\u00f9 alto della sua carriera, vincendo la medaglia d'oro ai Giochi della XXVIII Olimpiade, venendo premiata come Most Valuable Player e miglior palleggiatrice. Un anno dopo il trionfo olimpico, vince la medaglia di bronzo al World Grand Prix e alla Grand Champions Cup, mentre vince la terza medaglia d'oro consecutiva al campionato asiatico e oceaniano; in tutte e tre le competizione riceve il premio come miglior palleggiatrice. Nel 2006 vince la medaglia d'oro ai XV Giochi asiatici. Nel 2007 vince la medaglia d'argento al campionato asiatico e oceaniano; un anno dopo vince la medaglia di bronzo ai Giochi della XXIX Olimpiade, giocati nella sua citt\u00e0 natale, Pechino, e dopo i quali si ritira dall'attivit\u00e0 della nazionale cinese.\nNella stagione 2008-09 lascia per la prima volta il campionato cinese, ingaggiata dall'Asystel Volley nella Serie A1 italiana, con cui vince il suo primo trofeo con un club, la Coppa CEV, venendo anche premiata come miglior palleggiatrice. Al termine della stagione, torna a giocare in Cina nel Guangdong Hengda Nuzi Paiqiu Julebu, con cui ottiene subito la promozione dalla serie cadetta alla Volleyball League A; la stagione successiva giunge fino alla finale di campionato, perdendola contro il Tianjin Nuzi Paiqiu Dui. Qualche mese dopo annuncia il suo ritiro dall'attivit\u00e0 agonistica."}
{"id": "1989734", "revid": "384917", "url": "https://it.wikipedia.org/wiki?curid=1989734", "title": "Zio Paperone in &quot;Cuori dello Yukon&quot;", "text": "Zio Paperone in \"Cuori dello Yukon\" (\"Hearts of the Yukon\") \u00e8 una storia a fumetti della Disney scritta e disegnata da Don Rosa che, per i temi trattati \u00e8 collegata alla \"Saga di Paperon de' Paperoni\", realizzata sempre da Rosa fra il 1992 e il 1994. In questo capitolo il giovane Paperone, all'epoca cercatore d'oro, si innamora di Doretta Dorem\u00ec ma alla fine per molte incomprensioni i due innamorati sono costretti a lasciarsi.\nTrama.\nCirca sei mesi dopo gli eventi de \"La prigioniera del fosso dell'agonia bianca\", Paperone torna a Dawson per procurarsi dei pezzi di ricambio per la propria trivella a vapore. La citt\u00e0 versa in gravi condizioni data la carenza di cibo e il panico che anticipa l'arrivo del colonnello Samuel Benfield Steele, sovraintendente della polizia a cavallo del Nord-Est per lo Yukon, cos\u00ec da riportare l'ordine nella turbolenta cittadina. Il colonnello \u00e8 accompagnato dal sergente Scarth e da uno scrittore, Jack London, che lo sta aiutando nella ricerca di un motto. Preoccupati dalla presenza di Steele, i disonesti cittadini denunciano come delinquente Paperone al colonnello, accusandolo di aver cacciato \"il buono e giusto\" Soapy Slick e Doretta, lo denuncia ufficialmente, accusandolo di averla rapita, ma in realt\u00e0 l'intenzione di Doretta \u00e8 di far tornare Paperone da lei.\nCon il suo arresto che causer\u00e0 il ritiro della sua concessione, Paperone (avvertito dall'amico Casey Coot) decide di tornare in fretta al Fosso per proteggerlo, ma il sergente Scarth raggiunge Paperone e gli comunica che la denuncia e chi l'ha sporta, attirando l'attenzione del papero. Paperone decide di raggiungere Dawson a piedi per dissuadere Doretta ma viene sorpreso da una tormenta ma viene salvato da Olaf Erickson, un lappone assunto dal governo per portare a Dawson dei viveri con la sua slitta trainata da renne. Giunto nella citt\u00e0, Paperone crede di dover fronteggiare decine di cittadini intenzionati a fermarlo, ma questi invece assaltano la slitta per appropriarsi dei viveri e, dopo aver legato Scarth cos\u00ec da impedirgli di rilevare la concessione, nel trambusto generale, la stalla dove si trovavano prende fuoco e l'incendio si propaga velocemente a tutta la citt\u00e0.\nPaperone si precipita in direzione della Bolla d'Oro, ostacolato da Steele che tenta, senza successo di rapirlo e salvando Casey da un'esplosione che gli fa seminare il colonnello. Raggiunto il saloon, Paperone trova Doretta sul palco, incurante di essere circondata dalle fiamme, Paperone vorrebbe salvarla ma, colpito da un blocco di ghiaccio, scagliato dai pompieri che hanno stappato la manichetta congelata con la pressione dell'acqua, stendendo Paperone. Doretta cerca quindi di mettere in scena un finto salvataggio e di far credere a Paperone di averla salvata al suo risveglio, ma viene portata via proprio un attimo prima che riprenda conoscenza. Paperone viene trovato da Steele, che gli comunica di avere appreso che quanto raccontatogli dai cittadini non corrispondeva al vero, grazie alla testimonianza di Casey Coot, e annulla la revoca della concessione e il sequestro dell'oro.\nCome tentativo estremo, Doretta consegna al sergente Scarth una lettera da recapitare a Paperone, che la riceve nella notte mentre si allontana da Dawson. Temendo che la lettera possa rivelargli i sentimenti avversi di Doretta verso di lui, Paperone decide di non aprirla, preferendo rimanere nel dubbio che qualcuno al mondo possa amarlo per quello che \u00e8. L'ultima vignetta mostra la lettera abbandonata sulla neve, destinata a mantenere l'incomprensione.\nStoria editoriale.\nLa storia \u00e8 stata pubblicata su varie testate in tutto il mondo e in Italia per la prima volta su \"Zio Paperone\" n. 118 del 1999 e poi ristampata varie volte."}
{"id": "1989735", "revid": "122315", "url": "https://it.wikipedia.org/wiki?curid=1989735", "title": "Mod e Rocker", "text": ""}
{"id": "1989742", "revid": "78273", "url": "https://it.wikipedia.org/wiki?curid=1989742", "title": "Sei forte maestro 2", "text": ""}
{"id": "1989758", "revid": "124041945", "url": "https://it.wikipedia.org/wiki?curid=1989758", "title": "Titanic (miniserie televisiva 1996)", "text": "Titanic, conosciuta anche come Last Trip - Ultimo viaggio, \u00e8 una miniserie televisiva in due puntate prodotta nel 1996 e diretta da Robert Lieberman. Basata sulla sciagura del RMS \"Titanic\", avvenuta il 15 aprile 1912, racconta in maniera romanzata la vita dei passeggeri, molti dei quali realmente esistiti, a bordo del transatlantico durante il primo e unico viaggio inaugurale.\nTra gli interpreti figurano i volti noti di Catherine Zeta Jones, Peter Gallagher, Tim Curry e George C. Scott nel ruolo del comandante Edward Smith.\nTrama.\n\"Titanic\" segue tre differenti vicende che accadono a bordo della nave. Miss Isabella Paradine viaggia sul Titanic per far ritorno dal marito in America. Sulla nave incontra Wynn Park, il suo primo amore. Dopo essersi accorta di essere ancora innamorata di lui, invia un telegramma al proprio marito dicendogli che non potranno pi\u00f9 stare insieme. Quando la nave inizia a naufragare, Isabella monta su una lancia di salvataggio riluttante ad abbandonare Wynn.\nIn prima classe abbiamo anche la famiglia Allison, famiglia che realmente viaggi\u00f2 sul Titanic per tornare a casa, a Montr\u00e9al, con la loro nuova tata, Alice Cleaver. Essi avvertono che in lei qualcosa non va, e quindi le impongono di star calma, altrimenti dovr\u00e0 abbandonare la nave a Cherbourg. Quando la nave affonder\u00e0 Alice, presa dal panico, prender\u00e0 il piccolo Trevor e lo condurr\u00e0 in salvo su una delle lance; la famiglia Allison, all'insaputa di questo, si rifiuta di lasciare la nave senza il figlio e questa decisione coster\u00e0 loro la vita.\nIn terza classe, Jamie Pierce aveva rubato il biglietto per imbarcarsi sulla nave. Egli riesce a diventare 'amico' di Simon Doonan, il commissario di bordo, anch'egli ladro. Jamie si innamorer\u00e0 di Aase Ludvigsen, riuscendo a stare insieme a lei per diverso tempo a bordo della nave; Aase perde ogni fiducia quando viene violentata da Simon. Quando la nave affonda, Jamie riesce a convincere Aase ad imbarcarsi su una lancia, mentre lui rimane a bordo; il destino per\u00f2 \u00e8 benevolo nei loro confronti: in seguito ad un incidente, Jamie cade in una lancia mentre questa viene calata, cosicch\u00e9 i due si ritroverranno sul RMS Carpathia.\nInesattezze storiche.\nLa miniserie venne prodotta poco prima del colossal di James Cameron e and\u00f2 in onda in prima serata il 17 e 19 novembre 1996 sulla rete CBS. La prima parte ebbe un buon dato di ascolto, cosa che per\u00f2 non si ripet\u00e9 per la seconda.\nCome in tutti i film dedicati alla sciagura del \"Titanic\", la miniserie presenta diverse inesattezze storiche. L'affrettarsi per concludere le riprese prima dell'uscita del film di Cameron ha creato imperfezioni ed errori di sceneggiatura. Alcuni di questi sono:"}
{"id": "1989767", "revid": "767487", "url": "https://it.wikipedia.org/wiki?curid=1989767", "title": "La cabina (film 1973)", "text": "La cabina \u00e8 un cortometraggio del 1973 diretto da Bruno Bozzetto."}
{"id": "1989772", "revid": "767487", "url": "https://it.wikipedia.org/wiki?curid=1989772", "title": "Bezanozano", "text": "I Bezoanozano sono una etnia del Madagascar che abita una area di foresta pluviale situata tra la parte orientale del territorio Merina e la regione costiera occupata dai Betsimisaraka del sud, lungo la parte superiore del fiume Mangoro. \nIl loro nome significa \"quelli delle trecce\" e fa riferimento alla caratteristica acconciatura di questa etnia, che ricorda quelle di stile africano. \nLa localit\u00e0 principale del territorio bezanozano \u00e8 la citt\u00e0 di Moramanga, anche se la maggior parte degli attuali abitanti sono provenienti da altre parti dell'isola.\nLa lingua bezanozano ha anch'essa caratteri intermedi tra quella dei Merina e i dialetti betsimisaraka, pur essendo sempre meno praticata, a favore della lingua merina. \nLe tradizioni orali dei bezanozano hanno conservato il ricordo d'un re chiamato Andriamalazabe, che avrebbe regnato nella seconda met\u00e0 del XVII secolo e il cui figlio e successore \u00e8 stato Ranantoana. Dalla fine del XVIII secolo, i bezanozano sono stati obbligati a riconoscere la sovranit\u00e0 del re merina Andrianampoinimerina. \nAttualmente l'etnia Bezanozano conta circa 150.000 persone."}
{"id": "1989773", "revid": "436907", "url": "https://it.wikipedia.org/wiki?curid=1989773", "title": "Livin' in a World Without You", "text": "Livin' in a World Without You \u00e8 un singolo del gruppo musicale finlandese The Rasmus, pubblicato il 10 settembre 2008 come primo estratto dal settimo album in studio \"Black Roses\".\nIl singolo \u00e8 stato presentato per la prima volta dal vivo assieme al brano \"Ten Black Roses\" il 5 luglio 2008 a Berlino, in occasione del festival musicale \"NRJ in the Park\".\nVideo musicale.\nIl videoclip, diretto da Niclas Fronda e girato il 3 luglio 2008 a Stoccolma, mostra il cantante Lauri Yl\u00f6nen in una stanza con una ragazza che lo seduce per poi cercare di rubargli una rosa nera, presente anche nella copertina dell'album."}
{"id": "1989775", "revid": "28592", "url": "https://it.wikipedia.org/wiki?curid=1989775", "title": "V canto dell'Inferno", "text": ""}
{"id": "1989776", "revid": "287204", "url": "https://it.wikipedia.org/wiki?curid=1989776", "title": "Universo ecpirotico", "text": "Il modello di universo ecpirotico, in originale \"ekpyrotic universe\" o \"ekpyrotic scenario\" (dal termine filosofico \"ecpirosi\", in greco antico \u00ab[uscito] fuori dal fuoco\u00bb, nel significato di \"conflagrazione universale\", \"fine del mondo in un grande incendio cosmico\" da cui rinasce un nuovo mondo), chiamato anche modello di Steinhardt-Turok (dal nome dei due ideatori) o Big Splat (\"grande schiacciamento\") \u00e8 un modello cosmologico che \u00e8 stato proposto dai fisici teorici Paul Steinhardt e Neil Turok, nell'ambito della teoria delle stringhe, in particolare del mondo-brana e del multiverso (teoria M), e delle teorie dell'universo ciclico. Essi si basarono sulle idee di Justin Khoury, Gabriele Veneziano (autore della cosmologia di stringa) e Burt Ovrut.\nL'evento della collisione gravitazionale tra brane detta Big Splat \u00e8 vista come un fenomeno antecedente il Big Bang, e un passaggio fondamentale nella formazione del nostro universo, come previsto dal modello ciclico, modello cosmologico che si contende il primato come tra i pi\u00f9 accreditati assieme al modello inflazionario, con cui tuttavia non \u00e8 in netto contrasto (non prevedendo per\u00f2 le onde gravitazionali), in quanto lo scontro delle brane spiega cosa avvenne prima dell'ultimo Big Bang, non dopo. La gravit\u00e0 della brana vicina \u00e8 percepita come materia oscura. \nL'enorme conflagrazione produrrebbe calore ed energia altissimi, tali da generare un'esplosione gigantesca e dare vita ad un intero e nuovo universo in espansione accelerata; questo aumento di velocit\u00e0 sarebbe effetto di una costante cosmologica (energia oscura, residuo della collisione gravitazionale), per terminare, e cos\u00ec all'infinito, in una nuova collisione e un nuovo Big Bang. A differenza dell'inflazione cosmica, per\u00f2, il modello ecpirotico elimina completamente la singolarit\u00e0 ed \u00e8 considerato parzialmente una teoria di cosmologia non standard, anche se rispetta comunque i parametri del modello Lambda-CDM e di quello del Big Bang, non rientrandovi completamente.\nI due protouniversi e la collisione.\nIl punto fondamentale di questa teoria \u00e8 considerare il Big Bang come un momento importante nella formazione del nostro universo, ma non come momento iniziale e unico.\nSecondo i teorici del Big Splat, prima della grande esplosione vi sarebbero stati due \"protouniversi\" separati, entrambi perfettamente piatti secondo le leggi della geometria euclidea ed estesi, come il nostro, su quattro dimensioni (tre spaziali e una temporale). Essi sono piatti, in quanto questa \u00e8 la pi\u00f9 accreditata forma dell'universo. In questi due universi non vi sarebbe stata materia come oggi la intendiamo, bens\u00ec onde gravitazionali. Queste brane fluttuerebbero in un iperspazio detto anche \"bulk\".\nPer far s\u00ec che questo modello funzioni, \u00e8 necessario considerare le particelle non pi\u00f9 come unit\u00e0 puntiformi adimensionali, con i problemi che ne conseguono e che sono indicati dalla meccanica quantistica, ma come stringhe ad una dimensione. Queste stringhe introducono l'esistenza di ulteriori dimensioni (11 in totale) e una in particolare, la settima di quelle extra (oltre le prime 4), che dividerebbe i due universi.\nIl Big Splat si sarebbe verificato quando i due universi preesistenti avrebbero avuto una collisione gravitazionale, o meglio delle collisioni in pi\u00f9 parti (a causa di alcune fluttuazioni quantistiche casuali), arrivando cos\u00ec, in uno dei due che sarebbe poi diventato il nostro universo, a causare il Big Bang. Al momento del Big Splat alcune parti dei due Universi colliderebbero infatti in anticipo rispetto ad altre, formando una quantit\u00e0 non uniforme di radiazione (la stessa non-uniformit\u00e0 viene spiegata nel modello inflazionario a causa di fluttuazioni quantistiche nel campo dell'inflatone). Questo modello, apparentemente assurdo, ha solide basi nella teoria M, secondo la quale la settima dimensione dovrebbe trovarsi compressa fra due brane: nel modello ciclico, i due universi in continua collisione sono separati proprio dalla settima dimensione. L'altro protouniverso avrebbe continuato ad esistere indipendentemente o collimare anch'esso in un analogo Big Bang.\nIl nostro universo, una brana tridimensionale (una delle due o una terza brana invisibile di nuova formazione), \u00e8 quindi in continua collisione con un universo parallelo separato da una brevissima distanza nelle dimensioni extra. Con un periodo di qualche migliaio di miliardi di anni (circa 1 bilione di anni, ossia o 1012), i due universi collidono in un Big Splat. Al momento della collisione, in ciascuno dei due Universi si libera una grande quantit\u00e0 di radiazione, che dovrebbe essere pari a quella originata dalle oscillazioni dell'inflatone secondo la teoria dell'inflazione. \nTurok e Steinhardt hanno fatto anche riferimento al racconto di Isaac Asimov \"L'ultima domanda\" per spiegare a livello divulgativo la loro teoria.\nSecondo gli autori \nDimensioni extra.\nLe dimensioni extra introdotte con le stringhe sarebbero rimaste secondo la teoria \"arrotolate\" su loro stesse nei secondi immediatamente successivi il Big Bang, rimanendo confinate in uno spazio ridottissimo e quindi non percepibile ai nostri sensi. \nQueste dimensioni invisibili giacerebbero inestese nel microcosmo e non sarebbero, in teoria, pi\u00f9 piccole della lunghezza di Planck, detta anche lunghezza di stringa. Le dimensioni extra delle stringhe, finora non rilevate, si contrarrebbero ad un certo punto sotto l'effetto della gravit\u00e0 delle brane, generando una nuova collisione e un nuovo Big Bang.\nIl multiverso.\nA differenza del modello pi\u00f9 accreditato dell'inflazione cosmica (inflazione eterna), il modello non postula per forza un multiverso non osservabile, ma un ciclo continuo che d\u00e0 vita al nostro universo, e solamente (almeno nella teoria iniziale) due proto-universi a membrana. Tenta perci\u00f2 di unire, nell'ambito della teoria delle stringhe \u2013 che ambisce a essere una teoria del tutto \u2013 le forze fondamentali, la teoria della meccanica quantistica e della relativit\u00e0 generale con le loro previsioni matematiche e fisiche, e le osservazioni riguardanti la materia oscura, l'energia oscura, l'accelerazione dell'universo, il Big Bang, la stessa inflazione e tutte le caratteristiche visibili nell'universo osservabile, spiegando l'inizio e la fine dell'universo attuale. \nLa materia e l'energia oscura.\nNella teoria del mondo-brana e dell'universo ecpirotico, la materia oscura non \u00e8 altro che la forza di gravit\u00e0 di un'altra brana e della materia ordinaria da essa contenuta, vicina ma invisibile, costituita da stringhe; alcune di queste stringhe sono visibili come particelle e collegano le brane, e ad esse \u00e8 legata anche la gravit\u00e0.\nL'energia oscura \u00e8 invece un'energia repulsiva prevalente nei proto-universi come una sorta di \"gravit\u00e0 extra\", che nell'universo \u00e8 utile a svuotare ogni brana dall'universo prodotto su di essa, rendendo la materia dispersa e preparando la nuova collisione, e rendendole parallele; inoltre essa funge da stabilizzatore: in questo modo una fluttuazione quantistica pi\u00f9 energica provocata dal Big Splat/Big Crunch delle brane non allontanerebbe troppo le brane stesse e gli universi che contengono. Le brane possono cos\u00ec di nuovo incontrarsi sotto la spinta della normale forza di gravit\u00e0, senza allungare troppo il ciclo cosmico. \nL'energia oscura inizialmente deriva dalle precedenti collisioni, rappresentando un residuo dell'attrazione gravitazionale e un'energia del vuoto, non una forza a s\u00e9 stante. Anche per effetto della gravit\u00e0 dell'altra brana, essa aumenta l'accelerazione di espansione quando le brane lentamente si avvicinano, esaurita la spinta della collisione (costante cosmologica). Materia oscura ed energia oscura quindi hanno una comune origine, nella gravit\u00e0 del mondo-brana invisibile.\nTramite una sorta di selezione naturale cosmologica nello spazio, nella variante a multiverso (teoria M), oppure una selezione nel tempo, il nostro universo si sarebbe evoluto e sarebbe sopravvissuto e ospitale per la vita dei suoi componenti, con un perfetto equilibrio delle forze, come la gravit\u00e0.\nCritiche.\nAlcuni criticano il Big Splat ed il modello ciclico in quanto ritenuto una versione, seppur particolare, della teoria del multiverso, sviluppatasi tramite varie interpretazioni dal dopoguerra in poi, e una derivazione della teoria delle stringhe, ritenuta priva di falsificabilit\u00e0 e non scientifica.\nSperimentazioni.\nIn primo luogo, una conferma sperimentale della teoria delle stringhe, ed in particolar modo della teoria M, porterebbe a considerare veritiero il Big Splat (una delle finalit\u00e0 scientifiche di Large Hadron Collider va proprio in questo senso). Una eventuale rilevazione, in futuro, delle onde gravitazionali derivanti dall'origine dell'Universo invaliderebbero la teoria dell'universo ciclico e del Big Splat, in quanto espressamente non previste dopo le collisioni, cosa invece prevista dal modello inflazionario che verrebbe candidata come teoria principale dell'origine dell'universo. \nLe onde gravitazionali.\nIl modello ciclico pu\u00f2 essere sottoposto a sperimentazioni in grado di dimostrarne la validit\u00e0. In primo luogo, il modello ciclico si basa interamente sulla teoria M e, pi\u00f9 in generale, sulla teoria delle superstringhe: se quest'ultima teoria venisse invalidata dai dati sperimentali, il modello ciclico e la stessa teoria dei mondi-brana risulterebbero false. In secondo luogo, un esperimento pi\u00f9 diretto per confermare il modello inflazionario, ed invalidare la teoria dei mondi-brana, potrebbe essere effettuato da sonde in grado di rivelare le onde gravitazionali: secondo il modello inflazionario, infatti, le oscillazioni dell'inflatone hanno portato a distorsioni dello spazio-tempo (delle onde gravitazionali) percepibili anche nell'Universo attuale, mentre nel modello ciclico il Big Splat non origina onde gravitazionali. Una verifica del modello ciclico che ne confermi la validit\u00e0 potrebbe rappresentare una prova sperimentale a favore della stessa teoria delle superstringhe. \nIn riferimento ai dati di BICEP2 del marzo 2014 che confermerebbero la veridicit\u00e0 della teoria inflazionaria (cosa che ha fatto abbandonare la sua teoria a Steinhardt, che \u00e8 tornato a sostenere l'inflazione, salvo poi cambiare nuovamente idea dopo poco), Michio Kaku, esperto di teoria M, afferma che il Big Splat non contraddice l'inflazione o il Big Bang, bens\u00ec vuole dare una spiegazione del perch\u00e9 siano avvenuti, occupandosi di ci\u00f2 che avvenne prima della nascita dell'attuale universo. Non essendo rilevate, a un'attenta analisi dei dati, le onde gravitazionali, il modello resta ancora fattibile e verificabile. Comunque, il multiverso dell'inflazione eterna, specie la cosiddetta teoria delle bolle, ha somiglianze con quello delle brane, che talvolta sono state descritte come bolle di forma particolare, ma in esso il nostro universo non \u00e8 ciclico.\nLe possibili sperimentazioni.\nIn primo luogo il modello ciclico ecpirotico potrebbe essere dichiarato veritiero se:\nAnche esperimenti astronomici potrebbero fornire validit\u00e0 a queste teorie. Affermando che la struttura fondamentale della natura \u00e8 fatta di stringhe e non di punti, la teoria delle stringhe stabilisce la scala minima con cui possiamo considerare il mondo (la lunghezza delle stringhe). Per provare a risolvere questa dicotomia, un gruppo di fisici della Towson University ha sostenuto che, calcolando le posizioni dei pianeti del sistema solare, i ricercatori possano trovare nuovi limiti oltre i quali \u00e8 possibile misurare gli effetti della teoria delle stringhe, trovando allo stesso tempo prove della violazione del principio di equivalenza einsteiniano. Queste prove al momento sono state solo ipotizzate, ma dovrebbero comprendere la leggera violazione di tre leggi della fisica astronomica: la terza legge di Keplero, il principio dei punti di Lagrange e la polarizzazione orbitale, anche conosciuta come effetto Nordtvedt, una delle prove della relativit\u00e0 generale (assieme alle contestate onde gravitazionali)."}
{"id": "1989779", "revid": "363629", "url": "https://it.wikipedia.org/wiki?curid=1989779", "title": "Appennino Romagnolo", "text": ""}
{"id": "1989780", "revid": "2153076", "url": "https://it.wikipedia.org/wiki?curid=1989780", "title": "Be Not Nobody", "text": "Be Not Nobody \u00e8 il primo album in studio della cantautrice statunitense Vanessa Carlton, pubblicato il 30 aprile 2002 su etichetta discografica A&amp;M, e trainato dal singolo \"A Thousand Miles\"."}
{"id": "1989786", "revid": "19067694", "url": "https://it.wikipedia.org/wiki?curid=1989786", "title": "New Okhla Industrial Development Authority", "text": ""}
{"id": "1989787", "revid": "46291", "url": "https://it.wikipedia.org/wiki?curid=1989787", "title": "Mangifera", "text": "Mangifera \u00e8 un genere di piante tropicali appartenente alla famiglia delle Anacardiaceae.\nTassonomia.\nIl genere comprende le seguenti specie:"}
{"id": "1989792", "revid": "4175", "url": "https://it.wikipedia.org/wiki?curid=1989792", "title": "Divisione Nazionale 1939-1940 (rugby a 15)", "text": "La Divisione Nazionale 1939-40 fu il 12\u00ba campionato nazionale italiano di rugby a 15 di prima divisione.\n, per la quarta edizione consecutiva si tenne a girone unico, e previde anche la retrocessione; nella fattispecie, l'ultima classificata retrocedette in serie B, mentre la penultima dovette spareggiare con la seconda classificata dalla Promozione, la seconda serie nazionale.\nL', campione d'Italia, si guadagn\u00f2 la sua prima stella avendo vinto in tale torneo il suo 10\u00ba scudetto.\nIl fu penalizzato altres\u00ec di un punto per rinuncia a una gara del campionato riserve."}
{"id": "1989793", "revid": "57342", "url": "https://it.wikipedia.org/wiki?curid=1989793", "title": "L'eroe dei due mondi (film 1994)", "text": "L'eroe dei due mondi \u00e8 un film d'animazione del 1994 diretto da Guido Manuli.\nTrama.\nSu una barca da pesca si trovano tre uomini vigorosi (un padre e due figli), un ragazzino chiamato Piccolo (figlio e fratello ai precedenti) e un cagnolino di nome Spazzola. L'imbarcazione viene sorpresa da una tempesta e rischia di affondare; avendo notato una luce accesa sulla costa, i pescatori cercano di dirigersi verso quel punto. Piccolo viene per\u00f2 sbalzato fuori bordo e Spazzola si getta tra i flutti nel tentativo di salvare il suo padroncino. I due si risvegliano il giorno dopo su un'isola, buttati a terra dalle onde sani e salvi; non c'\u00e8 per\u00f2 nessuna traccia degli altri occupanti del naviglio. Piccolo e Spazzola s'incamminano per una regione rocciosa, presi di mira da una capra che non tollera intrusi nel suo territorio ma i cui attentati le si ritorcono contro, e giungono infine in un bellissimo giardino. Piccolo, affamato, si mette a cogliere delle mele da un albero ma viene sorpreso dal proprietario, un vecchio dalla barba e dai capelli bianchi e fluenti, seguito dagli animali con i quali vive: il pappagallo Piemonte, il vecchio cavallo Quarto, il gatto Radetzky e la contrariata capra Caprera, chiamata come l'isola sulla quale si trovano. Avendo saputo del naufragio, l'uomo perdona subito il ladruncolo e l'invita a seguirlo nella sua magione. Piccolo \u00e8 incuriosito dai tanti cimeli delle guerre risorgimentali; il padrone di casa (nel quale il ragazzino non ha riconosciuto l'eroe dei due mondi) inizia a raccontargli una storia, in cui un'allegoria dell'Italia era contesa tra tanti sovrani prima che Garibaldi prendesse in mano la situazione.\nPer ricercare il padre e i fratelli di Piccolo, il vecchio decide di recarsi verso il punto dell'isola pi\u00f9 favorevole all'approdo di una barca, e vi s'incammina con Piccolo, Spazzola e gli altri animali domestici. Passano la notte per strada, in un castello diroccato antico covo di pirati; prima di dormire, il padrone dell'isola racconta delle altre storie: prima su come aveva incontrato il pappagallo Piemonte a Rio de Janeiro, poi sulle sue imprese nella guerra d'indipendenza del Rio Grande do Sul, in cui aveva incontrato Anita, la ragazza che sarebbe diventata sua moglie e la compagna di tante battaglie.\nLa presenza di persone nel castello viene notata da un affamato brigante, accompagnato da un cinghialetto chiamato Sporco, che rapisce Caprera per mangiarsela. L'indomani Spazzola, che ha assistito alla scena, riesce a raccontare a gesti e versi l'accaduto a Piccolo; il vecchio escogita cos\u00ec un piano per salvare Caprera e, palesandosi alla fine al brigante, gli intima di lasciare l'isola al pi\u00f9 presto. Tra la legna che questi aveva raccolto per arrostire la capra, Piccolo riconosce del fasciame dell'Albatros, la barca di suo padre; l\u00ec vicino si trova la spiaggia dove giace il relitto, ma del padre e dei fratelli del ragazzino non c'\u00e8 traccia. Piccolo \u00e8 ormai rassegnato al peggio, ma il vecchio l'invita a non disperare, e gli racconta, come esempio di una situazione tragica che aveva dovuto superare, la disfatta della Repubblica Romana e la successiva fuga nella quale Anita aveva trovato la morte.\nLa combriccola ritorna alla casa padronale, nella quale ci sono le luci accese e il camino fumante. Inizialmente il proprietario pensa che vi si sia installato il brigante col suo cinghiale, ma Piccolo riconosce invece negli occupanti i suoi famigliari, giunti l\u00ec essendosi salvati dal naufragio. Il padre e i fratelli maggiori di Piccolo chiedono a Garibaldi, che a differenza del bambino hanno riconosciuto immediatamente, di raccontare loro l'impresa dei Mille. Quando una nave a vapore viene a visitare l'isola, i pescatori, Piccolo e Spazzola possono tornare a casa, dopo aver salutato un'ultima volta il generale.\nAspetto tecnico.\nLa maggior parte delle scene sono state animate in modo tradizionale dallo studio Erre Di A 70. Quelle con le riflessioni e i racconti di Garibaldi sono state animate a partire da disegni in pastello da Manfredo Manfredi.\nDistribuzione.\nIl film \u00e8 stato distribuito nelle sale italiane a partire dal 23 dicembre 1994.\n\u00c8 uscito in DVD per la Mondo Entertainment nel 2001 e nel 2011 assieme al cortometraggio \"La lunga calza verde\", per conto dell'Istituto Luce Cinecitt\u00e0."}
{"id": "1989797", "revid": "28406", "url": "https://it.wikipedia.org/wiki?curid=1989797", "title": "Giovanni Skylitzes", "text": ""}
{"id": "1989800", "revid": "2153076", "url": "https://it.wikipedia.org/wiki?curid=1989800", "title": "Harmonium (album)", "text": "Harmonium \u00e8 il secondo album della cantautrice statunitense Vanessa Carlton, pubblicato nel 2004 per la A&amp;M."}
{"id": "1989808", "revid": "124906963", "url": "https://it.wikipedia.org/wiki?curid=1989808", "title": "Heroes &amp; Thieves", "text": "Heroes &amp; Thieves \u00e8 il terzo album della cantautrice statunitense Vanessa Carlton, pubblicato nel 2007 per la The Inc., Universal."}
{"id": "1989813", "revid": "110157", "url": "https://it.wikipedia.org/wiki?curid=1989813", "title": "Chiesa di San Bonaventura al Palatino", "text": "La chiesa di San Bonaventura al Palatino \u00e8 una chiesa di Roma, nel rione Campitelli. Con l'annesso convento, si trova sul lato meridionale della Vigna Barberini.\nStoria.\nLa sua costruzione nel 1675, sui resti di un'antica cisterna d'epoca romana, si deve al cardinale Francesco Barberini su richiesta di Bonaventura da Barcellona, che fece del convento annesso il centro principale della sua \"riformella francescana\".\nAl suo interno si possono ammirare: l\"'Annunciazione\", la \"Crocifissione\" ed il \"San Michele\" che sconfigge gli angeli ribelli, opere del pittore barocco Giovanni Battista Benaschi.\nL'edificio sub\u00ec notevoli restauri nel corso dell'Ottocento, in particolare negli anni 1839-40, finanziati da Carlo e Alessandro Torlonia, come ricorda la lapide in loco.\nCos\u00ec scrive l'Armellini a proposito di questa chiesa:"}
{"id": "1989825", "revid": "767487", "url": "https://it.wikipedia.org/wiki?curid=1989825", "title": "Un bugiardo in paradiso", "text": "Un bugiardo in paradiso \u00e8 un film del 1998 diretto da Enrico Oldoini.\nTrama.\nIn una periferia romana, oggi, vivono tra i tanti il vecchio Gino e Tino, suo figlioccio adottivo e aiutante tuttofare. I due disgraziati ricevono un giorno una telefonata per ripulire la cantina di una sontuosa villa. Mentre lavorano, ascoltano Mino, proprietario della villa, che confida ad una giornalista di aver avuto tutto dalla vita, tranne un sogno che ancora gli rimane, quello di ritrovare il padre, scappato in Australia quando lui era bambino. A Tino viene allora l'idea di spingere Gino a proporsi come padre finalmente tornato e desideroso di farsi perdonare. Dopo qualche tempo, Gino si fa trovare sulla tomba della madre di Mino, fingendosi il padre. Il trucco riesce al punto tale, che ben presto Gino viene invitato a trasferirsi nella villa e comincia col prendere molto a cuore il proprio ruolo anche di nonno nei confronti dei due vivacissimi nipoti. Quando le cose si spingono troppo in avanti, Gino vorrebbe dire la verit\u00e0, ma non trova il coraggio e allora scrive una lettera d'addio. Improvvisamente un barbone lascia a Gino una forte eredit\u00e0 in denaro che lui subito passa a Mino, venutosi a trovare in gravi difficolt\u00e0 economiche. Nessuno ha letto la lettera, e Gino pu\u00f2 essere di nuovo accolto in famiglia. Quando tutti stanno festeggiando, sul viale della villa si ferma una macchina, scende un anziano dall'accento italo-inglese che chiede se Mino abita l\u00ec. Nel silenzio generale, il nipotino fa cenno al signore di andare via."}
{"id": "1989826", "revid": "123164162", "url": "https://it.wikipedia.org/wiki?curid=1989826", "title": "Campionato africano di pallavolo femminile 1976", "text": "Il I campionato africano di pallavolo femminile si \u00e8 svolto nel 1976 a Porto Said, in Egitto. Al torneo hanno partecipato 6 squadre nazionali africane e la vittoria finale \u00e8 andata per la prima volta all'Egitto.\nPodio.\nCampione.\nEgitto(Primo titolo)\nSecondo posto.\nTunisia\nTerzo posto.\nMarocco"}
{"id": "1989828", "revid": "1543377", "url": "https://it.wikipedia.org/wiki?curid=1989828", "title": "Costantino Simonidis", "text": "Biografia.\nNacque sull'isola di Simi, presso Rodi, il 5 novembre 1820 (o, secondo altre fonti, l'11 novembre 1824); da ragazzo tent\u00f2 invano di uccidere il patrigno e fu poi costretto a fuggire. Nel 1837 lavor\u00f2 nella stamperia di un famoso libraio. In seguito fu ospitato dallo zio Benedictos, che era abate in un monastero russo sul monte Athos (penisola sacra alla religione ortodossa). Fu in quel periodo che venne a contatto con gli antichi manoscritti greci, apprendendo i segreti dei copisti: tra i suoi primi falsi vi furono alcuni testi medioevali, ma anche icone.\nNel 1850 pubblic\u00f2 una descrizione dell'isola di Cefalonia corredata da 205 mappe, da lui \"ritrovate\", realizzata dal geografo Eulyros, che sarebbe vissuto nel IV secolo a.C. L'esame dello stile e del contenuto ne dimostrano la falsit\u00e0. Dopo il 1850 si trasfer\u00ec a Costantinopoli dove conosceva diplomatici e dignitari che gli resero possibile la partecipazione agli scavi dell'Ippodromo. Nel 1853 si rec\u00f2 in Inghilterra con manoscritti veri e falsi e, nel 1855, raggiunse Lipsia. Cerc\u00f2 di vendere per 2000 talleri (che per\u00f2 non incass\u00f2 mai) 70 fogli di una falsa \"Storia egizia\" composta dal re Uranio al classicista Wilhelm Dindorf, che li rivendette per pi\u00f9 del doppio all'Accademia delle scienze berlinese. La truffa fu smascherata da Alexandros Lykourgos e Konstantin von Tischendorf. Simonidis fu quindi espulso dalla Prussia.\nIn seguito Simonidis fugg\u00ec in Egitto facendo perdere le proprie tracce. Si spacci\u00f2 per morto di peste il 19 ottobre 1867 ad Alessandria, dove invece continu\u00f2 il suo lavoro fino alla morte naturale, sopraggiunta verso il 1890. Lo storico Jacob Burckhardt, nel 1882 scrisse che Simonidis apparteneva alla categoria dei falsari \"spinti da un irresistibile impulso, da un mirabile virtuosismo\" pi\u00f9 che dalla sete di denaro. Mor\u00ec povero il 18 ottobre 1890.\nSimonidis e il falso Artemidoro.\nIl filologo Luciano Canfora, che \u00e8 il pi\u00f9 noto assertore della falsit\u00e0 del Papiro di Artemidoro, ritiene che il reperto sia opera di Simonidis. Lo studioso italiano ha raccolto numerose prove a conferma della sua tesi: dagli interessi geografici di Simonidis, alle numerose convergenze linguistiche fra il testo del papiro e vari scritti di Simonidis, fino ad una sorta di autoidentificazione di Simonidis con Artemidoro: in una sua autobiografia fittizia, Simonidis descrive un proprio viaggio lungo l'Egitto che ricalca il viaggio di Artemidoro nella stessa terra, cos\u00ec come descritto da Strabone.\nSecondo Salvatore Settis, invece, l'autenticit\u00e0 del papiro non pu\u00f2 essere messa in discussione. Ma di recente un intervento del filologo inglese Richard Janko ha messo in luce significative identit\u00e0 stilistiche fra i disegni realizzati da Simonidis e quelli presenti sul papiro, ad ulteriore conferma dei gravi indizi di inautenticit\u00e0 del reperto. Ha fatto scalpore, inoltre, la puntuale coincidenza tra la tavola n\u00b0 13 del manuale del pittore autodidatta \"Nouvelle m\u00e9thode pour apprendre \u00e0 dessiner sans ma\u00eetre\", pubblicato a Parigi da Charles-Antoine Jombert nel 1740, e i disegni di arti umani in varia postura che compaiono sul \"recto\" dello pseudo-Artemidoro."}
{"id": "1989837", "revid": "55512593", "url": "https://it.wikipedia.org/wiki?curid=1989837", "title": "Europa League", "text": ""}
{"id": "1989839", "revid": "298055", "url": "https://it.wikipedia.org/wiki?curid=1989839", "title": "Constanzia Corleone", "text": ""}
{"id": "1989850", "revid": "72396", "url": "https://it.wikipedia.org/wiki?curid=1989850", "title": "GlobalFreeLoaders", "text": "GlobalFreeLoaders \u00e8 un servizio di ospitalit\u00e0 online, che unisce persone disponibili ad offrire ospitalit\u00e0 gratuita in giro per il mondo.\nFondato dall'australiano Adam Staines, nel dicembre 2005 contava pi\u00f9 di 30000 membri. La partecipazione \u00e8 libera e gratuita: chiunque pu\u00f2 iscriversi senza dover pagare alcunch\u00e9 e senza obblighi.\nTra i Paesi presenti, l'Australia \u00e8 sicuramente una delle meglio rappresentate."}
{"id": "1989856", "revid": "767487", "url": "https://it.wikipedia.org/wiki?curid=1989856", "title": "Cover Ups", "text": "Cover Ups \u00e8 un album di cover del gruppo hardcore punk statunitense Good Riddance, pubblicato nel 2002 dalla Lorelei Records, etichetta fondata dal cantante Russ Rankin."}
{"id": "1989859", "revid": "19068389", "url": "https://it.wikipedia.org/wiki?curid=1989859", "title": "Polet Trieste", "text": ""}
{"id": "1989864", "revid": "121290964", "url": "https://it.wikipedia.org/wiki?curid=1989864", "title": "Giorgio De Santillana", "text": "Biografia.\nFiglio di David Santillana, nacque a Roma in una famiglia di origini ebraiche. Si laure\u00f2 in Fisica alla Sapienza - Universit\u00e0 di Roma nel 1925. Trascorse due anni a Parigi e poi altri due anni al Dipartimento di Fisica dell'Universit\u00e0 degli Studi di Milano, poi fu richiamato a Roma da Federigo Enriques per organizzare un corso di storia della scienza. Qui Santillana insegn\u00f2 Storia e Filosofia della scienza. Nel 1936, a causa dei crescenti atteggiamenti anti-ebraici del regime fascista, si trasfer\u00ec negli Stati Uniti, dove anni dopo ottenne la cittadinanza. Insegn\u00f2 al MIT, dove nel 1942 divenne professore assistente e nel 1948 professore associato. Nel 1954 ottenne la cattedra di \"Storia e filosofia della scienza\"."}
{"id": "1989865", "revid": "599013", "url": "https://it.wikipedia.org/wiki?curid=1989865", "title": "Ambrogio Bessi", "text": "Carriera.\nHa esordito con la maglia della nazionale italiana di pallacanestro alle Olimpiadi 1936, il 13 agosto in occasione della sconfitta per 14-32 contro le Filippine. In totale, ha disputato con gli azzurri 21 presenze segnando 20 punti. Ha chiuso con gli azzurri nel 1941.\nHa preso parte con la maglia della nazionale anche agli Europei di Riga nel 1937.\nHa vinto anche due campionati italiani con la Ginnastica Triestina, nel 1939-40 e nel 1940-41.\nDisput\u00f2 una stagione alla Virtus nel 1938/39(In prestito dalla Ginnastica Triestina).\nChiuse con gli Azzurri nel 1941."}
{"id": "1989871", "revid": "161374", "url": "https://it.wikipedia.org/wiki?curid=1989871", "title": "Vhembe District Municipality", "text": ""}
{"id": "1989875", "revid": "38120", "url": "https://it.wikipedia.org/wiki?curid=1989875", "title": "David Murphy 911", "text": ""}
{"id": "1989878", "revid": "767487", "url": "https://it.wikipedia.org/wiki?curid=1989878", "title": "Bound by Ties of Blood and Affection", "text": "Bound by Ties of Blood and Affection \u00e8 il settimo album di studio del gruppo hardcore punk statunitense Good Riddance, pubblicato nel 2003 dalla Fat Wreck Chords.\nTracce.\nTutte le tracce di Rankin tranne dove indicato"}
{"id": "1989881", "revid": "1788047", "url": "https://it.wikipedia.org/wiki?curid=1989881", "title": "Campionato nordamericano di pallavolo femminile 1979", "text": "Il VI campionato nordamericano di pallavolo femminile si \u00e8 svolto nel 1979 a L'Avana, a Cuba. Al torneo hanno partecipato 7 squadre nazionali nordamericane e la vittoria finale \u00e8 andata per la quarta volta consecutiva a Cuba.\nPodio.\nCampione.\nCuba(Quarto titolo)\nSecondo posto.\nStati Uniti\nTerzo posto.\nMessico"}
{"id": "1989882", "revid": "110157", "url": "https://it.wikipedia.org/wiki?curid=1989882", "title": "Arcieparchia di Tiro dei melchiti", "text": "Larcieparchia di Tiro dei melchiti (in latino: \"Archieparchia Tyrensis Graecorum Melkitarum\") \u00e8 una sede metropolitana della Chiesa cattolica greco-melchita in Libano. Nel 2017 contava 2.857 battezzati. La sede \u00e8 vacante.\nTerritorio.\nL'arcieparchia comprende la parte sud-occidentale del Libano, corrispondente all'incirca al distretto di Tiro.\nSede arcieparchiale \u00e8 la citt\u00e0 di Tiro, dove si trova la cattedrale di San Tommaso.\nIl territorio \u00e8 suddiviso in 10 parrocchie.\nStoria.\nTiro fu un'antica sede metropolitana in epoca romana e bizantina. Durante le crociate fu eretta un'arcidiocesi di rito latino.\nSi annoverano vescovi melchiti in comunione con Roma a partire dal 1683. Inizialmente era unita con le sedi di Sidone e di Akka; in seguito cedette porzioni di territorio a vantaggio dell'erezione dell'arcieparchia di Sidone nel 1752 e di Akka nel 1759.\nIn seguito alle guerre libanesi, molti fedeli si sono trasferiti altrove, soprattutto in Australia o Canada; oggi la comunit\u00e0 greco-cattolica melchita \u00e8 ridotta a poco meno di 3.000 fedeli.\nStatistiche.\nL'arciparchia al termine dell'anno 2017 contava 2.857 battezzati."}
{"id": "1989883", "revid": "3358", "url": "https://it.wikipedia.org/wiki?curid=1989883", "title": "Giorgio de Santillana", "text": ""}
{"id": "1989885", "revid": "729019", "url": "https://it.wikipedia.org/wiki?curid=1989885", "title": "Erminia di Anhalt-Bernburg-Schaumburg-Hoym", "text": "Biografia.\nEra figlia di Vittorio II, principe di Anhalt-Bernburg-Schaumburg-Hoym dal 1806 al 1812, e di Amalia di Nassau-Weilburg.\nVenne data in sposa a Giuseppe, figlio cadetto dell'imperatore Leopoldo II d'Asburgo-Lorena e Palatino d'Ungheria. Le nozze avvennero il 30 agosto 1815 a Schaumburg. Per Giuseppe si trattava del secondo matrimonio; era rimasto vedovo nel 1801 della Granduchessa Aleksandra Pavlovna Romanova di Russia.\nErminia diede al marito due figli gemelli:\nIl parto risult\u00f2 difficile per la giovane, che mor\u00ec lo stesso giorno in cui diede alla luce i figli. Suo marito si rispos\u00f2 due anni dopo, il 24 agosto 1819, con Maria Dorotea di W\u00fcrttemberg dalla quale ebbe altri figli.\nSia Stefano che Erminia raggiunsero l'et\u00e0 adulta ma non si sposarono mai.\nAlla morte del padre, Stefano, che risultava il primo figlio maschio di Giuseppe, divenne Palatino d'Ungheria, ereditando cos\u00ec il titolo che fu del padre."}
{"id": "1989886", "revid": "110157", "url": "https://it.wikipedia.org/wiki?curid=1989886", "title": "Table Top", "text": "Il Table Top \u00e8 quello che rimane di un antico cono vulcanico posto a Nord Est del vulcano Makushin nell'Isola di Unalaska.\nIl suo nome, che in inglese significa \"cima piatta\", deriva appunto dalla sua sommit\u00e0 completamente piana che corona un cono abbastanza regolare coperto ed eroso dai ghiacci.\nCollegamenti esterni.\nAlaska Volcano Observatory, USGS"}
{"id": "1989888", "revid": "619191", "url": "https://it.wikipedia.org/wiki?curid=1989888", "title": "Penguin musume", "text": " \u00e8 un manga giapponese scritto da Tetsuya Takahashi e pubblicato dalla rivista \"sh\u014dnen\" \"Weekly Sh\u014dnen Champion\" tra il 2006 ed il 2007. Dopo la conclusione della serie su questa rivista la pubblicazione \u00e8 continuata su un altro periodico, la \"Champion Red\", a partire dal febbraio 2008. Dal 19 aprile 2008 vengono distribuite direttamente su internet delle ONA su Nico Nico Douga, un popolare sito di video sharing giapponese.\nTrama.\nSakura \"Penguin\" Nankyoku \u00e8 una giovane e ricchissima ragazza appassionata di tutto ci\u00f2 che riguarda anime e manga, vestiti compresi. Infatti adora fare del cosplay e vederlo fare a tutte le ragazze che le ricordano qualche personaggio di cui \u00e8 appassionata. Appena giunta nella classe della sua nuova scuola conosce Nene Kurio e Kujira Etorofu che nel corso delle varie puntate diventano le sue migliori ed inseparabili amiche. Penguin ha una sorella minore, Kaede, che \u00e8 molto pi\u00f9 coscienziosa di lei e le verr\u00e0 in aiuto, insieme al fido Sebastian, in numerose occasioni compresi i vari scontri con Mary, la sua avversaria per antonomasia, affiancata dai suoi quattro cavalieri.\nPersonaggi.\nPersonaggi principali.\nIl personaggio principale della serie. Come ogni buon otaku che si rispetti \u00e8 ossessionata dai manga ed anime ed essendo molto facoltosa pu\u00f2 comprare ed indossare vestitini di ogni sorta. Quando fa il cosplay di qualche personaggio acquisisce le sue abilit\u00e0. Viene chiamata \"Penguin\" a causa della sua acconciatura che ricorda proprio un pinguino.\nUna ragazza molto diligente ed estremamente abile nell'arte marziale detta \"Etorofu\". Viene cresciuta dal padre come un ragazzo per trasformarla in un forte lottatore ma presto capisce di essere una ragazza mentre il padre si ostina a trattarla come un ragazzo.\nLa calma fatta persona, non importa quello che le accada attorno, rimane sempre sorridente ed incurante degli eventi. Vive vicino ad un santuario dove presta servizio come sacerdotessa.\nUna forte lottatrice cinese. Ha fatto la promessa a \"Kujira\", mentre ella era ancora convinta di essere un ragazzo, che se sarebbe riuscita a sconfiggerla sarebbe diventata suo marito. Se \"Kujira\" ha capito di essere una ragazza, \"Cha Chi\" non \u00e8 ancora arrivata a questa conclusione e desidera fare di lei il proprio marito.\nLa sorella minore di \"Penguin\", ha un carattere molto pi\u00f9 pacato e riflessivo. Di solito \u00e8 lei a risolvere i problemi generati della sorella maggiore che viene puntualmente punita con una permanenza forzata nella \"Stanza della predica\".\nL'acerrima rivale di \"Penguin\" rappresentata da un orso polare. Un evento tragico nel suo passato ha causato in lei il disprezzo per la societ\u00e0 Nankyoku, di propriet\u00e0 di \"Penguin\", ed \u00e8 costantemente alla ricerca di un metodo per sopraffarla. Viene spesso chiamata \"Kuma-San\" da \"Penguin\".\nPersonaggi secondari.\nIl maggiordomo della famiglia \"Nankyoku\", ha numerose abilit\u00e0 che utilizza al servizio di \"Penguin\" e \"Kaede\". Il suo hobby preferito \u00e8 quello di indossare abiti femminili.\nIl braccio destro di \"Mary\" e una dei suoi quattro cavalieri, indossa un vestito da cameriera ed una benda sull'occhio. \u00c8 molto composta ma diventa timidissima se deve parlare con altre persone e quindi preferisce comunicare scrivendo ci\u00f2 che vorrebbe dire.\nUno dei quattro cavalieri di \"Mary\", \u00e8 molto abile nell'utilizzo della spada.\nUno dei quattro cavalieri di \"Mary\", sfinisce i propri avversari con demenziali ed infiniti quiz.\nUno dei quattro cavalieri di \"Mary\", in realt\u00e0 \u00e8 un uomo che ama vestirsi con abiti femminili.\nMusiche.\nFino all'ottavo episodio ogni sigla di apertura \u00e8 leggermente differente dalle altre per alcune modifiche nell'animazione dei personaggi. In generale terminano con una rappresentazione di Penguin o Mary che volano nello spazio a cavallo di una scopa evitando numerosi ostacoli. La sigla di apertura dell'ottavo episodio \u00e8 una creazione di un utente del sito Nico Nico Douga ma dal nono episodio viene utilizzata sempre la sigla del settimo per tutti gli episodi successivi. Sia la sigla iniziale che quella finale sono eseguite dal cast dello show."}
{"id": "1989893", "revid": "709565", "url": "https://it.wikipedia.org/wiki?curid=1989893", "title": "David Murphy", "text": ""}
{"id": "1989895", "revid": "884077", "url": "https://it.wikipedia.org/wiki?curid=1989895", "title": "Super 10 2003-2004", "text": "Il Super 10 2003-04 fu il 74\u00ba campionato nazionale italiano di rugby a 15 di prima divisione.\nA retrocedere, invece, fu il , abbandonato dal suo sponsor Lottomatica e vittima, a soli 4 anni dal suo scudetto, di una crisi societaria solo parzialmente risolta dall'arrivo come presidente di Paolo Abbondanza, quando la situazione era oramai compromessa.\nLa finale fu l'esatta riproposizione di quella dell'anno precedente, tra e , con i lombardi alla loro quarta gara-scudetto consecutiva.\nUguale anche la sede, Padova, e l'esito finale, vittoria di Treviso, per 22-10, con tre mete di Brendan Williams (record per una gara di assegnazione del titolo).\nPer Treviso si tratt\u00f2 dell'undicesimo scudetto, che lo port\u00f2 ad affiancare e al secondo posto della classifica dei club pi\u00f9 titolati d'Italia, a 7 di distanza dall'."}
{"id": "1989897", "revid": "19068851", "url": "https://it.wikipedia.org/wiki?curid=1989897", "title": "Giovanni Seghedoni", "text": ""}
{"id": "1989899", "revid": "287204", "url": "https://it.wikipedia.org/wiki?curid=1989899", "title": "Choutuppal", "text": " \nChoutuppal \u00e8 una suddivisione dell'India, classificata come \"census town\", di 14.071 abitanti, situata nel distretto di Nalgonda, nello stato federato dell'Andhra Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nSociet\u00e0.\nEvoluzione demografica.\nAl censimento del 2001 la popolazione di Choutuppal assommava a 14.071 persone, delle quali 7.041 maschi e 7.030 femmine. I bambini di et\u00e0 inferiore o uguale ai sei anni assommavano a 2.067, dei quali 1.045 maschi e 1.022 femmine. Infine, coloro che erano in grado di saper almeno leggere e scrivere erano 9.178, dei quali 5.110 maschi e 4.068 femmine."}
{"id": "1989901", "revid": "767487", "url": "https://it.wikipedia.org/wiki?curid=1989901", "title": "My Republic", "text": "My Republic \u00e8 l'ottavo album di studio del gruppo hardcore punk statunitense Good Riddance, pubblicato nel 2006 dalla Fat Wreck Chords.\nTracce.\nTutte le tracce di Rankin tranne dove indicato"}
{"id": "1989904", "revid": "103469661", "url": "https://it.wikipedia.org/wiki?curid=1989904", "title": "Frazione algebrica", "text": "Una frazione algebrica \u00e8 un particolare tipo di frazione dove sia il numeratore che il denominatore sono rappresentati da polinomi. Pi\u00f9 precisamente, una frazione algebrica presenta sempre una parte letterale al denominatore; essa pu\u00f2 essere anche un semplice monomio.\nIn generale una frazione algebrica si presenta sempre nella forma formula_1 dove formula_2 e formula_3 sono polinomi.\nOvviamente, nel caso in cui il denominatore divida il numeratore, la frazione algebrica si ridurr\u00e0 a un semplice polinomio.\nInoltre per poter svolgere l'operazione tra i polinomi bisogna prima specificare le \"condizioni di esistenza\" dove si ricercano i valori che attribuiti alle variabili non rendano prive di significato le operazioni date: il divisore deve essere diverso da formula_4 se esso non lo \u00e8, l'operazione \u00e8 impossibile. Precisate queste condizioni si pu\u00f2 svolgere l'operazione scomponendo in fattori e ai minimi termini il denominatore e il numeratore.\nla condizione di esistenza \u00e8 formula_6 cio\u00e8 affinch\u00e9 il denominatore non si annulli non si deve annullare n\u00e9 formula_7 n\u00e9 formula_8 quindi la condizione di esistenza si pu\u00f2 riscrivere come formula_9\naffinch\u00e9 la frazione abbia un senso \"non\" si deve annullare il denominatore quindi il nostro campo di esistenza sar\u00e0 dato da formula_11"}
{"id": "1989909", "revid": "287204", "url": "https://it.wikipedia.org/wiki?curid=1989909", "title": "Chunchupalle", "text": " \nChunchupalle \u00e8 una suddivisione dell'India, classificata come \"census town\", di 18.967 abitanti, situata nel distretto di Khammam, nello stato federato dell'Andhra Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nSociet\u00e0.\nEvoluzione demografica.\nAl censimento del 2001 la popolazione di Chunchupalle assommava a 18.967 persone, delle quali 9.515 maschi e 9.452 femmine. I bambini di et\u00e0 inferiore o uguale ai sei anni assommavano a 2.036, dei quali 1.041 maschi e 995 femmine. Infine, coloro che erano in grado di saper almeno leggere e scrivere erano 13.208, dei quali 7.249 maschi e 5.959 femmine."}
{"id": "1989915", "revid": "1573940", "url": "https://it.wikipedia.org/wiki?curid=1989915", "title": "Lonchura fringilloides", "text": "La nonnetta maggiore (Lonchura fringilloides ()) \u00e8 un uccello passeriforme appartenente alla famiglia degli Estrildidi.\nDistribuzione e habitat.\nQuesto uccello vive in un ampio areale che parte dal Senegal meridionale ed abbraccia l'Africa centrale e gran parte dell'Africa sub-sahariana fino all'Angola e al Mozambico, dove abita le aree cespugliose e di boscaglia e foresta secondaria con presenza di radure erbose pi\u00f9 o meno estese, oltre alla foresta a galleria sul limitare dei corsi d'acqua e alle foreste di bamb\u00f9 ad altitudini comprese tra i 1000 e 2000 metri. Pur essendo pi\u00f9 timida rispetto alle altre specie di nonnetta e non spingendosi mai nei centri abitati, la nonnetta maggiore colonizza anche le aree coltivate e le risaie, specialmente nella porzione occidentale del proprio areale.\nDescrizione.\nDimensioni.\nCome intuibile dal nome comune, la nonnetta maggiore \u00e8 la specie pi\u00f9 grande di munia africana, pur raggiungendo solo i 12-14 cm di lunghezza, compresa la coda (che misura circa 4 cm) per un'apertura alare che raggiunge i 13 cm.\nAspetto.\nSi tratta di un uccello dall'aspetto robusto ma slanciato, con una grossa testa ed un caratteristico becco spesso ma di forma allungata, che assieme alla colorazione bianca e nera le conferiscono un aspetto vagamente simile a quello di una gazza.\nLa livrea, come gi\u00e0 accennato, \u00e8 nera su testa, collo coda, codione e fianchi, mentre il dorso e le ali appaiono leggermente pi\u00f9 chiari e di colore bruno-olivaceo: il petto, il ventre ed il sottocoda sono invece di colore biancastro con sfumature giallo-arancio pi\u00f9 pronunciate nella zona del basso ventre, mentre gli occhi sono di colore bruno scuro, il becco \u00e8 grigio-nerastro superiormente e grigio-bluastro inferiormente e le zampe sono carnicino-nerastre.\nBiologia.\nSi tratta di uccelli dalle abitudini diurne, che durante il giorno si muovono in gruppetti familiari di una decina d'individui (spesso accompagnandosi a nonnette comuni e nonnette bicolori): rispetto alle altre munie ha abitudini meno strettamente terricole e passa la maggior parte del proprio tempo fra i cespugli e gli steli d'erba alla ricerca di cibo, rifugiandosi poi durante la notte in grossi nidi comuni fra i canneti.\nAlimentazione.\nLa nonnetta maggiore ha una dieta principalmente granivora, spezzando e nutrendosi di una grande variet\u00e0 di piccoli semi di graminacee, riso e bamb\u00f9: questi uccelli integrano inoltre la propria dieta con bacche, frutti, germogli e piccoli insetti volanti.\nRiproduzione.\nLa stagione degli amori \u00e8 strettamente correlata alle condizioni climatiche: in aree in cui vi \u00e8 una stagione delle piogge il periodo degli accoppiamenti coincide con la fase finale di quest'ultima, mentre in aree dove il clima si mantiene mite durante tutto l'anno (come l'Africa centrale) possono essere osservate coppie nidificanti in qualsiasi periodo.\nIl nido viene costruito da entrambi i \"partner\" a 3-6 metri d'altezza dal suolo, utilizzando rametti, steli d'erba ed altro materiale fibroso di origine vegetale che vengono intrecciati a formare una struttura grossolana di forma sferica: al suo interno la femmina depone 3-8 uova bianche che vengono covate da ambo i sessi per 13 giorni circa. I nidiacei sono ciechi ed implumi alla schiusa, e vengono accuditi da ambedue i genitori, che li individuano nel nido grazie ai caratteristici disegni a forma di doppio ferro di cavallo situati sul palato; essi sono pronti per l'involo a tre settimane dalla schiusa, tuttavia tendono a restare nei pressi del nido (tornandovi a dormire coi denitori durante la notte e chiedendo loro sporadicamente l'imbeccata) per altre tre settimane circa prima di allontanarsene definitivamente. La muta del piumaggio giovanile in quello definitivo comincia attorno al terzo mese di vita."}
{"id": "1989917", "revid": "729019", "url": "https://it.wikipedia.org/wiki?curid=1989917", "title": "Battaglia di Porto Praya", "text": "La battaglia di Porto Praya fu una battaglia navale che ebbe luogo durante la Rivoluzione americana il 16 aprile 1781 tra la flotta britannica comandata dal commodoro George Johnstone e quella francese guidata da Pierre Andr\u00e9 de Suffren de Saint Tropez.\nEntrambe le flotte erano in rotta per il Capo di Buona Speranza; i britannici per togliere il controllo del Capo agli olandesi, i francesi per difendere i loro possedimenti nell'Oceano Indiano. Il convoglio britannico e le navi da guerra che lo scortavano erano ancorate nel porto di Capo Verde, quando sopraggiunse lo squadrone francese che attacc\u00f2 le navi di Sua Maest\u00e0. Nonostante il fattore sorpresa la flotta francese fu costretta a ritirarsi, in quanto alcune delle sue navi non erano pronte allo scontro. Questo consent\u00ec ai britannici di affrontare gli olandesi al Capo di Buona Speranza, prima di continuare il proprio viaggio verso l'isola di Mauritius."}
{"id": "1989919", "revid": "260752", "url": "https://it.wikipedia.org/wiki?curid=1989919", "title": "Nonnetta maggiore", "text": ""}
{"id": "1989922", "revid": "287204", "url": "https://it.wikipedia.org/wiki?curid=1989922", "title": "Dasnapur", "text": " \nDasnapur \u00e8 una suddivisione dell'India, classificata come \"census town\", di 19.963 abitanti, situata nel distretto di Adilabad, nello stato federato dell'Andhra Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nSociet\u00e0.\nEvoluzione demografica.\nAl censimento del 2001 la popolazione di Dasnapur assommava a 19.963 persone, delle quali 9.860 maschi e 10.103 femmine. I bambini di et\u00e0 inferiore o uguale ai sei anni assommavano a 2.852, dei quali 1.445 maschi e 1.407 femmine. Infine, coloro che erano in grado di saper almeno leggere e scrivere erano 11.547, dei quali 6.695 maschi e 4.852 femmine."}
{"id": "1989924", "revid": "767487", "url": "https://it.wikipedia.org/wiki?curid=1989924", "title": "La montagna", "text": "La montagna (\"The Mountain\") \u00e8 un film di Edward Dmytryk del 1956. \u00c8 tratto dal romanzo \"La neve a lutto\" di Henry Troyat, a sua volta ispirato al disastro aereo del \"Malabar Princess\" del 1950.\nTrama.\nZaccaria e Cristoforo \"Cris\" Teller sono due fratelli che abitano insieme in un piccolo villaggio dell'Alta Savoia; tra di loro c'\u00e8 una grossa differenza d'et\u00e0, e Zaccaria ha praticamente fatto da padre e madre a Cris. I due sono molto diversi: Zaccaria, ex guida alpina che ha abbandonato l'attivit\u00e0 alpinistica in seguito alla morte di un cliente, vive allevando pecore, contento della sua vita, mentre il fratello lavora in paese nell'ambito turistico, insofferente della sua situazione e desideroso di arricchirsi e di andarsene. Un giorno, un aereo proveniente da Calcutta si schianta in cima al Monte Calvo, che sovrasta il paese. La squadra di soccorso che, contro il parere di Zaccaria, ha tentato l'ascesa per la via normale del versante nord, deve rinunciare all'ascesa dopo la morte in un crepaccio della loro guida, vecchio amico di Zaccaria.\nCris ha l'idea di tentare l'ascesa dal lato sud per raggiungere il relitto e saccheggiare oro, denaro e gioielli; Zaccaria rifiuta di accompagnarlo, poi, preoccupato dell'incolumit\u00e0 del fratello deciso a partire comunque, si lascia convincere.\nIl giorno dopo i due iniziano la salita, con Zaccaria come primo di cordata; la salita si rivela difficile, vi sono alcuni incidenti, ma alla fine i due fratelli raggiungono la cresta sommitale, ed infine il relitto. Mentre fruga alla ricerca di valori, Cris trova una ragazza indiana che \u00e8 sopravvissuta all'impatto; Zaccaria decide di tentare di portarla a valle, contro il parere di Cris, che teme che la loro spedizione di saccheggio venga scoperta. I fratelli bivaccano nel relitto dell'aereo, mentre infuria la tormenta; il giorno dopo, Zaccaria prepara una slitta improvvisata per la ragazza, ma Cris lo allontana e tenta di strangolare la sopravvissuta: ne segue una lotta tra i due fratelli, in cui il pi\u00f9 anziano ha la meglio. Sfruttando il fatto che la tormenta ha migliorato la tenuta della neve, Zaccaria inizia la discesa lungo il ghiacciaio del versante nord, con la ragazza sulla slitta; Cris, recuperate borse di valori e macchine fotografiche, lo segue, senza per\u00f2 riuscire a raggiungerlo. Giunti alla crepaccia terminale del ghiacciaio, Zaccaria e la ragazza riescono a passare su un ponte di neve instabile, che crolla subito dopo il loro passaggio; Cris, giunto poco dopo, tenta di passare su un altro ponte di neve che, per\u00f2, non ne regge il peso, facendolo cadere nel fondo del crepaccio.\nZaccaria riesce ad arrivare al villaggio con la ragazza in braccio. Viene interrogato sull'accaduto dai compaesani e dai rappresentanti delle forze dell'ordine, cui d\u00e0 una versione esattamente opposta a quello che \u00e8 realmente successo: ovvero che l'idea di salire al saccheggio era stata sua, mentre Cris aveva cercato di dissuaderlo; che Cris aveva voluto salvare la ragazza mentre lui si opponeva e che Cris, soprattutto, era \"un galantuomo\". Nessuno per\u00f2 sembra credergli.\nProduzione.\nIl film \u00e8 stato girato nei dintorni di Chamonix, utilizzando nomi fittizi per le montagne.\nAll'epoca del film, Spencer Tracy aveva 56 anni, mentre Robert Wagner ne aveva 26; diverse fonti (ad esempio il Mereghetti, MSN.com) sottolineano questo fatto, affermando che i due protagonisti sono poco credibili come fratelli.\nCritica.\nBosley Crowther, in una critica sul \"New York Times\" immediatamente successiva all'uscita del film, evidenzia come pregi l'ottima sequenza centrale della scalata al versante sud e gli splendidi panorami; per contro, attribuisce alla pellicola diversi difetti. Il principale sarebbe la difficolt\u00e0 ad identificarsi con i due protagonisti, avendo sempre in mente il fatto che la loro salita \u00e8 finalizzata ad un'azione di sciacallaggio. Inoltre, il personaggio di Spencer Tracy sarebbe un qualcosa che oscilla tra virt\u00f9 contadina e completa stupidit\u00e0, mentre il personaggio di Robert Wagner sarebbe stridentemente giovanile, ed un po' troppo \"americano\" per le Alpi svizzere (\"sic\")..\nLa critica moderna \u00e8 pi\u00f9 articolata, ma in genere non \u00e8 tenera con il film.\nIl Morandini stigmatizza il fatto che la sceneggiatura avrebbe travisato il senso del romanzo, trasformando la storia in un \"convenzionale melodramma alpinistico\", coadiuvata in ci\u00f2 dalla regia senza voli.. Il Mereghetti, oltre a sottolineare la poca credibilit\u00e0 dei due attori protagonisti come fratelli, lamenta anche una perdita di qualit\u00e0 del film l\u00ec dove il moralismo di Dmytryk emerge; alla fine, assegna al film una votazione di 1,5 su 4. Il \"Dizionario del Cinema\" parla di \"racconto gonfiato\", con una votazione complessiva di 2,5 su 4.\nSecondo MSN.com, il film \u00e8 un valido studio di personaggi, coadiuvato dall'ottima qualit\u00e0 delle riprese sul posto; il tutto per\u00f2 \u00e8 guastato dall'eccessivo ricorso a visibilissimi \"esterni in studio\".\nLa qualit\u00e0 dei panorami e dello studio di personaggi \u00e8 sottolineata anche da Rotten Tomatoes. Qui si apprezzano anche le performance di Robert Wagner e di Spencer Tracy, il quale ci offre un'ottima figura di uomo avventuroso e spirituale, anche se, a detta del sito, l'attore sarebbe un po' troppo anziano per arrampicarsi sulle montagne. Quest'ultimo parere non \u00e8 pienamente condiviso da tutti; Spencer Tracy come vecchio alpinista viene trovato infatti \"credibilissimo\" dagli organizzatori della manifestazione \"Oltre le Vette 2007\".\nSecondo \"Dimensione Montagna\", infine, la storia \u00e8 ancora valida a distanza di cinquant'anni: dolorosa ma giusta e colma di umanit\u00e0 nel finale, \"quasi ingenuamente morale\"."}
{"id": "1989931", "revid": "287204", "url": "https://it.wikipedia.org/wiki?curid=1989931", "title": "Devarakonda", "text": "Devarakonda \u00e8 una suddivisione dell'India, classificata come \"census town\", di 27.130 abitanti, situata nel distretto di Nalgonda, nello stato federato dell'Andhra Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 16\u00b0 41' 60 N e 78\u00b0 55' 60 E e ha un'altitudine di 251 .\nSociet\u00e0.\nEvoluzione demografica.\nAl censimento del 2001 la popolazione di Devarakonda assommava a 27.130 persone, delle quali 14.247 maschi e 12.883 femmine. I bambini di et\u00e0 inferiore o uguale ai sei anni assommavano a 3.296, dei quali 1.756 maschi e 1.540 femmine. Infine, coloro che erano in grado di saper almeno leggere e scrivere erano 19.656, dei quali 11.524 maschi e 8.132 femmine."}
{"id": "1989934", "revid": "125933856", "url": "https://it.wikipedia.org/wiki?curid=1989934", "title": "Jennette McCurdy", "text": "Biografia.\nJennette McCurdy \u00e8 nata a Long Beach in California ed \u00e8 cresciuta a Garden Grove in California. \u00c8 la pi\u00f9 giovane di quattro figli e ha tre fratelli maggiori. \u00c8 cresciuta in quella che ha descritto come una \"famiglia mormone disfunzionale\".\nRecitazione.\nJennette ha iniziato la sua carriera di attrice nel 2000, all'et\u00e0 di otto anni su MADtv. Nel 2001 debutta al cinema in un piccolo ruolo nel film \"Shadow Fury\". Nel 2003 ha recitato con Harrison Ford nel film \"Hollywood Homicide\". In seguito \u00e8 apparsa nella serie TV \"Strong Medicine\", per la quale \u00e8 stata nominata al Young Artist Award per la migliore interpretazione in una serie televisiva. Dal 2007 al 2012, ha avuto un ruolo da protagonista nella serie TV di Nickelodeon \"iCarly\" interpretando il personaggio di Sam Puckett. Ha recitato anche in \"Victorious\", nel ruolo di Ponnie. Nel 2008, \u00e8 stata nominata per un Young Artist Award per il suo lavoro su \"iCarly\" e la sua interpretazione di Dory Sorenson nel film TV L'ultimo giorno di estate. \u00c8 stata nominata per un Choice 2009 Teenager Award nella categoria Favorite TV Sidekick per il suo lavoro in \"iCarly\". Ha recitato al fianco di Ariana Grande nella serie di Nickelodeon: \"Sam &amp; Cat\", riprendendo il ruolo di Sam Puckett, con Ariana che riprende il suo ruolo di Cat Valentine. Il 13 luglio 2014, Nickelodeon ha cancellato lo show dopo una stagione. Successivamente ha diretto, scritto e interpretato la web serie chiamata \"What's Next for Sarah?\". Dal 2015 al 2016 ha interpretato Wiley Day nella serie Netflix \"Between\". Alla fine del 2019 ha presentato in teatro il suo spettacolo \"I'm glad my mom died\". Dopo una lunga pausa dal cinema e dalla televisione, a marzo 2021 conferma, durante il suo podcast \"Empty Inside\", di essersi ritirata definitivamente dalla sua attivit\u00e0 di attrice.\nCantante.\nNel giugno 2008 Jennette ha annunciato sul suo sito ufficiale che stava lavorando al suo album di debutto. Il primo singolo, \"So Close\", \u00e8 stato pubblicato il 10 marzo 2009. Il secondo singolo, \"Homeless Heart\", \u00e8 stato distribuito il 19 maggio. A met\u00e0 del 2009, ha firmato un contratto discografico con la \"Capitol Records Nashville\". Con la Capitol Nashville ha pubblicato un EP il 17 agosto 2010, che includeva \"Not That Far Away\" e tre brani inediti. Il 5 giugno 2012 \u00e8 uscito l'album di debutto omonimo.\nPodcast.\nNell'estate del 2020 ha iniziato a registrare una serie di podcast per parlare, insieme a vari ospiti, di argomenti inerenti il mondo dello spettacolo, i rapporti familiari e la gestione dello stress. Presentate sul sito Emptyinsidepodcast.com, le registrazioni sono disponibili anche su Apple, GooglePlay, Spotify, TuneIn, YouTube.\nVita privata.\nJennette McCurdy ha redatto un articolo intitolato \"Off-Camera, My Mom's Fight with Cancer\", pubblicato sul \"Wall Street Journal\" dell'11 giugno 2011, in cui descriveva in dettaglio la madre Debra che stava lottando contro il cancro e come la sua famiglia stava affrontando la situazione. Il 20 settembre 2013, sua madre mor\u00ec dopo aver combattuto contro il cancro per 17 anni.\nDoppiatrici italiane.\nJennette McCurdy, nelle versioni in italiano, \u00e8 doppiata da:"}
{"id": "1989937", "revid": "110157", "url": "https://it.wikipedia.org/wiki?curid=1989937", "title": "Wide Bay", "text": "Il Wide Bay \u00e8 un piccolo cono vulcanico posto nella parte settentrionale dell'Isola di Unalaska, nelle Aleutine.\nIl piccolo cono simmetrico, posto direttamente in riva al mare e all'omonima baia, \u00e8 coronato da un cratere ovale che ha mantenuto la sua caratteristica forma, nonostante sia da lungo tempo spento e spesso coperto dai ghiacci.\nCollegamenti esterni.\nAlaska Volcano Observatory, USGS"}
{"id": "1989940", "revid": "339392", "url": "https://it.wikipedia.org/wiki?curid=1989940", "title": "Chioma (fiume)", "text": ""}
{"id": "1989944", "revid": "161374", "url": "https://it.wikipedia.org/wiki?curid=1989944", "title": "Mopani District Municipality", "text": ""}
{"id": "1989945", "revid": "339392", "url": "https://it.wikipedia.org/wiki?curid=1989945", "title": "Super 10 2004", "text": ""}
{"id": "1989946", "revid": "161374", "url": "https://it.wikipedia.org/wiki?curid=1989946", "title": "Capricorn District Municipality", "text": ""}
{"id": "1989948", "revid": "287204", "url": "https://it.wikipedia.org/wiki?curid=1989948", "title": "Dharmavaram", "text": "Dharmavaram \u00e8 una suddivisione dell'India, classificata come \"municipality\", di 103.400 abitanti, situata nel distretto di Anantapur, nello stato federato dell'Andhra Pradesh. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 14\u00b0 25' 60 N e 77\u00b0 43' 0 E e ha un'altitudine di nn .\nSociet\u00e0.\nEvoluzione demografica.\nAl censimento del 2001 la popolazione di Dharmavaram assommava a 103.400 persone, delle quali 52.799 maschi e 50.601 femmine. I bambini di et\u00e0 inferiore o uguale ai sei anni assommavano a 13.205, dei quali 6.774 maschi e 6.431 femmine. Infine, coloro che erano in grado di saper almeno leggere e scrivere erano 57.425, dei quali 34.398 maschi e 23.027 femmine."}
{"id": "1989950", "revid": "161374", "url": "https://it.wikipedia.org/wiki?curid=1989950", "title": "Waterberg District Municipality", "text": ""}
{"id": "1989956", "revid": "339392", "url": "https://it.wikipedia.org/wiki?curid=1989956", "title": "Greater Sekhukhune District Municipality", "text": ""}
{"id": "1989972", "revid": "2014155", "url": "https://it.wikipedia.org/wiki?curid=1989972", "title": "Adelaide di Anhalt-Bernburg-Schaumburg-Hoym", "text": "Era figlia di Vittorio II, principe di Anhalt-Bernburg-Schaumburg-Hoym dal 1806 al 1812, e di Amalia di Nassau-Weilburg.\nFu data in sposa ad Augusto di Oldenburg, figlio ed erede di Pietro I, duca di Oldenburg dal 1823 al 1829. Il matrimonio venne celebrato nel Castello di Schaumburg il 24 luglio 1817 e sanciva l'unione tra gli Ascanidi e gli Oldenburg.\nAdelaide diede al marito due figlie:\nIl matrimonio dur\u00f2 tre anni: Adelaide mor\u00ec infatti un mese dopo aver dato alla luce la secondogenita nel 1820 e non riusc\u00ec pertanto a divenire duchessa, morendo suo suocero nel 1829.\nPer non perdere i beni dotali della prima moglie e per avere un erede maschio, suo marito si rispos\u00f2 con la cognata Ida (1804-1828), che diede alla luce l'erede maschio.\nLe figlie di Adelaide raggiunsero entrambe l'et\u00e0 adulta. Amalia venne data in sposa nel 1836 a Ottone, principe di Baviera e re di Grecia (1815-1867). Federica invece spos\u00f2 nel 1855 il Barone Massimiliano Emanuele von Washington figlio del barone Jakob von Washington (1829-1903)."}
{"id": "1989980", "revid": "287204", "url": "https://it.wikipedia.org/wiki?curid=1989980", "title": "Dommara Nandyala", "text": " \nDommara Nandyala (o Dommaranandyala, Dommara Nandyal, Dommaranandyal) \u00e8 una suddivisione dell'India, classificata come \"census town\", di 7.678 abitanti, situata nel distretto di Kadapa, nello stato federato dell'Andhra Pradesh. In base al numero di abitanti la citt\u00e0 rientra nella classe V (da 5.000 a 9.999 persone).\nSociet\u00e0.\nEvoluzione demografica.\nAl censimento del 2001 la popolazione di Dommara Nandyala assommava a 7.678 persone, delle quali 3.886 maschi e 3.792 femmine. I bambini di et\u00e0 inferiore o uguale ai sei anni assommavano a 907, dei quali 459 maschi e 448 femmine. Infine, coloro che erano in grado di saper almeno leggere e scrivere erano 4.132, dei quali 2.618 maschi e 1.514 femmine."}
{"id": "1989981", "revid": "1566286", "url": "https://it.wikipedia.org/wiki?curid=1989981", "title": "Virgilio Riento", "text": "Biografia.\nGli esordi e i primi successi.\nFiglio di un impresario teatrale, dimostra fin dalla pi\u00f9 tenera et\u00e0 interesse per l'arte teatrale osservando gli artisti da dietro le quinte. Esordisce sul palcoscenico all'et\u00e0 di nove anni con l'imitazione di Nicola Maldacea, ottenendo un incoraggiante successo. Nell'adolescenza affina le sue capacit\u00e0 seguendo le orme dei grandi artisti comici italiani di \"caf\u00e9-chantant\", dei quali sar\u00e0 uno degli ultimi eredi.\nL'8 settembre 1943, nel giorno della proclamazione dell'armistizio, la vita di Riento sar\u00e0 toccata da una grande tragedia. La moglie rimase uccisa nel bombardamento di Santa Marinella da parte degli aerei della Raf. \"Una delle bombe - si legge sulla cronaca del Corriere della Sera del 9 settembre 1943 - infatti ha colpito un angolo della casa che Riento ha qui. Nel crollo la moglie dell'artista \u00e8 rimasta sepolta e purtroppo nulla \u00e8 stato possibile fare per salvarla. Riento, che al momento dell'attacco si trovava a Roma, ha appreso con straziante dolore la sciagura che l'ha colpito\". \nNegli anni seguenti alla grande guerra conquista la platea dei teatri di variet\u00e0 con le sue esilaranti macchiette, alcune delle quali verranno incise su dischi a 78 giri. Tra i suoi personaggi rimane famoso il contadino abruzzese \"Donato Collacchione\", che porter\u00e0 anche sul grande schermo con analogo successo. Alberto Savinio sul Corriere della Sera (articolo riportato nell'Enciclopedia dello Spettacolo di Silvio d'Amico) riconosce a Riento di essere stato il primo attore-autore a inventare una lingua per il teatro. Il suo \"abruzzese a Roma\" non parlava abruzzese, ma una lingua inventata di sana pianta che di abruzzese aveva soltanto la cadenza e qualche parola comprensibile da tutti (lu per lo o per il, per fare un esempio). Con il falso dialetto, Riento poteva recitare lo stesso testo in tutta Italia, durante le tourn\u00e9e estive, mentre prima di lui gli attori dialettali, per esempio il grande Angelo Musco, erano costretti a tradurre in italiano le loro macchiette. La trovata di Riento \u00e8 stata poi fatta propria da tutti gli attori che puntavano sul dialetto: Tot\u00f2, Aldo Fabrizi, Alberto Sordi e Nino Manfredi non recitavano in napoletano, romanesco o laziale, bens\u00ec in un italiano corrotto che evocava il dialetto originario. \u00c8 questo che fa di Riento una colonna del teatro leggero italiano.\nIl cinema dei \"Telefoni bianchi\".\nDopo essere stato negli anni '20 e '30 uno dei comici italiani pi\u00f9 amati e popolari del teatro leggero e del variet\u00e0, Riento fa il suo debutto nel cinema nel 1936 con una particina in un film di Mario Mattoli dal titolo \"Sette giorni all'altro mondo\". Anche se negli anni successivi continuer\u00e0 ad esibirsi sulle scene, s'impone presto anche come attore di cinema, spesso al fianco di altre celebrit\u00e0 del teatro di rivista, come ad esempio Aldo Fabrizi, in \"Avanti c'\u00e8 posto\", diretto nel 1942 da Mario Bonnard, dove interpreta un capo-controllore melomane, e Vittorio De Sica nelle commedie di Mario Camerini \"Il signor Max\" del 1936 e \"I grandi magazzini\" del 1939.\nNei mesi bui dell'occupazione nazista di Roma si serve della sua popolarit\u00e0 tra i combattenti di ambo le parti per dare rifugio nella sua casa romana a gente di teatro ed altri attori (tra cui Alberto Sordi) ricercati dai nazisti o minacciati dai rastrellamenti. Riento ha avuto anche un momento di notoriet\u00e0 sulle pagine di cronaca dei giornali, quando tent\u00f2 di uccidersi sparandosi un colpo al cuore, deviato per fortuna su una costola, a causa di una delusione d'amore, perch\u00e9 respinto da Anna Fougez, sua compagna nei teatri del variet\u00e0. Della celebre sciantosa, la pi\u00f9 famosa, i giornali ricordano che per amore di lei gli uomini erano pronti a spararsi. Ebbene, si spar\u00f2 soltanto Riento, che per fortuna sbagli\u00f2 la mira e che, negli ultimi anni di vita, si riconcili\u00f2 con l'anziana collega.\nIl dopoguerra.\nTerminata la guerra Riento torn\u00f2 sulle scene e sul set cinematografico con maggior vigore, apparendo al fianco di Tot\u00f2 nel film \"Tot\u00f2 a colori\" (diretto da Steno nel 1952), e di Tina Pica ne \"Il segno di Venere\" (diretto da Dino Risi nel 1955). Nel 1950 fu chiamato dal suo antico \"partner\" Vittorio De Sica, passato dietro la macchina da presa, per interpretare il ruolo di un sergente nel film \"Miracolo a Milano\", che vincer\u00e0 la Palma d'Oro al Festival di Cannes.\nNonostante il fatto che nelle sue varie apparizioni cinematografiche a Riento vengano sempre e solo affidate parti subalterne, il suo nome appare come protagonista in soli due film del 1945 e '46: \"Abbasso la miseria!\" e \"Abbasso la ricchezza!\" di Gennaro Righelli, egli si fa notare ci\u00f2 nonostante per la sua recitazione talvolta grottesca ed accentuata ma mai sopra le righe, dalla sua espressione spesso arrabbiata, petulante, marionettisticamente resa con i suoi grandi occhi sporgenti, quasi sempre strabuzzati in un volto su cui dipinge una smorfia amara, e nei ruoli spesso da poveraccio simile a un moderno Pantalone destinato sempre a pagare per tutti. Gli svarioni che condiscono il suo eloquio, tipici della persona abituata al dialetto che tenta di parlare un italiano forbito (con la \"i\" che infila in frasi del tipo: \"Nin ci sai fare\" oppure \"Qui ti ci vuole la \"pinnicillina\"!\") aggiungono un ulteriore effetto comico ad ogni sua interpretazione.\nSia il suo personaggio quello di un burbero, ironico o balbuziente, oppure prete, bidello o contadino, le sue interpretazioni tratteggiano sempre personaggi pieni di umanit\u00e0. Particolarmente amato dalla critica e dal pubblico, negli anni '50 Riento arriva a girare fino a 16 film all'anno, incessantemente richiesto dai pi\u00f9 bei nomi del cinema italiano, da Alessandro Blasetti a Carlo Ludovico Bragaglia, a Goffredo Alessandrini, a Mario Monicelli. Partecipa inoltre a diversi programmi radiofonici. \u00c8 Virgilio Riento, con Vivi Gioi, a fare da maestro di cerimonie all'inaugurazione, il 3 gennaio del 1954, della televisione italiana. I cantanti erano Nicola Arigliano e Lilian Terry, l'inviato all'aeroporto di Ciampino era Mike Bongiorno.\nGli ultimi lavori.\nAttivo per tutti gli anni '50, arrivando ad interpretare oltre 100 film, Riento instaura un sodalizio artistico con l'attore umbro Alberto Talegalli creando sulla scena e nel cinema una esilarante coppia abruzzese-umbro di amici, chiamati \"Zio Angelino\" e \"Sor Clemente\", tiranneggiati dalle rispettive mogli, che architettano scappatelle con esiti spesso catastrofici. I due porteranno questa caratterizzazione nei film \"Caf\u00e9 chantant\" e \"Le vacanze del Sor Clemente\", entrambi diretti da Camillo Mastrocinque. Inoltre Riento recita ancora con Vittorio De Sica prestando il suo volto al personaggio del parroco Don Emidio nella trilogia di \"Pane, amore e fantasia\".\nNel giugno del 1959 \u00e8 presente alla prima del film \"Il mondo dei miracoli\". Nel film, ambientato nel mondo del teatro, Riento \u00e8 ancora alle prese con un personaggio minore: il suggeritore Oscaretto, che interpreta con la consueta bonomia e dignit\u00e0. Tre mesi dopo, il 7 settembre, un infarto mise fine alla vita dell'attore, ancora nel pieno della sua maturit\u00e0 artistica. Aveva 69 anni."}
{"id": "1989983", "revid": "125450365", "url": "https://it.wikipedia.org/wiki?curid=1989983", "title": "Associazione Calcio Bra", "text": "L'Associazione Calcio Bra A.S.D., meglio nota come Bra, \u00e8 una societ\u00e0 calcistica italiana con sede nella citt\u00e0 di Bra, in provincia di Cuneo. Milita in Serie D, la quarta divisione del campionato italiano.\nFondata nel 1913 con la denominazione di \"Unione Sportiva Braidese\" vanta come maggior successo della sua storia la propria partecipazione a due campionati di Serie C.\nI colori sociali sono il giallo e il rosso. Disputa le partite di casa allo stadio Attilio Bravi.\nStoria.\nIl Bra risulta essere stato fondato nel 1913 con il nome di \"US Braidese\", adottando come colori il bianco e l'azzurro. La prima partita disputata dalla Braidese risulta essere Mondov\u00ec-Braidese 1-1 il 1\u00ba maggio 1913. Nel 1924 cambi\u00f2 denominazione in \"SS Braidese\". Nel 1926 venne inaugurato lo stadio in viale Madonna dei Fiori n. 91 con una partita contro il Torino vinta dai granata per 2-1. Nella stagione 1926-27 la Braidese vinse il campionato di III Divisione Piemontese e viene promossa in II Divisione (terzo livello, equivalente alla Serie C odierna). I piemontesi arrivarono fino in Prima Divisione ma rinunciarono a iscriversi al campionato dopo un solo anno di militanza. La squadra si iscrisse cos\u00ec in Seconda Divisione ma nel 1933 a campionato in corso si ritir\u00f2 per poi sciogliersi. Il Bra venne rifondato nel 1937 e adott\u00f2 come colori sociali il giallo e il rosso e ripart\u00ec dalla Prima Divisione ma si ritir\u00f2 ancora una volta a campionato in corso e ripart\u00ec dalla Seconda Divisione. Successivamente riadott\u00f2 come colori sociali il bianco e l'azzurro. Dal 1943 al 1945 la squadra sospese le attivit\u00e0 a causa della guerra e ritorn\u00f2 attiva nel 1946, venendo ammessa in Serie C. La presenza in terza serie fu tuttavia effimera e il Bra dopo essere stato retrocesso e in seguito ripescato il primo anno retrocesse nuovamente nel 1948. La squadra rimase ancora inattiva dal 1949 al 1951 e partecip\u00f2 poi al campionato di Prima Divisione. Nel 1955 assunse la denominazione di \"Virtus Bra\" e riadott\u00f2 come colori sociali il giallo e il rosso. Nel 1959 a campionato in corso la societ\u00e0 si sciolse e l'anno seguente partecip\u00f2 alla Seconda Categoria. I giallorossi rimasero in questa categoria fino al 1965. La societ\u00e0 dopo essere stata nuovamente inattiva si iscrisse in Terza Categoria. Quando militava in Seconda Categoria dopo la fusione con il Cinzano prese il nome di Bra Cinzano e pot\u00e9 quindi essere ripescato in Prima Divisione. Nel 1974 a seguito del fallimento del Cinzano riassume la denominazione \"Associazione Calcio Bra\", venendo subito promosso in Promozione. Nella stagione 1980-1981 conquist\u00f2 nuovamente la Promozione e dopo alcuni anni arriv\u00f2 a disputare il campionato Interregionale che all'epoca era la quinta divisione nazionale. Sei anni pi\u00f9 tardi retrocesse dal Campionato Nazionale Dilettanti e dopo sei stagioni di Eccellenza dopo essere arrivato al 2\u00ba posto venne promosso in Serie D, dove rimase una sola stagione. Nel 2012 ritorn\u00f2 in Serie D vincendo il campionato d'Eccellenza e l'anno seguente si classific\u00f2 al 1\u00ba posto nel girone A di Serie D, conquistando una storica promozione in Lega Pro Seconda Divisione. La stagione fu per\u00f2 molto difficile e il Bra si piazz\u00f2 ultimo in campionato, ritornando dopo un anno di professionismo in Serie D.\nColori e simboli.\nColori.\nI primi colori del Bra furono il bianco e l'azzurro che vennero sostituiti dal giallo e dal rosso nel 1937. Nel 1941 i colori ritornarono a essere il bianco e l'azzurro che per\u00f2 furono ancora una volta sostituiti dal giallo e rosso nel 1955.\nSimboli ufficiali.\nStemma.\nLo stemma del Bra \u00e8 a forma di rombo con contorno giallo e rosso, oltre il quale \u00e8 presenta la denominazione della squadra. All'interno si trovano due croci che sono presenti nello stemma di Bra.\nStrutture.\nStadio.\nLa squadra disputa le partite interne allo stadio comunale di Bra, situato in localit\u00e0 Madonna dei Fiori, accanto all'omonimo santuario.\nCostruito nel 1926, venne inizialmente denominato \"stadio Madonna dei Fiori\"; nel 2013, a seguito della promozione dei giallorossi in Lega Pro Seconda Divisione, l'impianto \u00e8 stato ristrutturato e ribattezzato alla memoria dell'atleta braidese Attilio Bravi, scomparso nello stesso anno.\nDal mese di agosto 2013 a gennaio 2014, per consentire l'esecuzione dei lavori, il Bra ha giocato transitoriamente le partite interne allo stadio Fratelli Paschiero di Cuneo.\nCentro di allenamento.\nLa sede degli allenamenti delle selezioni giallorosse \u00e8 il gi\u00e0 citato stadio Attilio Bravi con l'aggiunta del pertinente centro sportivo, che comprende anche un campo regolamentare di atletica leggera (a sua volta dotato di tappeto erboso adibibile alla pratica calcistica), un terreno in erba sintetica, due campi in materiale plastico per l'hockey su prato e un campo in cemento per basket e pallavolo.\nTifoseria.\nGemellaggi e rivalit\u00e0.\nLa tifoseria braidese ha coltivato buoni rapporti coi collettivi a seguito del .\nTra le rivalit\u00e0 spicca quella col , che oppone le due squadre pi\u00f9 blasonate della provincia d'appartenenza nel cosiddetto \"derby della Granda\". Altre \"curve\" avverse sono quelle di , e ."}
{"id": "1989985", "revid": "599013", "url": "https://it.wikipedia.org/wiki?curid=1989985", "title": "Oii", "text": ""}
{"id": "1989986", "revid": "110157", "url": "https://it.wikipedia.org/wiki?curid=1989986", "title": "Storia dello Stato russo", "text": "La Storia dello Stato russo \u00e8 un'opera storiografica dello scrittore russo Nikolaj Michajlovi\u010d Karamzin.\nL'autore vi si dedic\u00f2 dal 1804 fino alla morte, avvenuta nel 1826. \u00c8 suddivisa in 12 volumi e tratta della storia della Russia dalle origini fino al 1612. I primi otto volumi uscirono nel 1818, quando in Russia era assai vivo l'interesse per la propria storia, esaltato dall'orgoglio nazionalistico dopo la lunga e vittoriosa guerra antinapoleonica, e godette perci\u00f2 di grande popolarit\u00e0. Successivamente uscirono altri tre volumi mentre il dodicesimo, incompiuto, fu pubblicato postumo.\nPu\u0161kin scrisse che \u00ab tutti, perfino le dame del gran mondo, hanno cominciato a leggere la storia della propria patria. \u00c8 stata semplicemente una rivelazione. Diresti che Karamzin ha scoperto l'antica Russia allo stesso modo che Colombo l'America \u00bb.\nIdeologo dell'autocrazia, che esalt\u00f2 anche nella sua precedente opera, \"Sulla Russia antica e moderna\", del 1811, Karamzin \u00ab studi\u00f2 quasi esclusivamente le azioni politiche dei sovrani trascurando del tutto il popolo. Il suo giudizio sui governanti \u00e8 spesso sentimentalmente moralistico e le sue idee fondamentali sulle virt\u00f9 dell'autocrazia falsano il suo giudizio sui singoli fatti \u00bb.\nI caratteri positivi dell'opera sono la comprensione della storia russa \u00ab come un tutto coerente e omogeneo \u00bb, mentre l'atteggiamento moralistico di Karamzin comport\u00f2 necessariamente la condanna della \u00ab politica egoistica e tirannica \u00bb dei sovrani.\nLo stile della \"Storia\" \u00e8 retorico ed eloquente. Compromesso tra la lingua dei letterati conservatori e le esigenze del suo rinnovamento propugnate dallo stesso Karamzin, l'opera piacque a tutti i contemporanei, che la considerarono il miglior risultato raggiunto dalla prosa russa, pur se \u00ab alcuni critici ne avvertirono gli sdilinquimenti sentimentali e la povert\u00e0 espressiva \u00bb."}
{"id": "1989987", "revid": "1008732", "url": "https://it.wikipedia.org/wiki?curid=1989987", "title": "John Goodricke", "text": "Figlio di genitori inglesi, sordomuto, mor\u00ec giovanissimo (all'et\u00e0 di 21 anni) a causa di una polmonite contratta nelle lunghe osservazioni notturne.\nScopr\u00ec la variazione di alcune stelle variabili (fra cui nel 1784 la prima variabile intrinseca, Delta Cephei, divenuta poi il prototipo di una delle pi\u00f9 celebri e studiate classi di stelle variabili).\nNel 1782 propose, fra l'incredulit\u00e0 e finanche la derisione degli astronomi professionisti, tra cui William Herschel, l'ipotesi che le variazioni periodiche di luminosit\u00e0 della stella Algol (Beta Persei) fossero dovute ad eclissi reciproche di due stelle, l'una pi\u00f9 luminosa e l'altra quasi oscura, che orbitavano attorno ad un comune centro di massa.\nSempre nel 1784 scopr\u00ec la variazione di Beta Lyrae, anch'essa una variabile ad eclisse e prototipo di un'altra classe (EB) in cui le due stelle, stavolta entrambe luminose, sono cos\u00ec vicine fra loro e deformate dalla reciproca attrazione che la variazione di luminosit\u00e0 osservata dalla Terra avviene in modo continuo, anche fuori dai momenti di eclisse, al variare della superficie apparente delle due stelle che viene rivolta via via verso la Terra.Queste sue scoperte divennero fondamentali nel 1900 per la misura delle distanze cosmiche.\nNel 1783 gli venne assegnata la Medaglia Copley. Gli \u00e8 stato dedicato un pianetino, 3116 Goodricke, asteroide della fascia principale scoperto nel 1983.\nL'osservatorio Goodricke-Pigott gli \u00e8 stato co-titolato insieme al collega e amico Edward Pigott."}
{"id": "1989988", "revid": "1363894", "url": "https://it.wikipedia.org/wiki?curid=1989988", "title": "Record NBA", "text": "In questa pagina sono elencati i maggiori record ottenuti nel campionato NBA."}
{"id": "1990002", "revid": "287204", "url": "https://it.wikipedia.org/wiki?curid=1990002", "title": "Dowleswaram", "text": "Dowleswaram (o Dowlaiswaram, Dowleshwaram) \u00e8 una citt\u00e0 dell'India di 37.222 abitanti, situata nel distretto del Godavari Orientale, nello stato federato dell'Andhra Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 16\u00b0 56' 60 N e 81\u00b0 47' 60 E e ha un'altitudine di 27 .\nSociet\u00e0.\nEvoluzione demografica.\nAl censimento del 2001 la popolazione di Dowleswaram assommava a 37.222 persone, delle quali 18.449 maschi e 18.773 femmine. I bambini di et\u00e0 inferiore o uguale ai sei anni assommavano a 4.874, dei quali 2.467 maschi e 2.407 femmine. Infine, coloro che erano in grado di saper almeno leggere e scrivere erano 24.566, dei quali 12.794 maschi e 11.772 femmine."}
{"id": "1990006", "revid": "287204", "url": "https://it.wikipedia.org/wiki?curid=1990006", "title": "Canneto", "text": "Geografia.\nComuni\nFrazioni"}
{"id": "1990007", "revid": "37056", "url": "https://it.wikipedia.org/wiki?curid=1990007", "title": "Darya Ganj", "text": ""}
{"id": "1990009", "revid": "28592", "url": "https://it.wikipedia.org/wiki?curid=1990009", "title": "Petrovsky Passage", "text": ""}
{"id": "1990013", "revid": "339392", "url": "https://it.wikipedia.org/wiki?curid=1990013", "title": "Torre Shabolovka", "text": ""}
{"id": "1990017", "revid": "339392", "url": "https://it.wikipedia.org/wiki?curid=1990017", "title": "Petrovka Street", "text": ""}
{"id": "1990021", "revid": "36426", "url": "https://it.wikipedia.org/wiki?curid=1990021", "title": "Monastero di Santa Brigida al Paradiso", "text": ""}
{"id": "1990028", "revid": "767487", "url": "https://it.wikipedia.org/wiki?curid=1990028", "title": "Poema de Amor", "text": " \nPoema de Amor \u00e8 un album della cantante brasiliana Elis Regina, pubblicato nel 1962 dalla Continental (LP PPL 12.009).\nIl disco.\n\"Poema de Amor\" fu il secondo album realizzato da Elis Regina per la Continental di San Paolo dopo \"Viva a Brotol\u00e2ndia\" pubblicato l'anno precedente.\nIl disco fu inciso per met\u00e0 a Rio de Janeiro e per met\u00e0 a San Paolo sotto la supervisione musicale di tre diversi direttori e arrangiatori, Renato de Oliveira, per le sessioni di San Paolo e Severino Ara\u00fajo e Guerra Peixe, per le sessioni di Rio. Elis viveva, all'epoca, ancora con la famiglia a Porto Alegre. Solo pi\u00f9 tardi si sarebbe trasferita con il padre nella capitale carioca.\nIl repertorio era ancora costituito da pezzi leggeri, rivolti a un pubblico di adolescenti, con poche concessioni al samba e alla musica pi\u00f9 tipicamente brasiliana. Ancora pi\u00f9 che nel precedente, i brani furono scelti per evidenziare le caratteristiche della giovanissima \"gaucha\", secondo una formula che sarebbe durata fino al 1965, l'anno in cui Elis sarebbe diventata una delle pi\u00f9 popolari cantanti del suo paese: ballate romantiche, ritmi caraibici, \"boleros\" e cover di canzoni straniere cantate in portoghese. La voce di Elis, definita nelle note di copertina come \u00abil pi\u00f9 importante nome femminile delle \"pampas\"\u00bb, appare maturata dopo un anno, pi\u00f9 profonda nonostante la giovanissim\u00e0 et\u00e0.\n\"Porop\u00f3 p\u00f3 p\u00f3\", pubblicata lo stesso anno su 78 giri insieme a \"Nos Teus L\u00e1bios\", \u00e8 un vivace samba composto da Jo\u00e3o Roberto Kelly, \"D\u00e1-me um Beijo\" \u00e8 una reinterpretazione di \"Kiss Me, Kiss Me\" di Armando Trovajoli, \"Vou Comprar um Cora\u00e7\u00e3o\" \u00e8 un altro samba leggero del compositore nordestino Paulo Tito, \"Meu Pequeno Mundo de Ilus\u00e3o\" \u00e8 una reinterpretazione di \"My Little Corner of the World\" portata al successo nel 1960 dall'allora \"reginetta\" Anita Bryant.\n\"Can\u00e7\u00e3o de Enganar Despedida\" \u00e8 una composizione del chitarrista Waltel Branco, collaboratore di Jo\u00e3o Gilberto: pur non essendo ritmicamente una bossa nova, la canzone fu la prima vera incursione di Elis Regina nelle atmosfere del nuovo genere. \"Pizzicati Pizzicato\" \u00e8 invece un vecchio successo del francese Marcel Amont.\nCompleta l'album una versione in portoghese di \"Las Secret\u00e1rias\" di Pepe Luiz, uno dei brani che aveva dato popolarit\u00e0 al cha-cha-ch\u00e1 cubano.\nQuesto disco, come il successivo inciso per la Columbia Records nel 1963, \u00e8 attribuito a Ellis Regina, con due \"L\". Non \u00e8 dato sapere se si tratt\u00f2 di una scelta o di un errore.\nL'album fu ripubblicato nel 1982 (e poi su CD nel 1994) in un doppio contenente anche il primo disco della cantante, \"Viva a Brotol\u00e2ndia\", sotto il titolo \"Dose Dupla: Nasce uma Estrela\", e quindi nel 2006 su CD-Audio dalla Som Livre (storica etichetta poi confluita nel Gruppo Globo) e dalla Warner Music all'interno della serie di dischi rimasterizzati digitalmente \"Primeiros Anos\"."}
{"id": "1990029", "revid": "2149620", "url": "https://it.wikipedia.org/wiki?curid=1990029", "title": "Unione Pan-Ucraina &quot;Patria&quot;", "text": "L'Unione Pan-Ucraina \"Patria\" (in ucraino \u0412\u0441\u0435\u0443\u043a\u0440\u0430\u0457\u043d\u0441\u044c\u043a\u0435 o\u0431'\u0454\u0434\u043d\u0430\u043d\u043d\u044f \"\u0411\u0430\u0442\u044c\u043a\u0456\u0432\u0449\u0438\u043d\u0430\", Vseukra\u0457ns'ke ob'jednannja \"Bat'kiv\u0161\u010dyna\", cio\u00e8 \"Unione di tutti gli ucraini \"Patria\"\"), a volte anche semplicemente Patria (Batkivschina), \u00e8 un partito politico ucraino di orientamento filo-occidentale e filo-europeo, guidato da Julija Tymo\u0161enko.\nStoria.\nAlle elezioni parlamentari del 2002 il partito fu il principale costituente della coalizione Blocco Julija Tymo\u0161enko.\nNel marzo 2005 il partito Jabluko si auto-liquid\u00f2 e si un\u00ec al Partito della Patria.\nAlle elezioni parlamentari del 2006 e alle elezioni parlamentari del 2007 il partito fu all'interno del Blocco Julija Tymo\u0161enko, che ottenne 156 su 450 seggi alla Verchovna Rada (il Parlamento ucraino).\nAlle elezioni politiche del 2012 \"Patria\", superata l'esperienza del Blocco Tymosenko, ottenne il 25,5% dei consensi e 100 seggi.\nIl partito ha lo status di osservatore all'interno del Partito Popolare Europeo."}
{"id": "1990037", "revid": "729019", "url": "https://it.wikipedia.org/wiki?curid=1990037", "title": "Bell Boeing Quad TiltRotor", "text": "Il Bell Boeing Quad TiltRotor (sigla QTR) \u00e8 un progetto di convertiplano quadrirotore derivato dal Bell V-22 Osprey e sviluppato congiuntamente dalle aziende statunitensi Bell Helicopter Textron e Boeing Integrated Defense Systems come concorrente al programma U.S. Army \"Joint Heavy Lift\".\nIl mezzo aereo consentir\u00e0 di avere la capacit\u00e0 di carico equivalente a quella di un Lockheed C-130 Hercules, una velocit\u00e0 di crociera di 250 kt (463 km/h) e di atterrare verticalmente come un elicottero in territori edificati.\nStoria.\nSviluppo.\nCosti e progettazione.\nIl prezzo presunto per questo gigante dell'aria si aggira sui 400 milioni $.\nImpiego operativo.\nPrevisto.\nCome si vede dalle sue prime immagini questo velivolo di grosse dimensioni avr\u00e0 la stessa funzione della sua versione ad ala fissa C-130.\nCon il QTR il corpo dei marines stima di poter muovere fino a 12.000 tonnellate di approvvigionamento verso i suoi uomini ogni giorno senza dipendere dalle principali rotte.\nDescrizione tecnica.\nIl QTR, sigla di \"Quad Tilt Rotor\", rappresenta insieme ai convertiplano il futuro dei trasporti militari.\nQuesto convertiplano ha due serie di ali con installati i motori del Bell Boeing V-22 Osprey.\nIn pi\u00f9 rispetto al fratello minore V-22 ha i motori posteriori che in crociera possono fornire una maggiore spinta e quindi una maggiore velocit\u00e0.\nCon questo progetto la Bell ha cercato di realizzare quindi un nuovo mercato di convertiplano adatto al trasporto ad alta velocit\u00e0 che non richieda per\u00f2, come succede negli aerei ad ala fissa, uno spazio di atterraggio e decelerazione troppo grande, al QTR infatti bastano 2 acri di terra.\nLa particolarit\u00e0 di questo mezzo \u00e8 che il timone di direzione verticale \u00e8 completamente eliminabile."}
{"id": "1990039", "revid": "767487", "url": "https://it.wikipedia.org/wiki?curid=1990039", "title": "Vulcano Akutan", "text": "Il Vulcano Akutan \u00e8 uno stratovulcano che occupa la parte occidentale dell'omonima isola, nelle Aleutine.\nLa sommit\u00e0 del vulcano \u00e8 caratterizzata da un'ampia caldera di circa 2\u00a0km di diametro e profonda fino a 365 metri rispetto al suo bordo. Al suo interno \u00e8 presente un piccolo lago, le cui temperature arrivano fino a 50 \u00b0C, e un cono di scorie alto circa 200\u00a0m. che rappresenta l'attuale bocca eruttiva del vulcano.\nCollegamenti esterni.\nAlaska Volcano Observatory, USGS"}
{"id": "1990042", "revid": "289247", "url": "https://it.wikipedia.org/wiki?curid=1990042", "title": "Alpi Nord-Occidentali", "text": ""}
{"id": "1990043", "revid": "466539", "url": "https://it.wikipedia.org/wiki?curid=1990043", "title": "Pawnee", "text": "I Pawnee sono una trib\u00f9 di nativi americani, di lingua caddoan (come gli Arikara che li avevano preceduti nella migrazione verso nord), la quale si era stanziata nelle pianure del Nebraska dal XVI secolo alla fine del XIX secolo. La trib\u00f9 dei Pawnee \u00e8 divisa principalmente in quattro gruppi di individui divisi in villaggi: i Chaui, i Pitahauerat, i Kitkehahki e, sia pur considerati un po' come i cugini poveri, gli Skidi. Il numero attuale di individui ammonta a 5.500.\nEtimologia del nome.\nIl nome \"Pawnee\" deriva dalla parola nativa \"pariki\" che significa \"corno\", in riferimento alla caratteristica capigliatura pawnee.\nStoria.\nI Pawnee arrivarono per la prima volta in Nebraska intorno alla met\u00e0 del XVII secolo provenendo dal nord-est. Erano abili commercianti e scaltri guerrieri, preferivano per\u00f2 il negoziato al combattimento, furono tra i primi indiani, insieme ai Comanche, a possedere i cavalli ed in seguito i fucili, con i quali per alcuni anni dettarono legge sulle Grandi Pianure fino a quando in uno scontro con Cheyenne ed Arapaho non furono sconfitti e vennero ridotti alla tranquillit\u00e0 nella loro terra ad ovest del North Platte vicino all'incrocio con il Missouri.\nCon l'arrivo dei coloni, il numero di individui diminu\u00ec lentamente. Nel 1780 la popolazione contava circa 10.000 individui. Nel 1840 poi, in seguito a malattie, alcool e guerre, la popolazione diminu\u00ec drasticamente fino a 4.500 individui. Poi, con l'avvento delle usanze europee, i Pawnee abbandonarono progressivamente le loro usanze religiose. Nel 1970 il numero di individui si ridusse fino a 2.000. Oggi la maggior parte della popolazione vive nella Contea di Pawnee.\nEconomia.\nL'economia si basa soprattutto sulla coltivazione di mais e fagioli. I Pawnee avevano anche una certa dimestichezza nella lavorazione della ceramica. Le donne erano particolarmente attive negli scambi commerciali tra i villaggi; esse sono anche protagoniste di cerimonie religiose.\nReligione.\nLa religione pawnee \u00e8 abbastanza complessa. Avevano un dio principale chiamato Tirawahat; questo era stato l'origine di tutto e lui aveva dettato le regole del cosmo. Poi c'erano altre divinit\u00e0 minori e tutte le stelle erano a loro volta delle divinit\u00e0. Le stelle dicevano quando era opportuno piantare il mais. I Pawnee praticavano anche due danze rituali: la Danza del Sole e la Danza degli spiriti.\nBibliografia.\nG.E. Hyde, \"I Pawnee\", Mursia, Milano, ISBN 9788842544104."}
{"id": "1990046", "revid": "287204", "url": "https://it.wikipedia.org/wiki?curid=1990046", "title": "Eddumailaram", "text": " \nEddumailaram \u00e8 una suddivisione dell'India, classificata come \"census town\", di 13.584 abitanti, situata nel distretto di Medak, nello stato federato dell'Andhra Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nSociet\u00e0.\nEvoluzione demografica.\nAl censimento del 2001 la popolazione di Eddumailaram assommava a 13.584 persone, delle quali 6.999 maschi e 6.585 femmine. I bambini di et\u00e0 inferiore o uguale ai sei anni assommavano a 1.818, dei quali 1.000 maschi e 818 femmine. Infine, coloro che erano in grado di saper almeno leggere e scrivere erano 10.416, dei quali 5.734 maschi e 4.682 femmine."}
{"id": "1990048", "revid": "767487", "url": "https://it.wikipedia.org/wiki?curid=1990048", "title": "Piero Andreoli", "text": "Carriera.\nGioc\u00f2 fino al 1931 col Dopolavoro Lonigo. Ha disputato sei campionati di Serie A con le maglie di Lucchese e Bologna, per complessive 121 presenze e 21 reti. Con i rossoblu si \u00e8 aggiudicato due scudetti, il primo (stagione 1938-1939) da rincalzo (2 presenze ed una rete), il secondo (stagione 1940-1941) scendendo in campo con pi\u00f9 regolarit\u00e0 (22 presenze e 7 reti).\nHa inoltre totalizzato 132 presenze e 35 reti in Serie B nelle file di Verona, Lucchese e Foggia (dove ha ricoperto il doppio ruolo di allenatore-giocatore), aggiudicandosi con la Lucchese il campionato cadetto 1935-1936."}
{"id": "1990055", "revid": "19070583", "url": "https://it.wikipedia.org/wiki?curid=1990055", "title": "Pietro Andreoli", "text": ""}
{"id": "1990059", "revid": "287204", "url": "https://it.wikipedia.org/wiki?curid=1990059", "title": "Ekambarakuppam", "text": "Ekambarakuppam (o Ekambara kuppam) \u00e8 una suddivisione dell'India, classificata come \"census town\", di 6.797 abitanti, situata nel distretto di Chittoor, nello stato federato dell'Andhra Pradesh. In base al numero di abitanti la citt\u00e0 rientra nella classe V (da 5.000 a 9.999 persone).\nSociet\u00e0.\nEvoluzione demografica.\nAl censimento del 2001 la popolazione di Ekambarakuppam assommava a 6.797 persone, delle quali 3.462 maschi e 3.335 femmine. I bambini di et\u00e0 inferiore o uguale ai sei anni assommavano a 988, dei quali 561 maschi e 427 femmine. Infine, coloro che erano in grado di saper almeno leggere e scrivere erano 4.531, dei quali 2.675 maschi e 1.856 femmine."}
{"id": "1990060", "revid": "729019", "url": "https://it.wikipedia.org/wiki?curid=1990060", "title": "Ministri della giustizia di Saarland", "text": ""}
{"id": "1990062", "revid": "1543377", "url": "https://it.wikipedia.org/wiki?curid=1990062", "title": "Pwyll", "text": "Nella mitologia gallese Pwyll \u00e8 il signore del Dyfed.\nNel primo dei Quattro Rami del Mabinogion, raccolta di storie in prosa, Arawn, signore dell'Annwn, il mitologico aldil\u00e0 gallese, convince Pwyll a scambiarsi di posto per un anno ed un giorno come compenso per aver lasciato nutrire i propri cani con un cervo che Arawn aveva catturato e ucciso. Arawn riesce a scambiare i rispettivi aspetti e prende il posto di Pwyll alla corte del Dyfed. Alla fine dell'anno Pwyll vince nell'aldil\u00e0 il nemico di Arawn, Hafgan, riuscendo dove il signore dell'Annwn aveva fallito. Infine Pwyll e Arawn diventano amici avendo Pwyll dormito castamente accanto alla moglie di Arawn. \nIn seguito Pwyll incontra Rhiannon, che quando Pwyll siede sul \"gorsedd\", il \"trono\" sulla collina di Arberth, gli appare come una splendida fanciulla con un abito di broccato di seta dorata, a cavallo di uno scintillante cavallo bianco. Pwyll invia in cerca della ragazza i suoi migliori cavalieri, ma ella rimane sempre avanti a loro, nonostante i loro cavalli non abbiano mai proceduto cos\u00ec velocemente. Dopo tre giorni Pwyll infine la invoca e Rhiannon gli risponde, dicendo che lo \u00e8 venuto a cercare perch\u00e9 preferisce sposare lui piuttosto del suo fidanzato, Gwawl. Dopo un anno e un giorno Pwyll riesce a vincere Rhiannon da Gwawl grazie alla complicit\u00e0 della donna. Il loro figlio scomparir\u00e0 mentre \u00e8 affidato a diverse dame di compagnia. Per sfuggire alla responsabilit\u00e0 esse macchieranno di sangue un seno di Rhiannon addormentata. \nQuesto figlio appare alla corte di Teyrnon, la cui giumenta ha appena partorito un puledro, che scompare. Teyrnon ha fatto la guardia alle sue stalle nel mese di maggio, e ha visto una bestia misteriosa venire a prendere il puledro. Teyrnon ferma la bestia, e trova fuori dalle stalle un bambino. Lo adotta assieme alla moglie. Il piccolo cresce in modo incredibilmente veloce e gli viene affidato il puledro recuperato quella notte. Teyrnon, che una volta \u00e8 stato al servizio di Pwyll riconosce nel figlioccio le sembianze del signore, e porta il ragazzo da Pwyll e Rhiannon, che lo chiameranno Pryderi, cio\u00e8 \"cura, preoccupazione\". "}
{"id": "1990064", "revid": "125485736", "url": "https://it.wikipedia.org/wiki?curid=1990064", "title": "Pizza fritta", "text": "La pizza fritta \u00e8 un prodotto alimentare tipico delle regioni centro-meridionali e in particolare di Lazio e Campania.\nIn Abruzzo e in Molise vengono chiamate anche Pizzonte e spesso sono ricoperte o farcite dai salumi e dai latticini tipici.\nCaratteristiche.\nDi aspetto e consistenza simile emiliano, le pizze fritte laziali (\"Pizz fritt\" in vernacolo locale), molto diffuse in provincia di Rieti e Frosinone sono prodotte con pasta di pizza fritta e si possono mangiare condite con affettati come prosciutto, salame o lonza.\nStoria.\nAlla fine della seconda guerra mondiale la citt\u00e0 di Napoli era priva di tutto, anche la pizza napoletana era diventata quasi un lusso: per farla ci voleva il forno a legna e poi andava condita con la mozzarella e il pomodoro, che spesso non si trovavano e comunque costavano. Ci voleva qualcosa di facile da fare per chi doveva venderlo, e di economico per chi doveva comprarlo, per questo viene vista come sorella povera della pizza al forno. Famosa era la \"pizza a otto\", mangiata subito ma pagata dopo otto giorni.\nFu cos\u00ec che il napoletano invent\u00f2 la \"pizza fritta\", definita anche \"pizza del popolo\" perch\u00e9 venduta per le strade dalle donne, per arrotondare l'economia familiare del dopoguerra.\nDi solito durante la frittura le pizze fritte si gonfiano, per cui presentano una parte interna vuota, che \u00e8 ideale riempire con del companatico. Eventuali pizze fritte sottili e senza interno morbido possono essere condite con la Nutella o simile, dopo essere state eventualmente cosparse di zucchero.\nDella pizza napoletana fritta e del periodo del suo massimo fulgore \u00e8 rimasta una testimonianza illustre nell'episodio de \"L'oro di Napoli\", diretto da Vittorio De Sica, in cui Giacomo Furia, venditore di pizze fritte, va all'affannosa ricerca di un anello che la moglie infedele (Sophia Loren) finge di aver perso nell'impasto.\nPizza fritta in altre tradizioni.\nNella cucina napoletana, con lo stesso nome si indica il calzone fritto (il tipico contiene ricotta, provola, cicoli o salame napoletano), che differisce dalle pizze fritte laziali perch\u00e9 queste ultime non hanno ripieno.\nNella provincia di Avellino la pizza fritta \u00e8 equivalente a quella dell'alto Lazio, solamente che in questo caso viene gustata cos\u00ec com'\u00e8, oppure con l'aggiunta di menta e rosmarino (soprattutto nel paese di Nusco).\nNella provincia di Catania, nei comuni di Zafferana Etnea e Viagrande, \u00e8 diffusa la \"pizza siciliana fritta\" (chiamata comunemente \"siciliana\"), un calzone fritto che nella versione classica \u00e8 ripieno con formaggio e acciughe salate.\nIn tutto l'Abruzzo e in parte del Molise invece, ricordano le classiche Montanare anche se pi\u00f9 grandi e spesso vengono anche farcite, come quelle Napoletane\nSagre.\nOgni anno, il secondo sabato di ottobre si tiene a Strangolagalli (FR) la \"Sagra della stesa\", tradizione che va avanti da oltre dieci anni. Le pizze fritte vengono servite semplici o con l'aggiunta di vari affettati, formaggi o verdure.\nA Cervaro (FR) ogni anno viene organizzata la giornata della pizza fritta con aggiunta di mortadella. Nelle frazioni di alcuni paesi della Valtiberina (a Citerna in ottobre e a Cortona in dicembre) vengono organizzate sagre della \"Ciaccia fritta\", che \u00e8 la versione aretina di questo piatto.\nLe pizz-fritt di Cervaro hanno una lunga tradizione, le massaie cervaresi utilizzavano una piccola parte dell'impasto che costituiva il loro lievito per i prossimi impasti, la lievitazione durava una nottata intera. Il lievito veniva prestato alla massaia vicina che a sua volta ripeteva l'operazione, poich\u00e9 a quel tempo si panificava a turno in ogni famiglia del borgo. Nella sagra di oggi il lievito viene preparato per l'occasione allo stesso modo ma la particolarit\u00e0 delle \"pizz-fritt\" Cervaresi sta nella fase successiva, il modo di cuocere la pasta del pane, in questa operazione vi \u00e8 tutta la praticit\u00e0 e manualit\u00e0 ed accorgimenti delle massaie che per anni hanno panificato in casa per la propria famiglia.\nA Napoli molto pizzerie offrono, come alternativa alla pi\u00f9 celebre pizza al forno, la pizza fritta, farcita con ingredienti classici come ricotta, provola, carne di maiale, pomodoro; altre pizzerie vendono il prodotto fritto ancora nel tegame e non nelle pi\u00f9 moderne friggitrici."}
{"id": "1990071", "revid": "2014155", "url": "https://it.wikipedia.org/wiki?curid=1990071", "title": "Ida di Anhalt-Bernburg-Schaumburg-Hoym", "text": "Era figlia di Vittorio II, principe di Anhalt-Bernburg-Schaumburg-Hoym dal 1806 al 1812, e di Amalia di Nassau-Weilburg.\nFu data in sposa ad Augusto di Oldenburg, figlio ed erede di Pietro I, duca di Oldenburg dal 1823 al 1829. Il matrimonio venne celebrato nel Castello di Schaumburg il 24 giugno 1825.\nPer Augusto si trattava del secondo matrimonio: sua prima moglie era stata la sorella maggiore di Ida, Adelaide, morta nel 1820 e madre delle sue due figlie fammine.\nIda diede al marito un figlio:\nAnche Ida, come la sorella, non riusc\u00ec a divenire duchessa: mor\u00ec infatti nel 1828, un anno prima della morte di suo cognato Pietro. Augusto si rispos\u00f2 una terza volta nel 1831, con Cecilia di Svezia che gli diede altri tre figli.\nAlla morte del padre nel 1853, divenne Granduca Nicola Federico Pietro col nome di Pietro II, che govern\u00f2 fino al 1900."}
{"id": "1990079", "revid": "1013865", "url": "https://it.wikipedia.org/wiki?curid=1990079", "title": "Nusa Tenggara Occidentale", "text": " \nNusa Tenggara Occidentale (indonesiano: \"Nusa Tenggara Barat\", , in italiano: Isole della Sonda occidentali) \u00e8 una provincia dell'Indonesia formata dalla porzione occidentale delle Piccole Isole della Sonda, ad eccezione di Bali.\nGeografia.\nLe due maggiori isole della provincia sono Lombok (4 739 km\u00b2), ad ovest, e Sumbawa (15 414 km\u00b2) ad est. Mataram, nell'isola di Lombok, \u00e8 la capitale e pi\u00f9 grande citt\u00e0 della provincia. \nAmministrazione.\nLa provincia \u00e8 divisa amministrativamente in sette reggenze (\"kabupaten\") e due municipalit\u00e0 (\"kota\"):\nLombok \u00e8 abitata principalmente dal gruppo etnico sasak, con una minoranza di popolazione balinese, mentre Sumbawa \u00e8 abitata dai gruppi etnici sumbawa e bima. Ciascuno di questi gruppi ha una sua lingua locale. La provincia ha una popolazione di 4.496.855; il 70% della popolazione vive nell'isola di Lombok (censimento 2010).\nNel 2002 il Programma delle Nazioni Unite per lo Sviluppo ha classificato Nusa Tenggara Occidentale come la provincia meno sviluppata dell'Indonesia.\nStoria.\nPrecedentemente nota come \"Sunda Kecil\" (Piccola Sonda), Nusa Tenggara Occidentale \u00e8 diventata membro dell'Indonesia a partire dal 1951."}
{"id": "1990081", "revid": "183694", "url": "https://it.wikipedia.org/wiki?curid=1990081", "title": "Monica Farnetti", "text": "Biografia.\nHa studiato a Firenze e a Parigi, frequentando i seminari di Julia Kristeva per la tesi di dottorato.\nHa lavorato come ricercatrice al dipartimento di italianistica dell'Universit\u00e0 di Firenze e ha insegnato letteratura italiana all'Universit\u00e0 femminile di Smith College, fra Firenze e Northampton, Massachusetts.\nSi \u00e8 occupata di autori e problemi della letteratura italiana antica e moderna, con particolare interesse per la letteratura femminile, la teoria letteraria, la letteratura fantastica e quella di viaggio.\nAttualmente \u00e8 docente di letteratura italiana all'Universit\u00e0 di Sassari.\nCarriera letteraria.\nFra i suoi libri le monografie su \"Cristina Campo\" (Tufani 1996), \"Anna Maria Ortese\" (Bruno Mondadori 1998), i ricordi d'infanzia nell'autobiografia femminile (\"Il centro della cattedrale\", Tre Lune 2002), nonch\u00e9 la cura di Cristina Campo, \"Sotto falso nome\" (Adelphi, 1998) e di Anna Maria Ortese, \"L'infanta sepolta\" (Adelphi, 2000). Lavora all'edizione delle opere complete della Ortese per Adelphi, di cui nel 2002 \u00e8 uscito il primo volume dei Romanzi, e a un'edizione del canzoniere di Gaspara Stampa. \u00c8 socia fondatrice della Societ\u00e0 delle Letterate e frequenta la Comunit\u00e0 filosofica di Diotima."}
{"id": "1990089", "revid": "287204", "url": "https://it.wikipedia.org/wiki?curid=1990089", "title": "Farooqnagar", "text": "Farooqnagar (o Farrukhnagar) \u00e8 una suddivisione dell'India, classificata come \"census town\", di 34.558 abitanti, situata nel distretto di Mahbubnagar, nello stato federato dell'Andhra Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 17\u00b0 4' 40 N e 78\u00b0 12' 4 E e ha un'altitudine di 644 .\nSociet\u00e0.\nEvoluzione demografica.\nAl censimento del 2001 la popolazione di Farooqnagar assommava a 34.558 persone, delle quali 17.819 maschi e 16.739 femmine. I bambini di et\u00e0 inferiore o uguale ai sei anni assommavano a 4.728, dei quali 2.358 maschi e 2.370 femmine. Infine, coloro che erano in grado di saper almeno leggere e scrivere erano 23.335, dei quali 13.399 maschi e 9.936 femmine."}
{"id": "1990092", "revid": "228587", "url": "https://it.wikipedia.org/wiki?curid=1990092", "title": "Tuck", "text": ""}
{"id": "1990094", "revid": "2014155", "url": "https://it.wikipedia.org/wiki?curid=1990094", "title": "Emma di Anhalt-Bernburg-Schaumburg-Hoym", "text": "Vita.\nEmma era una della quattro figlie di Vittorio II, Principe di Anhalt-Bernburg-Schaumburg-Hoym (1767\u20131812) nate dal suo matrimonio con Amalia di Nassau-Weilburg (1776\u20131841), figlia di Carlo Cristiano, Principe di Nassau-Weilburg. Crebbe insieme alle sue sorelle ad Hoym nell'Anhalt e fu educata accuratamente. Il loro prozio, Federico, Principe di Anhalt-Bernburg-Schaumburg-Hoym, aveva rinunciato al suo diritto di successione a Schaumburg e alla contea di Holzappel nel 1811 in favore del suo pronipote, ma nel 1828 questa decisione fu annullata.\nDopo la morte di suo marito nel 1852, govern\u00f2 Waldeck e Pyrmont in qualit\u00e0 di Reggente per la minore et\u00e0 di suo figlio Giorgio Vittorio. Tra i suoi primi atti ci fu una riforma del contingente Waldeck dell'esercito federale, implementata nel 1845 da ufficiali prussiani. Le rivoluzioni del 1848 tebbero luogo durante il regno di Emma; a Waldeck portarono la convocazione di un nuovo parlamento. Regno di Emma \u00e8 stato descritto come una fase importante nella storia di Waldeck, con una revisione completa dell'organizzazione dello Stato.\nMatrimonio e figli.\nSpos\u00f2 il 26 giugno 1823 al Castello di Schaumburg, Giorgio II, Principe di Waldeck e Pyrmont (1789\u20131845). La coppia ebbe cinque figli:"}
{"id": "1990104", "revid": "207432", "url": "https://it.wikipedia.org/wiki?curid=1990104", "title": "Il mammo 3", "text": ""}
{"id": "1990106", "revid": "19070958", "url": "https://it.wikipedia.org/wiki?curid=1990106", "title": "Canneto di Caronia", "text": ""}
{"id": "1990114", "revid": "31886", "url": "https://it.wikipedia.org/wiki?curid=1990114", "title": "Yves Rossy", "text": "Nel 2006 \u00e8 divenuto il primo uomo nella storia dell'aviazione ad aver volato agganciato ad un'ala a reazione fissata sulla schiena.\nAppassionato di aeronautica dall'et\u00e0 di 13 anni, quando durante un meeting aereo ammira il volo dei jet militari, termina la sua formazione di pilota militare con successo e vola prima sugli Hunter poi sui Mirage III. Dopo il suo percorso sotto l'aeronautica militare, diventa comandante a bordo di Boeing e Airbus presso Swiss International Air Lines.\nIl Progetto.\nI primi dispositivi a reazione collegati alla schiena in grado di far volare un uomo (i cosiddetti jet pack) risalgono alla seconda guerra mondiale. Tuttavia, in questo caso, non essendo attualmente prevista la possibilit\u00e0 di decollare in autonomia e atterrare senza paracadute, \u00e8 pi\u00f9 corretto parlare di \"jet-wingpack\".\nNel 2004 la ditta \"ACT Composites\" di Ginevra mise a punto il primo prototipo di ala, ma il primo vero volo fu compiuto a Bex nel novembre 2006 e dur\u00f2 5 minuti e 40 secondi.\nYves consacra da sempre il tempo libero al volo in tutte le sue forme. Ma il suo sogno \u00e8 quello volare il pi\u00f9 naturalmente possibile, cercando di liberare il pi\u00f9 possibile tutta la struttura complessa del classico aereo. Si orienta quindi verso il mondo della caduta libera durante il quale sperimenta tutto ci\u00f2 che gli \u00e8 possibile fare per trasformare un semplice salto in un volo: skysurf, wingsuit. Ancora insoddisfatto, si lancia nello sviluppo di una vera ala rigida con pannelli gonfiabili, che fissa alla schiena, cos\u00ec da superare le performance di tutti gli altri tentativi \u00abdi cadere in avanti\u00bb.\nLa tappa seguente \u00e8 quella di rendere l'ala interamente rigida e aggiungere una propulsione. Sceglie dei reattori per aeromodelli rc , all'inizio 2 che gli permettono nel 2005 di mantenere l'altitudine in volo orizzontale, poi 4 per finalmente conquistare la terza dimensione nel 2006, non pi\u00f9 in uno spazio confinato e diretto da comandi meccanici e strumenti vari, ma volando per 10 minuti unicamente con il suo corpo e le sue sensazioni, come se l'ala facesse veramente parte del suo corpo al punto da non sentirla pi\u00f9 in volo. \u00c8 finalmente la ricompensa di 10 anni di sviluppo e 15 prototipi. I soli strumenti ausiliari utilizzati durante il volo sono un altimetro per la sicurezza e un piccolo comando per il gas che tiene in mano.\nDa quel giorno Yves Rossy si allena senza tregua al fine di ottimizzare il comportamento e le performance della sua ala. Questo lavoro trova una prima consacrazione nel mese di maggio 2008, durante il quale effettua davanti ai media del mondo intero una sua dimostrazione ufficiale sopra le Prealpi svizzere.\nTraversata della Manica.\nDopo aver rinviato per due volte (il 24 e 25 settembre) a causa delle cattive condizioni meteorologiche, il 26 settembre 2008 alle 14h19, Yves Rossy, detto \"Jet Man\" o \"Fusion Man\", riesce a compiere la traversata della Manica con la sua ala a reazione, 99 anni dopo la traversata di Louis Bl\u00e9riot. Gettatosi da un aereo Pilatus pilotato da Jean-Marc Colomb sopra Calais, scende in picchiata per parecchie centinaia di metri a quasi 300\u00a0km/h prima di stabilizzare la sua ala e dirigersi a circa 200\u00a0km/h in direzione delle coste inglesi per raggiungere un campo vicino a Dover, dopo un po' meno di 10 minuti (9 minuti e 7 secondi) di volo.\nI 32 litri di cherosene stoccati nelle ali hanno permesso di alimentare i quattro reattori abbastanza a lungo da permettere il collegamento tra Francia e Regno Unito (35 chilometri).\nDa allora ha sviluppato una nuova ala dove le migliorie hanno coinvolto grandemente la stabilit\u00e0 e il controllo, permettendo le prime dimostrazioni di volo in formazione e d'acrobazia nel 2010.\nIn volo con il Breitling Jet Team.\nIl 28 novembre 2011 si lancia da un elicottero compiendo evoluzioni sopra le Alpi svizzere in compagnia di due L-39C Albatros del Breitling Jet Team."}
{"id": "1990139", "revid": "287204", "url": "https://it.wikipedia.org/wiki?curid=1990139", "title": "Gaddiannaram", "text": "Gaddiannaram (Gaddi annaram) \u00e8 una suddivisione dell'India, classificata come \"census town\", di 53.622 abitanti, situata nel distretto di Rangareddy, nello stato federato dell'Andhra Pradesh. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 17\u00b0 21' 55 N e 78\u00b0 35' 57 E e ha un'altitudine di 481 .\nSociet\u00e0.\nEvoluzione demografica.\nAl censimento del 2001 la popolazione di Gaddiannaram assommava a 53.622 persone, delle quali 27.954 maschi e 25.668 femmine. I bambini di et\u00e0 inferiore o uguale ai sei anni assommavano a 5.701, dei quali 2.848 maschi e 2.853 femmine. Infine, coloro che erano in grado di saper almeno leggere e scrivere erano 43.399, dei quali 23.850 maschi e 19.549 femmine."}
{"id": "1990147", "revid": "110157", "url": "https://it.wikipedia.org/wiki?curid=1990147", "title": "Chiesa di Sant'Ambrogio (Mignanego)", "text": "La chiesa di Sant'Ambrogio \u00e8 un luogo di culto cattolico situato nel comune di Mignanego, in via Vittorio Veneto, nella citt\u00e0 metropolitana di Genova. La chiesa \u00e8 sede della parrocchia omonima del vicariato di Pontedecimo-Mignanego dell'arcidiocesi di Genova.\nStoria.\nLa chiesa \u00e8 citata in un documento risalente al 31 marzo 1210, e si \u00e8 potuto apprendere che gi\u00e0 nel XIII secolo le furono annesse alla sua pieve le due rettorie di San Fruttuoso di Fumeri e di Santa Maria Assunta di Paveto; altre due comunit\u00e0 religiose, San Siro di Langasco (Campomorone) e Sant'Antonino martire di Cesino (Pontedecimo), le furono aggiunte nel 1838 dall'arcivescovo di Genova monsignor Placido Maria Tadini.\nI primi lavori di ampliamento furono eseguiti nel 1582 - o dopo il 1650 come sostengono altre fonti - dove fu aggiunto al corpo originario una nuova navata nella parte sinistra. Una nuova chiesa fu costruita a partire dal 24 giugno 1886 e altri interventi, come il pulpito in marmo e i confessionali, furono eseguiti fra il 1888 e il 1890.\nI lavori pi\u00f9 recenti risalgono al XX secolo con la conseguente consacrazione dei nuovi locali da parte del cardinale Giuseppe Siri nel 26 agosto del 1956.\nAdiacente all'edificio religioso \u00e8 presente la torre campanaria, chiamata \"la saracena\", perch\u00e9 innalzata nel corso del XV secolo sulla struttura di una torre medioevale di difesa contro le incursioni saracene, arricchendola con bifore a colonnine. Nuovamente ricostruita tra il 1791 e il 1796, con l'aggiunta di due campane, dovette essere rinforzata nel 1895; al consolidamento segu\u00ec l'aggiunta di altre tre campane.\nGoffredo Casalis nel suo \"Dizionario degli Stati di S.M. il Re di Sardegna\", alla voce \"Mignanego\" riporta una curiosit\u00e0 storica riguardante un sacerdote, don Giovanni Sorba, che fu nominato arciprete di Sant'Ambrogio nel 1598. Questi era un giovane turco catturato nella battaglia di Lepanto e venduto come schiavo. Divenuto servo di un certo Sorba, benestante genovese, fu da questi accolto come un figlio e avviato agli studi. Convertitosi al Cristianesimo, divenne sacerdote e fu per alcuni anni arciprete in questa parrocchia e successivamente in quella di Santo Stefano di Larvego, nel vicino comune di Campomorone."}
{"id": "1990154", "revid": "69794", "url": "https://it.wikipedia.org/wiki?curid=1990154", "title": "Impianti sportivi a Polistena", "text": ""}
{"id": "1990157", "revid": "287204", "url": "https://it.wikipedia.org/wiki?curid=1990157", "title": "Gadwal", "text": " \nGadwal \u00e8 una suddivisione dell'India, classificata come \"municipality\", di 51.428 abitanti, situata nel distretto di Mahbubnagar, nello stato federato dell'Andhra Pradesh. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 16\u00b0 13' 60 N e 77\u00b0 47' 60 E e ha un'altitudine di 324 .\nSociet\u00e0.\nEvoluzione demografica.\nAl censimento del 2001 la popolazione di Gadwal assommava a 51.428 persone, delle quali 26.367 maschi e 25.061 femmine. I bambini di et\u00e0 inferiore o uguale ai sei anni assommavano a 6.538, dei quali 3.301 maschi e 3.237 femmine. Infine, coloro che erano in grado di saper almeno leggere e scrivere erano 29.469, dei quali 17.554 maschi e 11.915 femmine."}
{"id": "1990158", "revid": "92723", "url": "https://it.wikipedia.org/wiki?curid=1990158", "title": "Reale Mutua Assicurazioni", "text": "La Reale Mutua Assicurazioni \u00e8 una mutua assicuratrice italiana. Controlla altre 4 compagnie in Italia, in Spagna e in Cile e controlla Reale Group. \u00c8 attiva nell'assicurazione danni, auto, vita e previdenza e conta circa 350 agenzie. Luigi Lana, italiano, \u00e8 l\u2019attuale presidente (eletto nel 2017), al posto del fiumano (croato) Iti Mihalich.\nStoria.\nGli inizi.\n\u00c8 fondata a Torino il 31 dicembre 1828 con il nome di \"Societ\u00e0 Reale di Assicurazioni generale e mutua contro gli incendi\". Nel 1829 Re Carlo Felice, che ha voluto la data di fondazione proprio al 31 dicembre, firma le Regie Lettere Patenti e sottoscrive la polizza n. 1 per assicurare Palazzo Chiablese, sua residenza. Nel 1844 il campo dei settori di attivit\u00e0 viene allargato e al ramo incendi viene affiancato il ramo grandine. Negli anni successivi, di pari passo con l'estensione del Regno di Sardegna e la successiva unit\u00e0, Reale espande le proprie sedi inizialmente al nord e poi anche al resto del territorio nazionale: nel 1859 apre la rappresentanza di Milano, nel 1867 sono inaugurate le agenzie di Venezia, Vicenza e Rovigo, nel 1870 apre la sede di Roma, nel 1889 quella di Napoli.\n1891-1950.\nA cavallo fra i due secoli i soci raggiungono i 400.000 (1919), e durante la guerra mondiale destina somme alle opere di assistenza e di aiuto ai combattenti. \nNel 1922 cambia la ragione sociale assumendo la denominazione \u201cSociet\u00e0 Reale Mutua di Assicurazioni\u201d. A partire dal 1929 apre i nuovi rami 'Infortuni', 'Responsabilit\u00e0 Civile', 'Danni', 'Furti' e 'Vita'. Le agenzie distribuite sul territorio nazionale sono 90. Nel 1933 trasferisce la sua sede in Via Corte D'Appello 11 a Torino.\n1951-2010.\nNel 1966 il Gruppo Reale Mutua acquisisce le Compagnie \"Italiana Incendio e Rischi Diversi\" e \"Italiana Vita\" e nel 1988 \u00e8 presente anche in Spagna. Nei primi anni novanta supera il milione di clienti, raggiungendo, nel 1991, i mille miliardi di lire di premi totali.\nNel 1993 viene costituita Blue Assistance, societ\u00e0 di servizi del Gruppo dedicata all'assistenza. Nel 2000 nasce Banca Reale con l'obiettivo di unire il mondo assicurativo e quello finanziario. Nel 2002 l'intero patrimonio immobiliare di Reale Mutua destinato alla locazione \u00e8 conferito a Reale Immobili, societ\u00e0 immobiliare del Gruppo. Nel 2006 Reale Mutua \u00e8 sponsor ufficiale dei XX Giochi Olimpici Invernali di Torino.\n2011-2018.\nNel maggio 2017 diventa operativa in Cile la Reale Chile Seguros con 156 dipendenti. Sempre in maggio il Gruppo acquisisce per 294 milioni di euro dalla compagnia austriaca Uniqa Internationale B.V. le attivit\u00e0 italiane (fatturato di 1,1 miliardi di cui circa 250 milioni dal ramo danni e una rete di 850 agenti). In questo modo Reale Mutua diventa in Italia la quarta compagnia nel ramo danni dopo Generali, Allianz e UnipolSai. Alla fine di dicembre 2018 il ramo d'azienda Uniqa sar\u00e0 integrato in Reale Mutua mentre il marchio Uniqa torner\u00e0 a disposizione della societ\u00e0 austriaca.\nNell'aprile 2018, dopo la celebrazione dei 190 anni di attivit\u00e0, vi \u00e8 un cambio al vertice della societ\u00e0: lascia dopo 15 anni di presidenza Iti Mihalich, al suo posto \u00e8 nominato Luigi Lana.\nReale Group.\nReale Group opera in Italia, in Spagna e in Cile nel settore assicurativo attraverso la capogruppo e le Societ\u00e0 controllate e collegate. Il Gruppo \u00e8 attivo anche nel settore immobiliare, bancario e in quello dei servizi.\nReale Group \u00e8 composto da:\nLa mutualit\u00e0.\nReale Mutua \u00e8 la pi\u00f9 grande compagnia assicurativa italiana tra quelle costituite in forma di mutua.\nLa mutualit\u00e0 \u00e8 l'assicurazione in forma mutualistica. Il principio della mutualit\u00e0 assicurativa \u00e8 il concetto secondo il quale una collettivit\u00e0 organizzata di persone, fisiche o giuridiche, costituisce un patrimonio sociale, lo alimenta con contributi annuali e lo impiega per sollevare i componenti, cio\u00e8 i soci, dai danni economici subiti per eventi contrari e imprevisti. La societ\u00e0 mutua di assicurazione \u00e8 quindi costituita da tutti gli assicurati e non ha azionisti da remunerare. Gli utili di esercizio, solitamente denominati \u201crisparmio di esercizio\u201d, sono destinati al rafforzamento delle riserve patrimoniali a garanzia delle prestazioni assicurative dovute ai soci in caso di sinistro. Le eccedenze di risparmio, dopo gli accantonamenti alle riserve, sono usualmente restituite ai soci secondo i principi di equit\u00e0 mutualistica, cio\u00e8 privilegiando le categorie di soci che hanno contribuito in misura maggiore alla raccolta del monte incassi, in relazione alle prestazioni contrattuali ricevute, oppure le categorie di soci colpiti da particolari calamit\u00e0 naturali, come, nel 2012, il terremoto nell'Emilia Romagna.\nIn Reale Mutua la parte di risparmio d'esercizio non capitalizzato \u00e8 distribuita ai soci/assicurati sotto forma di miglioramento delle prestazioni delle polizze (Benefici di Mutualit\u00e0, annualmente deliberati dall'Assemblea dei Delegati), che si concretizza in riduzioni del premio (nel caso di polizze del comparto danni) e in maggiorazioni del rendimento del capitale assicurato (nel caso di coperture nei rami vita).\nDati economici.\nNel 2017 Reale Mutua ha registrato una raccolta premi di 4,5 miliardi di euro (con un aumento del 18% rispetto al 2016) di cui 3 miliardi nel ramo danni (+9,5%) e 1,5 miliardi nel ramo vita (+39,2%). L'utile \u00e8 stato di 147,5 milioni (+12,6%).\nLe aree.\nLe soluzioni assicurative offerte si riferiscono:\nIniziative.\nTra le azioni di solidariet\u00e0 vi sono i contributi donati per la ricostruzione in seguito al terremoto dell'Aquila del 2009 e il fondo stanziato a favore dei soci/assicurati titolari di imprese e di attivit\u00e0 commerciali che hanno subito danni dall'alluvione del Veneto del 2010.\nDal 1986 devolve ogni anno un contributo per la realizzazione di diversi progetti e per il recupero di territori di interesse naturalistico in collaborazione col WWF.\nDal 2007 sostiene, in qualit\u00e0 di socio fondatore, \"A come Ambiente\", il museo torinese dedicato alla divulgazione e alla formazione ecologica, riconosciuto come risorsa didattica permanente dal Ministero della pubblica istruzione. \nReale Mutua ha anche sostenuto il progetto di riorganizzazione funzionale del Centro di Documentazione del Museo Nazionale dell\u2019Automobile di Torino.\nDal 2002 \u00e8 partner della Nazionale italiana di rugby; \u00e8 stata Sponsor Ufficiale del Torino Football Club, dei XX Giochi olimpici invernali di Torino 2006 e dei World Air Games che si sono tenuti a Torino nel 2009 e durante i quali ha avuto luogo il primo volo pubblico del velivolo alimentato a idrogeno del progetto SkySpark, di cui Reale Mutua \u00e8 Sponsor Ufficiale.\nIl museo storico.\nIl Museo Storico di Reale Mutua Assicurazioni nasce nel marzo 2007 in collaborazione con l'Associazione \u201cAmici del Museo di Reale Mutua\u201d. Il museo si trova nelle sale di Palazzo Biandrate Aldobrandino di San Giorgio, a Torino in via Garibaldi 22, gi\u00e0 sede della Societ\u00e0.\nAll'interno del museo sono presenti documenti quali il primo Statuto della societ\u00e0, datato 31 dicembre 1828; i manifesti d'epoca riportanti le tariffe; alcuni ritratti di personaggi insigni, quali i Presidenti Onorari Duchi Amedeo ed Emanuele Filiberto d\u2019Aosta; numerosi autografi di personaggi illustri, gi\u00e0 Soci della Reale, quali Vittorio Emanuele II e Umberto II; oltre che il materiale pubblicitario, in particolare degli anni 1930."}
{"id": "1990161", "revid": "113745747", "url": "https://it.wikipedia.org/wiki?curid=1990161", "title": "Festival di Cannes 1984", "text": "La 37\u00aa edizione del Festival di Cannes si \u00e8 svolta a Cannes dall'11 al 23 maggio 1984.\nLa giuria presieduta dall'attore britannico Dirk Bogarde ha assegnato la Palma d'oro per il miglior film a \"Paris, Texas\" di Wim Wenders."}
{"id": "1990163", "revid": "110157", "url": "https://it.wikipedia.org/wiki?curid=1990163", "title": "Chiesa di San Fruttuoso (Mignanego)", "text": "La chiesa di San Fruttuoso \u00e8 un luogo di culto cattolico situato nella frazione di Fumeri, in via Fiume, nel comune di Mignanego nella citt\u00e0 metropolitana di Genova. La chiesa \u00e8 sede della parrocchia omonima del vicariato di Pontedecimo-Mignanego dell'arcidiocesi di Genova.\nStoria.\nLa sua prima citazione risalirebbe in un documento datato al 14 giugno del 1222. A seguito dello stato rovinoso di tale edificio nei primi anni del XVIII secolo si decise di erigere un nuovo tempio religioso; i lavori si diedero inizio nel 18 giugno del 1741 con la benedizione della prima pietra ad opera dell'arciprete di Mignanego.\nLa sua edificazione si prolung\u00f2 molto nel tempo, nel complesso i lavori durarono dieci anni esatti, anche a causa dello scoppio della guerra di successione austriaca tra il 1746 e il 1747 nei territori della Repubblica di Genova. L'edificio, intitolato a san Fruttuoso, sub\u00ec sul finire del XIX secolo diversi rimaneggiamenti soprattutto negli interni tra i quali l'altare maggiore in marmo nel 1805 e nel 1878; i lavori di rivisitazione terminarono nel loro complesso nel 1889.\nL'attiguo campanile \u00e8 stato ricostruito nel 1728. La consacrazione della chiesa avvenne il 1\u00ba settembre del 1936 ad opera del cardinale e arcivescovo di Genova Carlo Dalmazio Minoretti."}
{"id": "1990176", "revid": "7969", "url": "https://it.wikipedia.org/wiki?curid=1990176", "title": "Howling bells", "text": ""}
{"id": "1990177", "revid": "171813", "url": "https://it.wikipedia.org/wiki?curid=1990177", "title": "EuroNews", "text": ""}
{"id": "1990180", "revid": "1632387", "url": "https://it.wikipedia.org/wiki?curid=1990180", "title": "Cauterize", "text": "I Cauterize sono stati un gruppo pop punk canadese formatosi nel 2003 ad Oshawa, Ontario, e scioltosi nel 2007."}
{"id": "1990184", "revid": "287204", "url": "https://it.wikipedia.org/wiki?curid=1990184", "title": "Gajapathinagaram", "text": "Gajapathinagaram \u00e8 una suddivisione dell'India, classificata come \"census town\", di 5.282 abitanti, situata nel distretto di Vizianagaram, nello stato federato dell'Andhra Pradesh. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 18\u00b0 18' 0 N e 83\u00b0 19' 60 E e ha un'altitudine di 69 .\nSociet\u00e0.\nEvoluzione demografica.\nAl censimento del 2001 la popolazione di Gajapathinagaram assommava a 5.282 persone, delle quali 2.554 maschi e 2.728 femmine. I bambini di et\u00e0 inferiore o uguale ai sei anni assommavano a 567, dei quali 276 maschi e 291 femmine. Infine, coloro che erano in grado di saper almeno leggere e scrivere erano 3.160, dei quali 1.716 maschi e 1.444 femmine."}
{"id": "1990185", "revid": "1305772", "url": "https://it.wikipedia.org/wiki?curid=1990185", "title": "MD4", "text": "L'MD4 \u00e8 una funzione crittografica di hashing scritta da Ronald Rivest del MIT nel 1990. L'MD4 \u00e8 utilizzato per la generazione di un \"message digest\" (o \"impronta del messaggio\", una stringa di lunghezza fissa) di 128 bit da un messaggio di lunghezza variabile. L'algoritmo ha influenzato successivi codici quali l'MD5, l'SHA ed il RIPEMD. \nL'algoritmo non \u00e8 sicuro ed il suo uso \u00e8 pertanto sconsigliato in applicazioni in cui si richiede un elevato grado di sicurezza.\nHash dell'MD4.\nGli hash a 128 bit (16 byte) dell'MD4 sono normalmente rappresentati come numeri esadecimali a 32 cifre. Ecco un esempio di un hash dell'MD4:\n MD4(\"The quick brown fox jumps over the lazy dog\") \n = 1bee69a46ba811185c194762abaeae90\nCome per ogni funzione di hash, anche nel caso dell'MD4 la modifica anche minima del messaggio di input comporta lo stravolgimento dell'hash. Nel caso seguente \u00e8 stata cambiata la lettera d con la lettera c:\n MD4(\"The quick brown fox jumps over the lazy cog\") \n = b86e130ce7028da59e672d56ad0113df\nQuesto \u00e8 invece l'hash di una stringa di lunghezza zero:\n MD4(\"\") = 31d6cfe0d16ae931b73c59d7e0c089c0\nUtilizzo.\nL'algoritmo \u00e8 utilizzato come somma di controllo per verificare l'integrit\u00e0 dei dati e, sui sistemi Windows NT, per calcolare i digest delle password. Una versione modificata dell'MD4 \u00e8 usata dal popolare programma EDonkey2000 come identificativo univoco dei file presenti nel network.\nL'MD4 \u00e8 anche utilizzato nel protocollo di sincronizzazione di file e cartelle Rsync.\nSicurezza.\nNel 1991 Den Boer e Bosselaers dimostrarono che l'MD4 soffriva di debolezze progettuali. A causa di ci\u00f2, Rivest rilasci\u00f2 nello stesso anno una versione migliorata dell'algoritmo denominata MD5. Tali debolezze furono poi sfruttate da Hans Dobbertin nel 1996 per attaccare l'algoritmo e trovare la prima collisione, vale a dire la generazione di un identico hash partendo da due messaggi differenti. Nel 2004 Wang Xiaoyun, insieme ad altri crittoanalisti, ha trovato un attacco di collisione molto efficiente all'MD4 e ad altri algoritmi di hash (MD5, HAVAL-128 e RIPEMD), grazie al quale \u00e8 possibile violare l'MD4 in pochi istanti."}
{"id": "1990197", "revid": "287204", "url": "https://it.wikipedia.org/wiki?curid=1990197", "title": "Gajularega", "text": " \nGajularega \u00e8 una suddivisione dell'India, classificata come \"census town\", di 13.078 abitanti, situata nel distretto di Vizianagaram, nello stato federato dell'Andhra Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nSociet\u00e0.\nEvoluzione demografica.\nAl censimento del 2001 la popolazione di Gajularega assommava a 13.078 persone, delle quali 6.536 maschi e 6.542 femmine. I bambini di et\u00e0 inferiore o uguale ai sei anni assommavano a 1.653, dei quali 829 maschi e 824 femmine. Infine, coloro che erano in grado di saper almeno leggere e scrivere erano 7.834, dei quali 4.500 maschi e 3.334 femmine."}
{"id": "1990201", "revid": "767487", "url": "https://it.wikipedia.org/wiki?curid=1990201", "title": "That's That Shit", "text": "That's That Shit, spesso chiamato semplicemente That's That, \u00e8 il secondo singolo di Snoop Dogg estratto dall'album \"Tha Blue Carpet Treatment\". Nel Regno Unito invece il brano \u00e8 stato il primo estratto. Il singolo ha ottenuto un considerevole successo negli Stati Uniti, dove \u00e8 riuscito ad entrare nella top 20.\nLa versione pubblicata su singolo differisce da quella presente sull'album. Nella versione su singolo \u00e8 presente una introduzione in cui viene campionata una melodia presente nella scena del bagno del film \"Il principe cerca moglie\" del 1988."}
{"id": "1990208", "revid": "95049", "url": "https://it.wikipedia.org/wiki?curid=1990208", "title": "Complesso del Buon Pastore", "text": "Il Buon Pastore \u00e8 un maestoso complesso edilizio collocato all'interno della Riserva naturale della Valle dei Casali a Roma nel suburbio S.VIII Gianicolense, nel territorio del Municipio Roma XII, pi\u00f9 esattamente in via di Bravetta 383 a ridosso di Villa Doria Pamphilj, e a pochi passi dalla seicentesca Villa York, dal Casal Ninfeo e dal Forte Bravetta. Progettato da Armando Brasini, l'edificio fu costruito a partire dal 1929, inaugurato nel 1933 e modificato fino al 1943.\nIl complesso, costato ben 25 milioni di lire dell'epoca, era nato per ospitare la casa provinciale della congregazione delle Suore di Nostra Signora della carit\u00e0 del Buon Pastore di Augiere, in seguito ospedale e sanatorio militare. Dal 1969 ospita degli istituti scolastici.\nProgetto.\nL'impianto pu\u00f2 essere paragonato ad una vera e propria cittadella santa, una Gerusalemme celeste, che si ispira insieme all'architettura medievale, rinascimentale e barocca.\nIl suo architetto Armando Brasini, come in altre sue realizzazioni quali Ponte Flaminio e la chiesa del Sacro Cuore Immacolato di Maria, attinse con grande libert\u00e0 al repertorio di forme elaborate nel corso dei secoli dagli architetti italiani, con l'intenzione di ricreare uno stile monumentale e decorativo che suscitasse stupore e meraviglia.\nStruttura.\nIl complesso si sviluppa per circa 12.000\u00a0m\u00b2 e si articola in una serie di costruzioni che racchiudono al loro interno ampi cortili con portici, tra gli edifici emerge la chiesa.\nL'intero impianto, in grado di ospitare 2.000 persone, \u00e8 perfettamente simmetrico, l'asse di simmetria attraversa l'ingresso principale, il cortile principale e la chiesa a pianta centrale.\nI bracci laterali dell'originale convento, inclinati di 30\u00b0 rispetto all'asse principale, sono costituiti da corpi di fabbrica a pettine tra i quali si aprono cortili che danno aria e luce ai vari piani degli edifici che si sviluppano per un'altezza di circa 12\u00a0m, pari ai tre livelli originali pi\u00f9 un quarto livello aggiunto in epoca recente.\nIl fronte principale, perfettamente simmetrico, si articola in: un prospetto centrale, su quattro livelli con portico al piano terreno e loggia a quello superiore; e prospetti laterali continui ma ruotati che preannunciano lo sviluppo delle ali laterali inclinate di 30\u00b0 rispetto all'asse principale del complesso, che terminano con due eleganti altane.\nIl cortile centrale dell'edificio, che si apre dopo l'arco di ingresso, \u00e8 decisamente il pi\u00f9 importante; \u00e8 quello a cui Brasini ha dedicato una maggiore attenzione. Gi\u00e0 dall'entrata possiamo notare la grande capacit\u00e0 dell'artista di creare un ampio spazio articolato da forti influenze barocche.\nIl ritmo architettonico del cortile principale \u00e8 dato al piano terreno da un portico perimetrale delimitato da colonne tuscaniche binate sostenenti porzioni di trabeazione. Al di sopra archi a tutto sesto in travertino presentano una cornice spezzata. Nel piano superiore si alternano finestre ad arco ed aperture circolari, con cornici michelangiolesche.\nDi fronte all'ingresso, un'ala convessa del portico preannuncia il portale di ingresso della chiesa.\nColonne corinzie binate a tutto tondo sorreggono una trabeazione mistilinea ed inquadrano un'ampia arcata sostenuta da un ordine minore di colonne tuscaniche. Oltre e al di sopra del cortile svetta la cupola con le possenti volute e l'alta guglia, a riassumere tutte le parti del cortile.\nAlterazioni strutturali.\nNell'autunno del 1975 l'edificio fu privato delle guglie in pietra serena, alte diversi metri, perch\u00e9 pericolanti. Al tempo si scelse di demolire ed alterare un'opera d'arte invece di procedere a un restauro conservativo.\nLa croce di bronzo che adornava la parte superiore della cupola viene rimossa negli anni novanta del novecento a seguito dei danni provocati da un fulmine.\nA gran voce la cittadinanza ha richiesto nel corso degli anni il ripristino degli elementi architettonici mancanti, intervento ancora non effettuato.\nCultura.\nCinema.\nIl complesso del Buon Pastore \u00e8 stato amato dal cinema e spesso usato come set cinematografico. Questi alcuni film dove sono state girate alcune scene nel complesso edilizio:\nTelevisione.\nAnche la fiction televisiva ha usato la struttura per alcune scene dei seguenti telefilm:"}
{"id": "1990209", "revid": "110157", "url": "https://it.wikipedia.org/wiki?curid=1990209", "title": "Chiesa di Santa Maria Assunta (Mignanego)", "text": "La chiesa di Santa Maria Assunta \u00e8 un luogo di culto cattolico situato nella frazione di Paveto, in via Angelo Gazzo, nel comune di Mignanego nella citt\u00e0 metropolitana di Genova. La chiesa \u00e8 sede della parrocchia omonima del vicariato di Pontedecimo-Mignanego dell'arcidiocesi di Genova.\nStoria.\nLa prima edificazione.\nSituata nella frazione di Paveto e dedicata a santa Maria Assunta, la sua originaria citazione appare in un lodo dei consoli di Mignanego - \"Ecclesia de Paverio\" - datato al 26 aprile 1203 e ancora in un atto notarile del 7 ottobre 1232; la sua comunit\u00e0 parrocchiale si costitu\u00ec molto probabilmente nel 1515 come sostengono alcuni storici locali.\nCome altre chiese del territorio sub\u00ec nel 1747 la gravosa guerra di successione austriaca che danneggi\u00f2 la struttura, aggravata, tra l'altro, da un incendio dove bruciarono gli antichi registri parrocchiali dell'archivio.\nA causa della non agibilit\u00e0 della chiesa quest'ultima fu nei primi anni del XIX secolo abbandonata, chiusa al culto religioso e quindi demolita. Le funzioni liturgiche e la sede parrocchiale si trasferirono nell'oratorio di San Bartolomeo del 1776.\nLa seconda edificazione.\nI lavori per la nuova chiesa, molto probabilmente la terza ricostruzione, iniziarono il 9 luglio del 1872 affidando i lavori al capomastro Angelo De Negri il Montaldeo. L'edificio fu completato, assieme al campanile, l'anno successivo e la sua inaugurazione avvenne la domenica precedente il Natale del 1873 con la benedizione dell'arciprete di Mignanego Cipriano Barabino.\nL'interno, a pianta latina con quattro altari laterali, conserva l'ancona ritraente l\"'Assunta con i Santi Giovanni della Croce e Giovanni Nepomuceno\", dono di Antonio Daneri, e tre statue dello scultore Antonio Brilla di Savona. La parrocchia \u00e8 stata elevata al titolo di prevostura dall'arcivescovo di Genova monsignor Salvatore Magnasco il 29 giugno del 1876."}
{"id": "1990212", "revid": "1431409", "url": "https://it.wikipedia.org/wiki?curid=1990212", "title": "Unmasked", "text": "Unmasked, pu\u00f2 riferirsi a"}
{"id": "1990214", "revid": "287204", "url": "https://it.wikipedia.org/wiki?curid=1990214", "title": "Gajuwaka", "text": "Gajuwaka \u00e8 una suddivisione dell'India, classificata come \"municipality\", di 258.944 abitanti, situata nel distretto di Visakhapatnam, nello stato federato dell'Andhra Pradesh. In base al numero di abitanti la citt\u00e0 rientra nella classe I (da 100.000 persone in su).\nSociet\u00e0.\nEvoluzione demografica.\nAl censimento del 2001 la popolazione di Gajuwaka assommava a 258.944 persone, delle quali 133.461 maschi e 125.483 femmine. I bambini di et\u00e0 inferiore o uguale ai sei anni assommavano a 32.276, dei quali 16.432 maschi e 15.844 femmine. Infine, coloro che erano in grado di saper almeno leggere e scrivere erano 182.384, dei quali 102.951 maschi e 79.433 femmine."}
{"id": "1990216", "revid": "339392", "url": "https://it.wikipedia.org/wiki?curid=1990216", "title": "We don't need another hero", "text": ""}
{"id": "1990221", "revid": "119991", "url": "https://it.wikipedia.org/wiki?curid=1990221", "title": "Forte Stella", "text": ""}
{"id": "1990226", "revid": "56620", "url": "https://it.wikipedia.org/wiki?curid=1990226", "title": "Antonio Garbiglietti", "text": "Biografia.\nLaureatosi in medicina all'Universit\u00e0 di Torino, fece parte del Collegio di chirurgia della stessa universit\u00e0, dove insegn\u00f2. Fu anche medico di corte della regina Maria Cristina di Savoia. Si specializz\u00f2, in particolar modo, sugli Eterotteri.\nGarbiglietti viene considerato anche tra gli antesignani dell'antropologia italiana. In particolare, svolgendo ricerche analoghe e in contemporanea a quelle di Giustiniano Nicolucci, del quale recens\u00ec svariati saggi, si occup\u00f2 dello studio dei crani umani. Nel 1861 fond\u00f2, a Torino, il Museo Craniologico della Regia Accademia di Medicina.\nFu socio della Societ\u00e0 Medico-Chirurgica di Torino e tra i fondatori della Societ\u00e0 italiana di Antropologia ed Etnologia voluta da Paolo Mantegazza."}
{"id": "1990229", "revid": "1494169", "url": "https://it.wikipedia.org/wiki?curid=1990229", "title": "Something Beautiful", "text": "Something Beautiful, pu\u00f2 riferirsi a"}
{"id": "1990230", "revid": "110157", "url": "https://it.wikipedia.org/wiki?curid=1990230", "title": "Maluku Settentrionale", "text": "Maluku Settentrionale (Indonesiano: \"Maluku Utara\") \u00e8 una provincia dell'Indonesia che si estende sulla parte settentrionale delle Molucche (Maluku), divise tra questa provincia e la provincia di Maluku. La capitale \u00e8 Sofifi, sull'isola di Halmahera mentre il centro pi\u00f9 grande della provincia, \u00e8 Ternate, capitale fino al 2010.\nStoria.\nNel XVI e XVII secolo, le isole di Maluku Settentrionale erano note come \"isole delle spezie\". A quel tempo, la regione era l'unica fonte di chiodi di garofano. Gli olandesi, i portoghesi, gli spagnoli e i regni locali di Ternate e Tidore combattevano fra loro per il controllo del lucroso commercio di questa spezia. Col tempo gli alberi dei chiodi di garofano sono stati trasportati e trapiantati in tutto il mondo e la domanda di chiodi di garofano verso le isole originali \u00e8 cessata, riducendo di molto l'importanza internazionale di Maluku Settentrionale.\nGeografia fisica.\nLa provincia si estende su un'area totale di 140.255,32\u00a0km\u00b2 di cui 33.278\u00a0km\u00b2 emersi. La popolazione \u00e8 di 1.035.478 abitanti, facendo di Maluku Settentrionale una delle province meno popolose dell'Indonesia.\nGeografia antropica.\nSuddivisioni amministrative.\nLa provincia \u00e8 divisa amministrativamente in sei reggenze (\"kabupaten\") e due municipalit\u00e0 (\"kota\"):"}
{"id": "1990231", "revid": "729019", "url": "https://it.wikipedia.org/wiki?curid=1990231", "title": "Gran Premio motociclistico d'Olanda 2005", "text": "Il Gran Premio motociclistico d'Olanda 2005 corso il 25 giugno, \u00e8 stato il settimo Gran Premio della stagione 2005 e ha visto vincere: la Yamaha di Valentino Rossi in MotoGP, Sebasti\u00e1n Porto nella classe 250 e G\u00e1bor Talm\u00e1csi nella classe 125.\nIl circuito olandese \u00e8 stato modificato rispetto a quello in uso fino all'edizione precedente, con una riduzione del percorso a 5.997 m."}
{"id": "1990232", "revid": "715388", "url": "https://it.wikipedia.org/wiki?curid=1990232", "title": "HAVAL", "text": "L'HAVAL \u00e8 una funzione crittografica di hashing utilizzata per generare \"message digest\" (\"impronta del messaggio\"), stringhe di lunghezza predefinita partendo da un messaggio di lunghezza variabile, inventata da Yuliang Zheng, Josef Pieprzyk e Jennifer Seberry nel 1992.\nA differenza di altri algoritmi di hash quali l'MD5, che producono \"digest\" di lunghezza fissa, l'HAVAL pu\u00f2 produrre hash di differenti lunghezze: 128, 160, 192, 224 e 256 bit. L'HAVAL permette anche di impostare il numero di passaggi (3, 4 o 5) da utilizzare per la generazione dell'hash.\nHash dell'HAVAL.\nGli hash dell'HAVAL (spesso indicati come impronte digitali) sono generalmente rappresentati da numeri esadecimali a 32, 40, 48, 56 o 64 cifre. Ecco un esempio di hash di un messaggio generato utilizzando 5 passaggi e richiedendo una lunghezza del \"digest\" di 256 bit:\n HAVAL(\"The quick brown fox jumps over the lazy dog\", 256, 5) =\n b89c551cdfe2e06dbd4cea2be1bc7d557416c58ebb4d07cbc94e49f710c55be4\nAnche un piccolo cambiamento nel messaggio genera un hash molto differente; ecco cosa si ottiene, per esempio, cambiando una codice_1 con una codice_2 nel precedente messaggio:\n HAVAL(\"The quick brown fox jumps over the lazy cog\", 256, 5) = \n 60983bb8c8f49ad3bea29899b78cd741f4c96e911bbc272e5550a4f195a4077e\nQuesto \u00e8 invece l'hash di una stringa di lunghezza zero:\n HAVAL(\"\", 256, 5)\n = be417bb4dd5cfb76c7126f4f8eeb1553a449039307b1a3cd451dbfdc0fbbe330\nSicurezza.\nNel 2004 Xiaoyun Wang ha presentato uno studio in cui dimostra come si pu\u00f2 condurre un attacco di collisione all'HAVAL a 128 bit con 3 passaggi."}
{"id": "1990242", "revid": "253269", "url": "https://it.wikipedia.org/wiki?curid=1990242", "title": "Mar\u00eda F\u00e9lix", "text": "Conosciuta anche con l'appellativo di La Do\u00f1a, attribuitole dopo il suo ruolo nel film \"Do\u00f1a B\u00e1rbara\" (del 1943), assieme a Pedro Armend\u00e1riz e Dolores del R\u00edo \u00e8 stata una delle icone dell'et\u00e0 d'oro del cinema messicano; con quest'ultima e Silvia Pinal forma il trio delle attrici messicane pi\u00f9 famose nella storia del cinema.\nBiografia.\nMar\u00eda F\u00e9lix nacque ad \u00c1lamos, nello stato di Sonora, Messico. Esiste una disputa riguardo alla sua data di nascita: \u00e8 opinione, non unanime ma largamente diffusa (e condivisa da IMDb), che sia nata il giorno 8 aprile 1914, e che sia quindi morta il giorno del suo 88\u00ba compleanno (8 aprile 2002). Nondimeno il suo necrologio sul New York Times riportava come data di nascita il 4 maggio 1914, ma non ci sono prove concrete che possano supportare una delle tesi.\nSuo padre, Bernardo F\u00e9lix, discendeva dagli indios Yaqui. Sua madre, Josefina G\u00fcere\u00f1a, era di origine basca. La coppia ebbe 15 figli, 3 dei quali morirono presto.\nDal 1931 al 1938 fu sposata con Enrique \u00c1lvarez, padre del suo unico figlio, Enrique \u00c1lvarez F\u00e9lix (1934-1996). La coppia divorzi\u00f2 a causa dei tradimenti di lui e Mar\u00eda si trasfer\u00ec a Citt\u00e0 del Messico con il figlio; si racconta che lavor\u00f2 come segretaria di un chirurgo plastico che la esibiva per dimostrare la sua bravura. Una bugia bianca di cui lei non si vergognava dato che non danneggiava nessuno.\nDopo il debutto cinematografico si spos\u00f2 con il cantante Agust\u00edn Lara che compose in suo onore la canzone \"Mar\u00eda Bonita\". Il matrimonio, durato dal 1943 al 1947, fu difficile a causa della pressante attenzione della stampa nei confronti dell'attrice, la cui carriera all'epoca era in forte ascesa.\nIl terzo matrimonio fu con l'attore Jorge Negrete, dal 18 ottobre 1952 al 1953, anno della sua morte; Negrete era stato il suo primo partner sullo schermo e la lavorazione del film non era stata facile a causa del loro rapporto burrascoso, ma i loro caratteri erano nel frattempo cambiati.\nL'ultimo matrimonio fu celebrato nel 1956 con il banchiere francese Alex Berger, di cui rimase vedova nel 1974. In questo periodo continu\u00f2 a viaggiare tra Messico e Francia dove frequent\u00f2 personalit\u00e0 come Jean Cocteau. \nAlla fine degli anni cinquanta ridusse gli impegni lavorativi fino a decidere di abbandonare le scene per dedicarsi alla sua grande passione: i cavalli. I suoi destrieri allevati in Francia erano battezzati con nomi messicani e ottennero numerose vittorie.\nSi raccontano varie relazioni con diverse personalit\u00e0, come ad esempio con il pittore messicano Diego Rivera che, avendo perso la testa per lei, chiese il divorzio da Frida Kahlo (1949), mentre abbandon\u00f2 poco prima delle nozze l'attore argentino Carlos Thompson. Dopo la morte del quarto marito ebbe un legame con l'artista Antoine Tzapoff.\nNel 1996 suo figlio Enrique mor\u00ec a causa di un attacco cardiaco. Da allora anche le sue partecipazioni pubbliche cessarono fino alla morte, avvenuta nel 2002.\nCarriera.\nLa sua carriera cinematografica (47 film) inizi\u00f2 per caso, quando fu avvicinata per strada a Citt\u00e0 del Messico, dov'era in vacanza, dal regista Fernando Palacios, che le chiese se voleva fare del cinema. La sua risposta fa parte della leggenda: \u201cChi le dice che voglia entrare nel cinema? Se ne ho voglia, lo far\u00f2; ma quando lo vorr\u00f2 io, e sar\u00e0 attraverso la porta principale\u201d. La sua prima pellicola fu \"El Pe\u00f1\u00f3n de las Animas\" (1942), al fianco di Jorge Negrete, a quei tempi l'attore pi\u00f9 popolare in Messico. Da allora in poi tutti i suoi ruoli furono da protagonista. I produttori volevano anche cambiarle nome ma lei fece opposizione e acconsent\u00ec solo ad accorciarlo.\nIl suo film pi\u00f9 rappresentativo fu certamente \"Do\u00f1a B\u00e1rbara\" (1943) una superproduzione tratta da un famoso romanzo dello scrittore venezuelano R\u00f3mulo Gallegos (che pare ebbe a dichiarare che solo Maria Felix poteva essere la protagonista della sua storia). Interpret\u00f2 una dolce sposa che a seguito di una violenza decide di vendicarsi dei suoi aggressori dimostrando di saper prendere in mano la propria vita e portare a termine una difficile missione. Forse per la prima volta in Messico la donna dominava l'uomo con la forza. La pellicola fu un grande successo in tutta l'America Latina e da questo momento l'attrice venne soprannonimata \"la Do\u00f1a\". In questo film si vede la ciocca di capelli grigi che aveva ereditato dal padre e che veniva sempre nascosta nei film e nelle foto.\nLa sua bellezza e la sua vistosa personalit\u00e0 portarono la sua popolarit\u00e0 alle stelle. La sua immagine inquietante e piena di fascino emerse in film quali \"La mujer sin alma\" (1943) e \"La devoradora\" (1946), di Fernando de Fuentes, \"La diosa arrodillada\" (1947) di Roberto Gavald\u00f3n e \"Do\u00f1a Diabla\" (1948), di Tito Davison. Lei stessa andava arricchendo tale immagine che culmin\u00f2 nella collaborazione con il regista Emilio \"Indio\" Fern\u00e1ndez, con il quale complet\u00f2 la trilogia: \"Enamorada\"(1946), \"R\u00edo Escondido\" (1947) e \"Maclovia\" (1948). Nemmeno la sua avventura francese, \" French Cancan\" (1954) di Jean Renoir, fu celebrata quanto quei tre titoli dell'\u201cIndio\u201d Fern\u00e1ndez.\nEra il periodo d'oro per il cinema messicano, un paese che stava crescendo e si stava affermando nel mondo, tanto da partecipare a numerosi festival cinematografici ottenendo plauso e riconoscimenti dalla critica e dal pubblico.\nHollywood le offr\u00ec numerosi ruoli che lei sempre rifiut\u00f2 a causa dei troppi impegni e prefer\u00ec recitare in Europa. Lavor\u00f2 con Luis Bu\u00f1uel ne \"Los ambiciosos\" (1959), con Juan Antonio Bardem in \"Sonatas\" (1959), che ricreava i testi di Valle-Incl\u00e1n, con Rafael Gil in \"Alba di Sangue\" (1948), con l'argentino Luis Saslavsky ne \"La corona nera\" (1951), da un testo di Jean Cocteau che collabor\u00f2 alla sceneggiatura. Nel 1951 gir\u00f2 \"Messalina\" di Carmine Gallone, mentre in \"Incantesimo tragico (Oliva)\" (1951) di Mario Sequi ritrov\u00f2 come partner Rossano Brazzi per la seconda volta (dopo \"La corona nera\").\nI suoi lavori per\u00f2 iniziarono a non soddisfare la critica e anche il pubblico non sembrava essere pi\u00f9 interessato a lei quindi dirad\u00f2 le sue apparizioni. Fu presa in considerazione per molti progetti cinematografici ma a volte per caso, a volte per sua volont\u00e0 non vi prese parte, tra questi \"Senso\" di Luchino Visconti perch\u00e9 la legge italiana non permetteva alle attrici straniere di lavorare a pi\u00f9 di un film all'anno, \"Il circo e la sua grande avventura\" di Henry Hathaway perch\u00e9 non voleva apparire (o forse sfigurare) a fianco della giovane Claudia Cardinale nel ruolo di sua madre, \"La contessa scalza\" di Henry Hathaway perch\u00e9 aveva appena terminato di girare \"La bella Otero\" e non voleva tornare nei panni di una ballerina spagnola. Accett\u00f2 di tornare sul piccolo schermo solo nel 1970 per lavorare a \"La Constituci\u00f3n\" una telenovela storica.\nApparve in alcune trasmissioni televisive dove raccont\u00f2 la sua storia e i suoi film, interpretando sempre il personaggio della grande diva.\nNella musica, nella moda e nelle arti.\nAgust\u00edn Lara scrisse numerose canzoni per lei, oltre a \"Mar\u00eda Bonita\" (incisa anche da Pl\u00e1cido Domingo) vanno ricordate \"Aquel amor\" e \"Noche de ronda\". Il compositore Juan Gabriel scrisse per lei \"Mar\u00eda de Todas las Mar\u00edas\" e altre canzoni.\nMar\u00eda F\u00e9lix venne ritratta da molti artisti come Diego Rivera, Leonor Fini, Leonora Carrington, Stanislas Lepri e Antoine Tzapoff. \nCase di moda come Christian Dior e Balenciaga crearono per lei modelli esclusivi e stravaganti. Importante anche il rapporto con Cartier Paris, alla quale commission\u00f2 un bracciale a forma di serpente e che nel 2006 ispir\u00f2 una collezione chiamata \"The La Dona de Cartier watch\"."}
{"id": "1990251", "revid": "628767", "url": "https://it.wikipedia.org/wiki?curid=1990251", "title": "Capanna Piansecco", "text": "La capanna Piansecco \u00e8 un rifugio alpino situato sopra All'Acqua, nel comune di Bedretto, nel Canton Ticino, in val Bedretto, nelle Alpi Lepontine, a 1.982\u00a0m s.l.m.\nStoria.\nLa vecchia baracca militare del 1972 fu sostituita nel 1995 dalla capanna attuale.\nCaratteristiche.\nLa capanna \u00e8 disposta su due piani, con due refettori per un totale di 54 posti. Sono a disposizione piani di cottura sia a legna che a gas, completi di utensili di cucina. I servizi igienici e l'acqua corrente sono all'interno dell'edificio. Il riscaldamento \u00e8 a legna. L'illuminazione \u00e8 prodotta da pannelli solari. Vi sono 4 dormitori da 12 posti letto e uno da 6. Il piazzale esterno ha tavoli e fontana."}
{"id": "1990264", "revid": "287204", "url": "https://it.wikipedia.org/wiki?curid=1990264", "title": "Ghatkesar", "text": "Ghatkesar \u00e8 una suddivisione dell'India, classificata come \"census town\", di 17.200 abitanti, situata nel distretto di Rangareddy, nello stato federato dell'Andhra Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 17\u00b0 26' 58 N e 78\u00b0 41' 7 E e ha un'altitudine di 469 .\nSociet\u00e0.\nEvoluzione demografica.\nAl censimento del 2001 la popolazione di Ghatkesar assommava a 17.200 persone, delle quali 8.821 maschi e 8.379 femmine. I bambini di et\u00e0 inferiore o uguale ai sei anni assommavano a 2.249, dei quali 1.178 maschi e 1.071 femmine. Infine, coloro che erano in grado di saper almeno leggere e scrivere erano 11.711, dei quali 6.570 maschi e 5.141 femmine."}
{"id": "1990275", "revid": "116137739", "url": "https://it.wikipedia.org/wiki?curid=1990275", "title": "Il caso Silone", "text": "Il caso Silone \u00e8 un libro in forma di saggio e inchiesta storica di Giuseppe Tamburrano, (con appendice di Gianna Granati), pubblicato nel 2006 da Utet.\nSoggetto.\nL'autore torna a distanza di cinque anni dalla pubblicazione del suo Processo a Silone, sul caso dello scrittore abruzzese, accusato, ingiustamente a suo dire, di essere stato una spia al soldo della polizia politica fascista. La rivelazione, compiuta sulla base di ricerche d'archivio, da parte dei due ricercatori Dario Biocca e Mauro Canali, suscit\u00f2 enorme clamore e avvi\u00f2 un dibattito molto acceso.\nIl saggio analizza le motivazioni per cui molti giornali si sono accaniti contro Silone, sostenendo che forse il vero \"caso\" \u00e8 da ricercarsi proprio in questo interrogativo, piuttosto che sul fatto in s\u00e9, cercando di capire criticamente i motivi per cui i mass-media hanno confezionato le notizie in modo arbitrario formando cos\u00ec i giudizi del pubblico sulla vicenda."}
{"id": "1990280", "revid": "757396", "url": "https://it.wikipedia.org/wiki?curid=1990280", "title": "Pallacanestro Treviso 2008-2009", "text": "Questa voce raccoglie le informazioni riguardanti la Pallacanestro Treviso nelle competizioni ufficiali della stagione 2008-2009.\nStagione.\nLa stagione 2008-2009 della Pallacanestro Treviso sponsorizzata Benetton, \u00e8 la 25\u00aa nel massimo campionato italiano di pallacanestro, la Serie A.\nRoster.\n\"Aggiornato al 30 dicembre 2021.\""}
{"id": "1990281", "revid": "287204", "url": "https://it.wikipedia.org/wiki?curid=1990281", "title": "Erwan Nigon", "text": "Carriera.\nNel 1999 e 2000 ha partecipato al campionato Europeo Velocit\u00e0 della classe 125 ottenendo un 41\u00ba posto su una Honda nella prima occasione e un 22\u00ba su una Yamaha nella seconda.\nSempre senza cambiare classe si aggiudica il titolo nazionale francese nel 2001, e ha partecipato come wild card nel 2000 e nel 2001 al Gran Premio di Francia del motomondiale.\nNel 2002 passa a competere nella classe 250 e partecipa contemporaneamente al campionato europeo dove si classifica al 10\u00ba posto a bordo di una Honda e a 8 prove del motomondiale 2002, inizialmente sempre con una Honda ed in seguito con una Aprilia; corre la stagione completa nei due anni successivi a bordo anche di una Yamaha e ottenendo il suo miglior risultato nel 2003, con un 16\u00ba posto in classifica.\nIn seguito correr\u00e0 il campionato francese di Superbike, giungendo secondo nel 2008.\nNel 2009 partecipa al Gran Premio degli Stati Uniti nel campionato mondiale Superbike con una Yamaha YZF-R1 del team Yamaha France GMT 94 IPONE, senza realizzare punti.\nVince il titolo di campione Francese della categoria Superbike nel 2010, mentre la stagione successiva \u00e8 secondo.\nNel 2012 si sposta nel campionato tedesco Superbike con una BMW S1000 RR del team Alpha Technik - Van Zon, laureandosi campione con 258 punti, riuscendo a vincere 3 gare e ad ottenere in stagione anche 7 posizionamenti a podio, 1 pole position e 2 giri veloci."}
{"id": "1990284", "revid": "287204", "url": "https://it.wikipedia.org/wiki?curid=1990284", "title": "Gooty", "text": "Gooty \u00e8 una suddivisione dell'India, classificata come \"census town\", di 43.387 abitanti, situata nel distretto di Anantapur, nello stato federato dell'Andhra Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 15\u00b0 7' 0 N e 77\u00b0 37' 60 E e ha un'altitudine di 344 .\nSociet\u00e0.\nEvoluzione demografica.\nAl censimento del 2001 la popolazione di Gooty assommava a 43.387 persone, delle quali 21.973 maschi e 21.414 femmine. I bambini di et\u00e0 inferiore o uguale ai sei anni assommavano a 5.146, dei quali 2.575 maschi e 2.571 femmine. Infine, coloro che erano in grado di saper almeno leggere e scrivere erano 28.059, dei quali 16.278 maschi e 11.781 femmine."}
{"id": "1990285", "revid": "125604578", "url": "https://it.wikipedia.org/wiki?curid=1990285", "title": "Sistema tributario", "text": "Nella scienza delle finanze il sistema tributario (o fiscale) \u00e8 l'insieme delle norme di uno Stato che regolano i \"tributi\", intesi come entrate dello Stato e degli altri enti pubblici prelevate ai privati cittadini contribuenti in modo coattivo, nell'esercizio di pubblici poteri. \u00c8 regolamentato dal diritto tributario.\nDescrizione.\nI sistemi tributari comprendono una molteplicit\u00e0 di tributi il cui numero \u00e8 andato aumentando nel tempo, anche in relazione al diversificarsi delle funzioni ad essi attribuite. Infatti, alla funzione iniziale, di reperire le risorse finanziarie per il funzionamento degli apparati pubblici, si \u00e8 aggiunta nei tempi pi\u00f9 recenti una funzione redistributiva della ricchezza, volta cio\u00e8 a realizzare una distribuzione sociale della ricchezza diversa e pi\u00f9 equa di quella cui d\u00e0 luogo lo spontaneo operare delle forze di mercato.\nI tributi che compongono un sistema tributario sono tradizionalmente classificati in imposte, tasse e contributi.\nImposte.\nLe \"imposte\" sono tributi applicati alla generalit\u00e0 dei soggetti non in connessione a specifiche prestazioni o benefici ricevuti dallo stato o da altri enti pubblici ma, di norma, in base alla loro \"capacit\u00e0 contributiva\", di cui sono indici diretti il reddito e il patrimonio e indici indiretti i consumi e i trasferimenti. Le imposte si distinguono in dirette e indirette.\nLe imposte sono l'unico strumento per finanziare i servizi pubblici indivisibili, caratterizzati, cio\u00e8, dalla impossibilit\u00e0 di escludere determinati utenti dalla loro fruizione. In realt\u00e0 nei sistemi tributari moderni le imposte finanziano anche la maggior parte dei servizi divisibili.\nImposte dirette.\nSono \"imposte dirette\" quelle che colpiscono indici diretti della capacit\u00e0 contributiva, ossia il reddito e il patrimonio. Si distinguono in \"imposte reali\", se colpiscono il reddito o il patrimonio in quanto tali, e \"imposte personali\", se invece colpiscono il reddito o il patrimonio in quanto appartenenti ad una determinata persona, tenendo conto, quindi, delle sue condizioni personali (ad esempio, i carichi familiari).\nLe imposte reali, proprio perch\u00e9 non tengono conto delle condizioni personali del contribuente, sono pi\u00f9 inique ma, al contempo, di pi\u00f9 facile amministrazione rispetto a quelle personali. Questo spiega perch\u00e9 i sistemi tributari pi\u00f9 antichi si basassero su imposte reali che colpivano il tipo di reddito allora pi\u00f9 diffuso, quello agricolo. Spesso, per facilitare ulteriormente l'amministrazione, non veniva colpito il reddito agricolo effettivamente prodotto ma quello che si poteva presuntivamente trarre da un dato terreno, determinato attraverso il \"catasto\", rendendo cos\u00ec ancora pi\u00f9 iniquo il tributo.\n\u00c8 a partire dal XIX secolo, con il miglioramento delle tecniche di amministrazione e con l'affermarsi della funzione redistributiva dei sistemi tributari, che le imposte personali prima si affiancano a quelle reali, per correggerne l'iniquit\u00e0, e poi finiscono per sostituirle. Infatti, nei sistemi tributari pi\u00f9 evoluti una delle imposte pi\u00f9 importanti \u00e8 l\"'imposta personale sul reddito\".\nImposte indirette.\nSono \"imposte indirette\" quelle che colpiscono indici indiretti della capacit\u00e0 contributiva, ossia il consumo e i trasferimenti di ricchezza (ad esempio, la vendita di un bene).\nTasse.\nLe \"tasse\" sono tributi applicati quale controprestazione ai soggetti che richiedono specifiche prestazioni dallo stato o da altri enti pubblici.\nLa tasse possono essere utilizzate per il finanziamento dei soli servizi divisibili, nei quali \u00e8 possibile escludere singoli utenti dalla fruizione e, quindi, subordinare la stessa ad un pagamento. In realt\u00e0, come si \u00e8 accennato, nei sistemi tributari moderni anche la maggior parte dei servizi divisibili \u00e8 finanziata, in tutto o in parte, con imposte. Tale scelta deriva da considerazioni di equit\u00e0 e, in particolare, dalla volont\u00e0 di agevolare la fruizione dei servizi anche a chi non ha mezzi adeguati.\nContributi.\nI \"contributi\" sono tributi applicati a soggetti cui sono derivati particolari benefici dall'attivit\u00e0 dello stato o di altri enti pubblici, anche se non l'hanno richiesta (a differenza delle tasse)"}
{"id": "1990286", "revid": "171091", "url": "https://it.wikipedia.org/wiki?curid=1990286", "title": "Colle superiore delle Cime Bianche", "text": "Il Colle superiore delle Cime Bianche (\"Col septentrional des Cimes Blanches\" in francese) \u00e8 un valico alpino situato a 2.980,6\u00a0m. s.l.m.., che unisce la Valtournenche con la Val d'Ayas nella regione Valle d'Aosta.\nStoria.\nIl Colle ha avuto un'importanza storica per gli scambi commerciali che avvenivano tra la Valle d'Aosta ed il Canton Vallese. Si discute se i Walser nel XIII secolo siano arrivati nella valle del Lys tramite il Colle del Lys oppure attraverso la strada pi\u00f9 lunga, ma pi\u00f9 facile del Colle del Teodulo, Colle superiore delle Cime Bianche e Colle Bettaforca.\nDescrizione.\nDal punto di vista orografico il Colle separa il massiccio del Monte Rosa (a nord) dai contrafforti valdostani del Monte Rosa (a sud), culminanti nel Grand Tournalin.\nA sud del Colle superiore delle Cime Bianche si trova anche il \"Colle inferiore delle Cime Bianche\" (fr., \"Col m\u00e9ridional des Cimes Blanches\"), 2.894 m s.l.m. Il Colle superiore collega Ayas con la conca del Breuil; quello inferiore collega Ayas con Valtournenche.\nAccesso.\nIl Colle pu\u00f2 essere raggiunto sia dalla Valtournenche, seguendo le piste da sci, che dalla Val d'Ayas con un itinerario escursionistico. In questo caso la salita inizia dall'abitato di Saint-Jacques, 1.689\u00a0m. l'ultimo centro abitato e carrabile della Valle. Il sentiero si alza subito ripidamente per superare il primo contrafforte. Poi si sviluppa salendo il lungo vallone, superando diversi alpeggi (Ventina, Varda, Mase) e, rimontando successivi gradoni, perviene al \"Grand Lac\", un bacino naturale di origine glaciale ai piedi del Ghiacciaio di Ventina. Dal lago con un'ultima ripida salita si sbuca direttamente sul Colle. Il tempo complessivo di percorrenza di questo itinerario varia dalle 4 alle 4,30 ore. Il dislivello complessivo in salita \u00e8 di 1.293\u00a0m. Dal Colle si pu\u00f2 discendere in circa 15 minuti al Colle inferiore da dove si pu\u00f2 raggiungere la Gran Sometta (3.166\u00a0m), cima assai panoramica."}
{"id": "1990287", "revid": "26630", "url": "https://it.wikipedia.org/wiki?curid=1990287", "title": "Mandy (Barry Manilow)", "text": "Mandy \u00e8 un romantico brano pop del 1974, interpretato dal cantante statunitense Barry Manilow e inserita nell'album \"Barry Manilow II\" e in raccolte successive. Si tratta di una delle canzoni degli anni settanta pi\u00f9 riproposte dalle radio e TV americane.\nLa canzone \"riprese\" un brano del 1971, scritto dal cantante statunitense Scott English (che ne fu anche interprete) e dal britannico Richard Kent (autore delle musiche) e che portava il titolo di \"Brandy\", brano che aveva avuto un buon successo nel Regno Unito.\nIl singolo raggiunge la prima posizione nella Billboard Hot 100 e in Canada, e la sesta in Irlanda.\nTesto.\nIl testo parla di un uomo pentito di aver lasciato andare la propria donna, della quale rimpiange i baci e della quale soltanto ora si accorge di avere realmente bisogno. Osservando lo sguardo felice delle persone che gli passano davanti, si rende finalmente conto, anche se ormai tardi, di quanto fosse stato felice con la sua donna, di nome Mandy.\nCover.\nDella canzone sono state incise diverse cover: nel 1975, Patty Pravo la incide in italiano col titolo \"Rispondi\", nel suo LP \"Incontro\". Tra quelle pi\u00f9 recenti, si annovera la versione interpretata dal gruppo irlandese Westlife e inserita nel loro album \"Turnaround\" (2003), mentre nel 1994, Francesca Pettinelli ne ha eseguita una molto ritmata, inserita nell'album \"Dance with Francesca\". Da ricordare, inoltre, la versione strumentale del celebre pianista Richard Clayderman."}
{"id": "1990289", "revid": "3115", "url": "https://it.wikipedia.org/wiki?curid=1990289", "title": "Georg C. F. Greve", "text": " Tra le sue responsabilit\u00e0 c'\u00e8 la coordinazione tra gli affari Europei e Globali della FSF (Europa) e della loro pianificazione, supportando i rappresentanti locali, lavorando a questioni e progetti politici e legislativi e tentando di allargare la conoscenza del software libero attraverso mezzi giornalistici.\nTrascorre la maggior parte del suo tempo viaggiando e quando viaggia per tenere un discorso spesso rimane qualche giorno nel paese ospitante per incontrare i membri delle organizzazioni e le comunit\u00e0 all'insegna del software libero locali.\nGeorg Greve \u00e8 sposato.\nCarriera.\nGeorg Greve ha una laurea di Biofisica dell'Universit\u00e0 di Amburgo, oltre a oceanografia fisica e astronomia come settori secondari di studio. Ha scritto la sua tesi universitaria interdisciplinare sul campo della nanotecnologia.\nIl primo programma che Greve ha sviluppato \u00e8 stato all'et\u00e0 di 12 anni. La sua prima pubblicazione di un programma \u00e8 stata in una rivista professionale nel 1991, cosa che finanzi\u00f2 parzialmente i suoi studi quando ha fatto in modo che tale software controllasse i dati del sensore SQUID nel laboratorio di biomagnetologia all\"'University Medical Center Hamburg-Eppendorf\" ad Amburgo in Germania.\nNel 1993 ha scoperto il software libero, il Progetto GNU e Linux. Nel 1998, \u00e8 stato il divulgatore europeo per il progetto GNU ed ha iniziato a scrivere il \"Brave GNU World\", una colonna mensile che trattava di programmi liberi per computer parlando di interessanti progetti GNU. \u00c8 stato poi pubblicato in Internet in oltre 10 lingue e in riviste stampate in tutto il mondo incluse il Linux-Magazin tedesco. Il nome \"Brave GNU World\" \u00e8 un riferimento al romanzo di Aldous Huxley \"Brave New World\".\nAll'inizio del 2001, ha dato inizio alla Free Software Foundation Europe (FSFE o FSF Europe), la prima Free Software Foundation fuori dagli USA e, dal 2007, l'unica Free Software Foundation transnazionale. Greve \u00e8 stato invitato in qualit\u00e0 di esperto alla \"Commission on Intellectual Property Rights\" (\"Commissione riguardo ai Diritti d'Autore\") istituita dal Regno Unito per rappresentare il circolo di coordinamento della Societ\u00e0 Civile Tedesca durante la prima fase del \"World Summit on the Information Society (WSIS)\" delle Nazioni Unite (UN) come membro della delegazione del governo Tedesco. Ha anche diffuso assieme alla Societ\u00e0 Civile gruppi di lavoro a livello Europeo oltre a gruppi di lavoro a tema sui brevetti, sul copyright, su marchi (\"Patent, Copyright, Trademark\", PCT) e il software libero."}
{"id": "1990291", "revid": "6923", "url": "https://it.wikipedia.org/wiki?curid=1990291", "title": "Piaggio Carnaby", "text": "Il Piaggio Carnaby \u00e8 uno scooter a ruote alte prodotto dalla casa Piaggio di Pontedera dal 2007 al 2013.\nStoria.\nPi\u00f9 grande del Liberty ma di dimensioni pi\u00f9 contenute rispetto al Beverly, puntava su un'immagine notevolmente originale e fresca, con ricerca di materiali appaganti e finiture curate unitamente a prezzo concorrenziale.\nModello inedito per la casa motociclistica toscana ma non per il gruppo, essendo realizzato su base Sportcity, a marchio Aprilia, ha esordito nel 2007.\nL'impostazione \u00e8 solida e nel contempo la linea fluente non manca di aggressivit\u00e0.\nVeniva venduto nelle motorizzazioni \"LEADER\" 125\u00a0cm\u00b3, 200\u00a0cm\u00b3 e \"QUASAR\" 250\u00a0cm\u00b3 tutti Euro 3. Il Carnaby \u00e8 anche uscito in versione cruiser che si differenziava dagli altri esteticamente e per l'utilizzo del motore di casa Piaggio da 300\u00a0cm\u00b3 (278 centimetri cubici di cilindrata); \u00e8 stata questa l'ultima versione uscita di produzione nel 2013."}
{"id": "1990292", "revid": "24443", "url": "https://it.wikipedia.org/wiki?curid=1990292", "title": "Cime Bianche", "text": ""}
{"id": "1990297", "revid": "991694", "url": "https://it.wikipedia.org/wiki?curid=1990297", "title": "Olimpia Milano 1935-1936", "text": ""}
{"id": "1990300", "revid": "1568601", "url": "https://it.wikipedia.org/wiki?curid=1990300", "title": "Poggio San Leonardo", "text": "Poggio San Leonardo \u00e8 un piccolo promontorio di forma irregolare ed allungata, bagnato dalle acque del Mar Ligure, che chiude a nord il Golfo di Baratti e a sud la Spiaggia della Torraccia, proseguimento meridionale della pi\u00f9 lunga Spiaggia di Rimigliano, e l'ormeggio turistico del Porto dello Stellino. La sua ubicazione \u00e8 all'estremit\u00e0 settentrionale del territorio comunale di Piombino, il cui limite amministrativo con il comune di San Vincenzo \u00e8 segnato dal vicino canale dello Stellino.\nIl promontorio \u00e8 di modestissima altura, ma sufficiente a creare un tratto di costa rocciosa, con pendici ricoperte dalla tipica macchia mediterranea. La parte settentrionale costituisce \"Punta dello Stellino\", nei pressi della quale sorge l'imponente Villa del Barone, mentre nella parte meridionale del promontorio \u00e8 racchiusa Cala Pozzino. Sia la cala che le scogliere sono raggiungibili soltanto via mare presso la riva, essendo incluso il promontorio all'interno di una tenuta privata."}
{"id": "1990303", "revid": "991694", "url": "https://it.wikipedia.org/wiki?curid=1990303", "title": "Olimpia Milano 1936-1937", "text": ""}
{"id": "1990304", "revid": "991694", "url": "https://it.wikipedia.org/wiki?curid=1990304", "title": "Olimpia Milano 1937-1938", "text": ""}
{"id": "1990306", "revid": "991694", "url": "https://it.wikipedia.org/wiki?curid=1990306", "title": "Olimpia Milano 1938-1939", "text": ""}
{"id": "1990311", "revid": "287204", "url": "https://it.wikipedia.org/wiki?curid=1990311", "title": "Chariot (album)", "text": ""}
{"id": "1990313", "revid": "22475", "url": "https://it.wikipedia.org/wiki?curid=1990313", "title": "Enrico Castelli (cestista)", "text": "Carriera.\nHa esordito nella nazionale italiana di pallacanestro a Padova il 3 maggio 1936 nella vittoria per 30-17 sull'Austria. Ha poi giocato tre gare alle Olimpiadi 1936. In totale, ha segnato quattro punti in cinque gare con gli azzurri.\nHa vinto quattro scudetti consecutivi con la maglia della Borletti Milano: nel 1936, nel 1936-37, nel 1937-38 e nel 1938-39.\nFu anche commissario CONI per l'Alta Italia della Federazione Italiana Pallacanestro nel 1945, nel periodo in cui si susseguirono Guido Graziani e Decio Scuri ai vertici della federazione e in attesa della nomina di Aldo Mairano quale presidente a tutti gli effetti.\nRiposa al Rialzato A di Levante del Cimitero Monumentale di Milano, nella tomba 222"}
{"id": "1990314", "revid": "122315", "url": "https://it.wikipedia.org/wiki?curid=1990314", "title": "Callithricidae", "text": ""}
{"id": "1990316", "revid": "159341", "url": "https://it.wikipedia.org/wiki?curid=1990316", "title": "Gordio (citt\u00e0)", "text": "Gordio (in greco: \u0393\u03cc\u03c1\u03b4\u03b9\u03bf\u03bd, traslitterato: G\u00f3rdion; in turco: Gordiyon), l'odierna Yass\u0131h\u00fcy\u00fck, dalla seconda met\u00e0 dell'VIII secolo a.C. fino all'invasione dei Cimmeri, era l'antica capitale della Frigia. Si trova a circa 70-80\u00a0km a sud-ovest di Ankara, nelle immediate vicinanze del distretto di Polatl\u0131, nella provincia turca di Ankara, alla confluenza dei fiumi Sakarya e Porsuk gli ha dato una posizione strategica con il controllo su terreni fertili. \nA Gordio si svolse il famoso episodio del nodo, detto \"nodo gordiano\", reciso da Alessandro Magno con la spada. \nGordio si trova dove l'antica strada tra Lidia e Assiria / Babilonia attraversava il fiume Sangario. L'occupazione del sito \u00e8 attestata dalla prima et\u00e0 del bronzo (2.300 a.C. circa) ininterrottamente fino al IV secolo d.C. e di nuovo nel XIII e XIV secolo d.C. Il tumulo della cittadella a Gordio ha una dimensione di circa 13,5 ettari e alla sua altezza l'abitazione si estendeva oltre questo in un'area di circa 100 ettari. Gordio \u00e8 il sito tipo della civilt\u00e0 frigia e il suo livello di distruzione ben conservato di ca. 800 a.C. \u00e8 un fulcro cronologico della regione. La lunga tradizione dei tumuli nel sito \u00e8 un importante record di monumentalit\u00e0 d'\u00e9lite e pratica di sepoltura durante l'et\u00e0 del ferro.\nDalla met\u00e0 del III secolo a.C. la citt\u00e0 fu abitata dai Galati; abbandonata nel 189 a.C. per incursione romana, divenne da allora un villaggio di scarsa importanza.\nStoria dell'insediamento.\nNell'antichit\u00e0, il fiume Sakarya scorreva sul lato est del tumulo della cittadella, appena oltre il forte di K\u00fc\u00e7\u00fck H\u00f6y\u00fck. Il suo corso \u00e8 cambiato pi\u00f9 volte, spostandosi infine sul lato ovest del tumulo, dove si trova ora. Questo \u00e8 stato un cambiamento relativamente recente, molto probabilmente avvenuto durante il XIX secolo.\nEt\u00e0 del bronzo.\nGordio era abitato almeno dalla prima et\u00e0 del bronzo, ca. 2300 a.C. Entro la fine di questo periodo mostrava punti in comune nella ceramica con comunit\u00e0 fino all'estremo ovest della Troade e fino all'estremo oriente fino alla Cilicia.\nDurante la media et\u00e0 del bronzo, Gordio cadde sotto l'influenza degli Ittiti, con i sigilli amministrativi evidenti nel sito. Vi \u00e8 una vasta necropoli attestata sulla cresta nord-orientale, con sepolture dei periodi MH III-IV.\nGordio della tarda et\u00e0 del bronzo faceva parte dell'Impero Ittita e si trovava all'estremit\u00e0 occidentale del suo centro.\nPrima et\u00e0 del ferro.\nC'\u00e8 un cambiamento culturale a Gordio nella prima et\u00e0 del ferro, con nette differenze rispetto alla tarda et\u00e0 del bronzo per quanto riguarda l'architettura e la ceramica. I legami ceramici e linguistici con l'Europa sudorientale indicano un afflusso di migranti balcanici in questo momento, forse i Brigi.\nPrimo periodo frigio.\nCi furono diversi progetti di costruzione monumentali sulla cittadella durante il X e il IX secolo, il primo periodo frigio, risultando in un circuito di mura attorno al tumulo della cittadella con un ampio complesso di porte. La Porta della Cittadella Orientale forniva sia una maggiore difesa che una proiezione di potere; \u00e8 ancora conservato ad un'altezza di dieci metri, rendendolo l'esempio meglio conservato in Anatolia. Nello stesso periodo, ca. 850 aC, fu costruito il tumulo W, il primo esempio noto di sepoltura di un tumulo in Anatolia e un indicatore di rilievo d'\u00e9lite a Gordio. Oltre la Porta della Cittadella Est, una serie di edifici d'\u00e9lite occupavano il lato orientale del tumulo. Questi includevano diversi edifici a pianta M\u00e9garon e il grande complesso di edifici a terrazza interconnesso. I Megaron di Gordio probabilmente hanno svolto una funzione amministrativa, con il pi\u00f9 grande, Megaron 3, che forse serviva da sala delle udienze. I Megaron includono diversi pavimenti a mosaico di ciottoli con elaborati disegni geometrici, tra i primi esempi conosciuti del loro tipo, strappati dal sito e messi a dimora esternamente presso il locale Museo di Gordio. Il L'edificio a terrazza, un complesso di otto edifici interconnessi che si estendeva per oltre cento metri di lunghezza, era un luogo di molatura, cottura e tessitura, nonch\u00e9 deposito. I resti del primo periodo frigio furono preservati a causa di una conflagrazione sul lato orientale del tumulo della cittadella, probabilmente risalente a ca. 800 a.C. Questo livello di distruzione e la successiva ricostruzione del sito soprastante hanno preservato l'architettura e molti dei reperti del periodo frigio inferiore. Il primo periodo frigio nel sito \u00e8 quindi meglio compreso rispetto al medio frigio.\nLivello di distruzione frigio iniziale.\nCi sono ampie prove di un incendio diffuso nella parte orientale del tumulo della cittadella di Gordio, in un livello indicato dall'scavatore iniziale, Rodney S. Young, come livello di distruzione. Questo evento e la successiva deposizione di fino a cinque metri di argilla sopra il livello bruciato, sigillarono e preservarono molti edifici e centinaia di oggetti della prima fase della Frigia, fornendo una visione sorprendente del carattere del distretto elitario di una cittadella dell'et\u00e0 del ferro, unico nell'archeologia anatolica. In quanto tale, il livello di distruzione frigio antico fornisce materiale comparativo ben datato per altri siti nella regione e costituisce un punto fermo fondamentale nella cronologia dell'Anatolia centrale.\nGli archeologi in un primo momento hanno interpretato il livello di distruzione come i resti di un attacco dei Cimmeri, ca. 700 a.C., un evento a cui si rifer\u00ec molto pi\u00f9 tardi da Strabone e da Eusebio di Cesarea come risultato della morte del re Mida. I dati iniziali sul radiocarbonio analizzati da Young gettano qualche dubbio su questa interpretazione, ma la data del 700 a.C. fu ampiamente utilizzata. A partire dal 2000, \u00e8 iniziato un rinnovato programma di datazione al radiocarbonio, analisi dendrocronologica e un esame pi\u00f9 approfondito degli oggetti nel livello di distruzione. Tre fattori erano di particolare importanza: l'istituzione della data del tumulo MM a ca. 740 a.C. basato sulla dendrocronologia; il confronto degli oggetti livello di distruzione con quelli in Tumulo MM e altri assemblaggi datati indipendentemente nei tumuli di Gordio; e lo studio di famose ceramiche greche dell'VIII secolo in contesti post-Distruzione. Nel complesso, questa ricerca ha indicato che la data dell'incendio era circa cento anni prima di quanto si pensasse in precedenza, ca. 800 a.C.\nLa critica iniziale dell'analisi al radiocarbonio si concentr\u00f2 sulla pubblicazione preliminare di cinque campioni, ma fu successivamente confutata dalla pubblicazione di altri quindici campioni di breve durata, ciascuno la media di dozzine di semi di orzo, lenticchia e lino dal Livello di distruzione. Tutti questi indicavano un intervallo di ca. 840-795 a.C., molto probabilmente tra l'830/815 e l'810/800 a.C., e non erano in alcun modo compatibili con un ca. Data del 700 a.C., anche con aggiustamenti estremi dei valori anomali all'interno dei dati. Di conseguenza, l'incendio non \u00e8 pi\u00f9 associabile ad un'incursione cimmeriana ed era probabilmente di natura accidentale, senza indizi di un attacco militare. Una data di ca. L'800 a.C. per il livello di distruzione frigio precoce \u00e8 stato ampiamente accettato dagli studiosi che lavorano in tutta l'Anatolia centrale, con obiezioni espresse solo da O.W. Muscarella e D.J. Keenan.\nPeriodo frigio medio.\nIl livello di distruzione dell'800 a.C. segna il passaggio dal periodo frigio antico al frigio medio. Dopo l'incendio, gli abitanti di Gordio hanno completato un imponente programma di costruzione sul tumulo della cittadella che includeva la posa di fino a cinque metri di argilla per aumentare l'altezza del tumulo. La cittadella \u00e8 stata ricostruita su un piano in gran parte simile, un processo di monumentalit\u00e0 che ha richiesto un'immensa quantit\u00e0 di lavoro e pianificazione. Le fortificazioni di Gordio in questo momento si espansero per includere un paio di forti a nord ea sud del tumulo della cittadella collegati da un muro di cinta che racchiudeva un'area di oltre venticinque ettari, la Citt\u00e0 Bassa. Al di l\u00e0 della Citt\u00e0 Bassa, l'insediamento continu\u00f2 nella Citt\u00e0 Esterna, protetta da un ulteriore muro e da un fossato. L'insediamento si estendeva sulla cresta nord-orientale, dove una serie di case furono distrutte da un attacco di un nemico sconosciuto intorno al 700 a.C. Durante il periodo della Frigia media, Gordio raggiunse le sue dimensioni maggiori, abbracciando un'area di insediamento di circa cento ettari. In questo momento l'influenza politica della Frigia in Anatolia aument\u00f2 notevolmente. Durante il IX e l'VIII secolo aEV, la citt\u00e0 divenne la capitale di un regno che controllava gran parte dell'Asia Minore a ovest del fiume Halys. Nel corso del VI secolo a.C., il regno di Lidia, il vicino di Frigia a sud-ovest, inizi\u00f2 ad esercitare un'influenza all'interno dell'Anatolia, probabilmente a spese del controllo frigio. L'incursione di Ciro il Grande e dell'Impero achemenide in Anatolia, a partire dal 546 a.C., segn\u00f2 la fine di ogni controllo lidio e dell'autonomia frigia a Gordio.\nRe Mida.\nIl re pi\u00f9 famoso della Frigia era Mida, che regn\u00f2 durante il periodo della Frigia media a Gordio. Era probabilmente sul trono di Gordio da ca. 740 a.C., basato sul completamento del tumulo MM in quel periodo. Fonti assire contemporanee risalenti tra ca. 718 e 709 a.C. lo chiamano Mit-ta-a. Secondo lo storico greco Erodoto, il re Mida fu il primo straniero a fare un'offerta al santuario di Apollo a Delfi, dedicando il trono dal quale pronunci\u00f2 il giudizio. Durante il suo regno, secondo Strabone, i nomadi Cimmeri invasero l'Asia Minore e nel 710/709 a.C. Mida fu costretto a chiedere aiuto al re assiro Sargon II. Nel racconto di Strabone, il re Mida si suicid\u00f2 bevendo sangue di toro quando i Cimmeri invasero la citt\u00e0.\nTumuli.\nCi sono oltre un centinaio di tumuli nelle vicinanze di Gordio, databili fra il IX ed il VI secolo a.C. Il pi\u00f9 grande di questi tumuli funerari \u00e8 stato tradizionalmente associato a re, in particolare Tumulo MM. Ci sono due necropoli principali, la cresta nord-est e la cresta sud. Tumulo W a Gordio, risalente a ca. 850 aC, \u00e8 il primo noto nel sito e il primo conosciuto ovunque in Anatolia. I tumuli sono associati alle sepolture per inumazione a Gordio fino alla fine del VII secolo, quando inizi\u00f2 la cremazione nel sito. Le due tradizioni poi coesistevano fino al VI secolo a.C.\nTumulo MM.\nTumulo MM (dall'inglese \"Midas Mound\", tumulo di Mida), il Grande Tumulo, \u00e8 il pi\u00f9 grande tumulo funerario di Gordio, alto pi\u00f9 di cinquanta metri oggi, con un diametro di circa trecento metri. \u00c8 stato costruito ca. 740 a.C., e a quel tempo era il pi\u00f9 grande tumulo dell'Anatolia, superava solo ca. 200 anni dopo dal tumulo di Aliatte II in Lidia. Il tumulo MM \u00e8 stato scavato nel 1957 dal gruppo di Young, rivelando i resti dell'occupante reale, appoggiati su tessuti viola e dorati in una bara di tronchi aperta, circondata da una vasta gamma di magnifici oggetti. I corredi funerari comprendevano vasellame e vasi in bronzo contenenti residui organici, fibule in bronzo (antiche spille), cinture in cuoio con attacchi in bronzo, e una straordinaria collezione di mobili in legno intagliati e intarsiati, eccezionale per il suo stato di conservazione, attualmente esposti presso il Museo delle civilt\u00e0 anatoliche di Ankara. La cerimonia funebre del tumulo MM \u00e8 stata ricostruita e gli scienziati hanno stabilito che gli ospiti al banchetto mangiavano stufato di agnello o di capra e bevevano una bevanda fermentata mista. Ora generalmente considerata la tomba del padre di Mida, Gordio, fu probabilmente il primo progetto monumentale di Mida dopo la sua ascesa.\nPeriodo frigio tardo.\nDopo le campagne di Ciro il Grande in Anatolia nel 540 a.C., Gordio entr\u00f2 a far parte dell'Impero persiano achemenide. Esistono ampie prove dell'assedio persiano del 546 a.C. a Gordio, principalmente associato al forte di K\u00fc\u00e7\u00fck H\u00f6y\u00fck. Gli aggressori persiani costruirono una grande rampa d'assedio per assaltare la fortezza, ancora oggi visibile. Dopo la sua conquista, Gordion divenne parte della satrapia della Frigia ellespontica, che aveva Daskyleion sul Mar di Marmara, non Gordio, come sua capitale. Nonostante la sua retrocessione nello status, Gordio continu\u00f2 inizialmente a prosperare sotto gli Achemenidi, con sepolture a tumulo ed edifici monumentali mantenuti fino al VI secolo. Intorno al 500 a.C., una struttura semi-sotterranea, la Casa Dipinta, fu aggiunta sul lato est del tumulo della cittadella. Presentava un programma di affreschi murali che mostravano la processione delle donne. Forse \u00e8 associato all'attivit\u00e0 settaria, sebbene la natura di ci\u00f2 sia incerta.\nIl IV secolo a.C. a Gordio inizi\u00f2 con la combinazione di un terremoto e l'attacco del re spartano Agesilao. Il secolo successivo vide l'assenza di edifici monumentali sul tumulo della cittadella e, in effetti, la pietra di molte delle strutture precedenti fu utilizzata per edifici pi\u00f9 piccoli in altre parti del sito.\nPeriodo ellenistico.\nL'avvento di Alessandro nel 333 a.C. fece precipitare un grande cambiamento nel sito, con l'adorazione di divinit\u00e0 greche, iscrizioni in greco e ceramiche greche che sostituirono i loro predecessori frigi nel sito. La met\u00e0 del III secolo a.C. vide l'arrivo dei Galati, un popolo celtico che arriv\u00f2 per la prima volta in Anatolia come mercenari assoldati da Nicomede I di Bitinia. I Galati alla fine si stabilirono in Frigia, compreso a Gordio. L'insediamento di Gordio durante il periodo ellenistico mostra un carattere decisamente residenziale, con grandi case costruite sopra gli edifici pubblici sul tumulo della cittadella e nessuna prova di abitazioni nelle citt\u00e0 inferiori o esterne. Nel 189 a.C., il console romano Gneo Manlio Vulsone fece una campagna attraverso la Galazia, costringendo gli abitanti di Gordio ad abbandonare temporaneamente il sito. Gordio fu brevemente riabilitato ma abbandonato di nuovo durante il I secolo a.C..\nNodo Gordiano.\nSecondo l'antica tradizione, nel 333 a.C. Alessandro Magno tagli\u00f2 (o altrimenti sciolse) il nodo gordiano: questo intricato nodo univa il giogo al palo di un carro frigio che si trovava sull'acropoli della citt\u00e0. Il carro era associato a Mida o Gordio (o entrambi) ed era collegato all'ascesa al potere della dinastia. Una profezia locale aveva decretato che chiunque fosse riuscito a sciogliere il nodo era destinato a diventare il sovrano dell'Asia.\nPeriodo Romano.\nIl periodo romano a Gordio si estende dal I secolo d.C. fino al IV secolo, con una serie di occupazioni e abbandoni nella parte occidentale del tumulo della cittadella. La strada romana tra Ancyra e Pessinus passava per Gordio, che all'epoca poteva essere conosciuta come Vindia o Vinda. Gli edifici romani a Gordio erano orientati secondo direzioni cardinali e costruiti come parte di una deliberata rifondazione che includeva il livellamento della superficie della parte occidentale del tumulo. L'area del cimitero comune comprende sepolture romane dal II al IV secolo d.C.\nMedio Evo.\nLe prove per il periodo medievale a Gordio sono scarse ma suggeriscono l'abitazione durante il XIII e il XIV secolo d.C. con almeno alcune fortificazioni. Recenti scavi hanno rivelato fosse e forni ricoperti di calce sul lato occidentale del tumulo della cittadella, segnalando la preparazione e la conservazione del cibo.\nEra Moderna.\nGordio si trovava in prima linea nella battaglia del Sakarya del 1921, il punto di svolta della guerra greco-turca del 1919-1922. Il tumulo della cittadella e molti dei tumuli furono usati come posizioni difensive durante le tre settimane di combattimento. Il villaggio di Bebi, situato a ovest del tumulo della Cittadella, \u00e8 stato il principale sito di insediamento nell'area durante il XIX e il XX secolo, ma \u00e8 stato distrutto nel corso della battaglia. Il moderno villaggio di Yass\u0131h\u00f6y\u00fck \u00e8 stato fondato all'indomani della guerra d'indipendenza turca. Fa parte del distretto di Polatl\u0131.\nGli scavi.\nGli scavi della necropoli hanno portato alla luce numerosi tumuli di varia grandezza racchiudenti tombe di tipo frigio con \"dr\u00f2mos\" di accesso e camera sotterranea quadrata costruita in legno e coperta da massi e terra, collocabili tra il 725 e il 550 a.C. circa.\nDell'antica citt\u00e0 restano tracce delle mura con una porta monumentale e varie abitazioni (forse il palazzo reale) a \"m\u00e9garon\", protette da cortine di mura in mattoni crudi. Altre case pi\u00f9 tarde, con impianto di stile greco, sono decorate con affreschi.\nCronologia degli scavi.\nIl sito fu scavato da Gustav K\u00f6rte e Alfred K\u00f6rte nel 1900 e poi dal Museo di Archeologia e Antropologia dell'Universit\u00e0 della Pennsylvania, sotto la direzione di Rodney S. Young, tra il 1950 e il 1973. Gli scavi sono proseguiti nel sito sotto gli auspici del Museo dell'Universit\u00e0 della Pennsylvania con un team internazionale, diretto da Keith DeVries (1977-1987), G. Kenneth Sams e Mary M. Voigt (1988-2006), G. Kenneth Sams e C. Brian Rose (2006-2012) e C. Brian Rose (2012-oggi). I reperti di Gordio sono in mostra al Museo delle Civilt\u00e0 Anatoliche di Ankara, ai Musei Archeologici di Istanbul e al Museo di Gordio, situato nella stessa Yass\u0131h\u00f6y\u00fck.\nRicerche attuali.\nScavi.\nIl Progetto Gordio ha ricominciato gli scavi nel 2013, concentrandosi sulle fortificazioni meridionali e rivelando un nuovo approccio e una nuova porta d'accesso alla Cittadella Mound. Questa nuova Porta Sud \u00e8 stata originariamente costruita durante il IX secolo a.C., in larga misura contemporanea alla prima fase frigia della Porta della Cittadella Est. L'approccio della Porta Sud ha visto ulteriori modifiche con bastioni aggiunti nell'VIII e VI secolo, e la strada rialzata murata che conduceva alla porta raggiunse infine oltre 65 m di lunghezza, la pi\u00f9 lunga conosciuta per una porta della cittadella in Anatolia. Come altrove sul tumulo della cittadella, la fase frigia media della porta sud faceva uso di grandi blocchi policromi. Nel 2017 un leone di pietra scolpito \u00e8 stato scoperto all'ingresso della Porta Sud.\nConservazione architettonica.\nDal 2009, il progetto ha intrapreso un rinnovato programma di conservazione architettonica del Terrace Building Complex sul Cittadella Mound, il grande quartiere industriale che bruci\u00f2 nel livello di distruzione ca. 800 aC Dal 2014 al 2019, il team di conservazione dell'architettura ha concentrato i suoi sforzi sul ripristino del bastione sud della porta della cittadella orientale, colpito da un terremoto nel 1999. Questo progetto ha consolidato le pietre incrinate, le ha reinstallate nelle pareti del muro con supporti in acciaio inossidabile e il drenaggio del Bastione Sud attraverso il ripristino delle murature ammalorate e l'installazione di un nuovo sistema di sostegno delle coperture.\nTelerilevamento.\nDal 2007, un altro obiettivo primario del Progetto Gordio \u00e8 stata l'esplorazione delle fortificazioni difensive della citt\u00e0 oltre il tumulo della Cittadella attraverso il telerilevamento. L'uso della magnetometria, della tomografia a resistivit\u00e0 elettrica e del georadar hanno consentito una pi\u00f9 completa ricostruzione della rete di difesa e dei distretti urbani della citt\u00e0 durante l'et\u00e0 del ferro, fornendo prove di un sistema di fossati e mura che circondano la citt\u00e0 esterna al a ovest e confermando l'esistenza di un secondo forte a protezione della Citt\u00e0 Bassa a Ku\u015f Tepe a nord.\nPubblicazioni.\nI risultati degli scavi a Gordio sono oggetto di studio per un team internazionale di studiosi, con ricerche in corso su tutti i periodi della storia del sito.\nFonti antiche.\nGordio \u00e8 menzionata nelle seguenti fonti antiche: \"Elleniche\" di Senofonte 1.4.1; Elleniche di Ossirinco 21.6; \"Vita di Alessandro\" di Plutarco 18; \"Filippiche\" di Giustino, 11.7; \"Storie\" di Polibio 21.37.1; \"Storia di Roma\" di Tito Livio 38.18; \"Geografia\" di Strabone 12.5.3, 12.8.9; \"Storia naturale\" di Plinio il Vecchio 5.42; \"Anabasi di Alessandro\" di Arriano 1.29.1-2, 2.3.1; \"Suda\" omi 221; \"Ethnika di\" Stefano di Bisanzio G211.1."}
{"id": "1990321", "revid": "767487", "url": "https://it.wikipedia.org/wiki?curid=1990321", "title": "Un tentativo sentimentale", "text": "Un tentativo sentimentale \u00e8 un film del 1963 diretto da Massimo Franciosa e Pasquale Festa Campanile.\nGirata tra i quartieri romani di Vigna Clara e Parioli, la spiaggia di Sabaudia, l'aeroporto di Fiumicino per gli esterni e negli studi Titanus alla Circonvallazione Appia per gli interni, la pellicola diretta a quattro mani, sia per la tematica che per le ambientazioni e la recitazione degli attori, si avvicina alle problematiche espresse in quel periodo da Michelangelo Antonioni.\nIl film usc\u00ec in prima proiezione nazionale il 4 ottobre 1963.\nTrama.\nCarla e Dino, entrambi sposati e in crisi coniugale, si incontrano nella sala d'aspetto dell'Aeroporto di Fiumicino e passano il pomeriggio insieme nella casa di lui al mare, sulla duna costiera nei pressi del Circeo.\nNel momento di lasciarsi, decidono per i futuri appuntamenti, che se uno dei due decider\u00e0 di non presentarsi, la loro storia sar\u00e0 finita per sempre.\nNel frattempo Carla decide di lasciare il marito Giulio dopo 10 anni di matrimonio. Giulio non \u00e8 contento della decisione ma parte ugualmente per New York dove lo attende un nuovo impegno lavorativo. Intanto Dino non si presenta all'appuntamento successivo, ma i due amanti si rincontrano per caso e riprendono il loro rapporto.\nIn quello che sar\u00e0 il loro ultimo appuntamento nella casa al mare si presenta inattesa la moglie di Dino, Luciana, che in un drammatico finale inviter\u00e0 i due a scegliere una nuova vita mettendosi insieme; ma Dino non sar\u00e0 capace di prendere una decisione radicale, rimanendo in silenzio alle argomentazioni della moglie.\nA questo punto Carla, amareggiata e incredula, comprende che il loro rapporto non \u00e8 mai stato per Dino una cosa veramente importante, e decide pertanto di andare via per sempre.\nMusiche.\nParticolarmente indovinate e che sottolineano le atmosfere rarefatte e malinconiche del film. Sono composte, dirette ed eseguite da Piero Piccioni al pianoforte e organo, con Nunzio Rotondo alla tromba e Franco Chiari al vibrafono.\nIncassi.\nIncasso accertato sino a tutto il 30 giugno 1965 \u00a3 43.336.800"}
{"id": "1990322", "revid": "580", "url": "https://it.wikipedia.org/wiki?curid=1990322", "title": "Villa Spera", "text": "Villa Spera, chiamata successivamente Villa Giordano e pi\u00f9 recentemente Corte dei Leoni, \u00e8 una villa in stile liberty opera dell'architetto Adolfo Avena, situata a Napoli alla fine di via Tasso, all'uscita in piazza Santo Stefano, nel quartiere Vomero.\nDescrizione.\nCostruita nel 1922, come attesta una lapide in latino apposta dall'autore sulla facciata, \u00e8 contraddistinta, come altre ville del Vomero appartenenti al liberty napoletano, da un marcato eclettismo, che fonde lo stile liberty col neoromanico. Le sue decorazioni riprendono motivi medievali e pseudo-rinascimentali.\n\u00c8 un edificio a tre piani, irregolare ma bruscamente rettangolare, dotato di finestre ad arco con colonne e chiavi di volta prominenti su entrambi i lati, ed una facciata di mattoni rosso pallido, con numerosi mattoni sporgenti per conferirle un tenue effetto bugnato. Piazzati in vari punti, nella parte alta della facciata, sono scolpiti alcuni simboli esoterici. Due di questi sono collocati su entrambi i lati di una grande finestra. Essi sembrano essere versioni del caduceo alato, la bacchetta portata nella mitologia romana da Mercurio. Sono presenti anche le ali, ma sulla cima di ogni bacchetta c'\u00e8 una testa di cavallo o di drago stilizzata. Queste sono rivolte verso l'interno e si \"guardano\" l'un l'altra attraverso l'arco della finestra.\nLa sua posizione, al culmine della collina (circa 500 piedi al di sopra del livello del mare), al confine tra il Vomero e Posillipo, consente, sul lato anteriore, una veduta spettacolare sul Vesuvio e sul Golfo di Napoli, sebbene il lato posteriore, di fronte al quale in origine sorgeva solo Villa Rachele, sia stato oscurato, negli anni cinquanta del Novecento, dalla costruzione di un supermercato GS e numerosi palazzi moderni.\nIl tetto, in stile rinascimentale, pende delicatamente verso il basso su ogni lato dell'edificio. Essendo la villa stata costruita su un pendio, la parte della villa che si affaccia sul mare ottiene un effetto addizionale utilizzando lo spazio in pi\u00f9 disponibile attraverso il rapido cambio di altezza tra la parte frontale della propriet\u00e0 ed il retro: Avena sfrutt\u00f2 cos\u00ec il poco spazio e le preesistenze (l'edificio sorse su un antico casino rurale).\nNella maggior parte delle finestre c'\u00e8 vetro scuro e macchiato. Nella grande finestra centrale, l'artistico vetro colorato, opera del figlio di Adolfo Avena, Carlo, \u00e8 andato perso durante la guerra. Sul lato del mare, c'\u00e8 una notevole scala a spirale che avvolge l'intero edificio; si trova all'interno, ma di fronte al vetro e visibile dall'esterno. L'intera propriet\u00e0 \u00e8 protetta dalla strada grazie ad un alto recinto d'acciaio, fino ai primi anni 2000 coperto da edera, che rendeva impossibile osservarne l'interno. La placca di pietra posta dall'autore nella facciata porta la data 1922 in numeri romani, ma la pietra \u00e8 tanto consumata da sembrare molto pi\u00f9 vecchia. Sul lato di fronte al mare c'\u00e8 anche un balcone. L'effetto \u00e8 rinascimentale, come nella cosiddetta \"Casa di Giulietta\" a Verona (opera, non a caso, di Alberto Avena, fratello di Adolfo); ma nella villa vomerese risulta piuttosto inquietante.\nIl suo aspetto ha dato origine a numerose leggende, secondo le quali la villa sarebbe stregata ed abitata da fantasmi, tant'\u00e8 che \u00e8 stata utilizzata anche come set cinematografico, nel film \"Giallo napoletano\" di Sergio Corbucci, girato nel 1979, e ne \"La guerra di Mario\" di Antonio Capuano, del 2005. Attualmente \u00e8 impiegata per cerimonie e riunioni.\nLa villa fu anche sede del comando tedesco durante l'occupazione nazista."}
{"id": "1990323", "revid": "150571", "url": "https://it.wikipedia.org/wiki?curid=1990323", "title": "John Eckhardt Jr.", "text": ""}
{"id": "1990324", "revid": "37401", "url": "https://it.wikipedia.org/wiki?curid=1990324", "title": "Gordio", "text": ""}
{"id": "1990327", "revid": "36426", "url": "https://it.wikipedia.org/wiki?curid=1990327", "title": "Clan Mallardo", "text": "Il clan Mallardo \u00e8 un sodalizio camorristico, operante nel territorio del comune di Giugliano in Campania, a nord della citt\u00e0 di Napoli.\nL'organizzazione venne creata da Francesco Mallardo, a cavallo tra gli anni settanta e ottanta del XX secolo.\nStoria.\nIl clan nasce nella seconda met\u00e0 degli anni '70 ad opera di Francesco Mallardo, meglio noto come \"Ciccio 'e Carlantonio\", affiancato dal fratello Giuseppe e dal cugino Feliciano. Francesco e Giuseppe sono figli di Domenico, alias \"Mim\u00ec 'e Carlantonio\", contrabbandiere di sigarette, ucciso il 2 agosto 1967 per ordine di Alfredo Maisto, l'allora boss di Giuliano di Campania.\nDopo la morte per ictus di Maisto, scoppia una faida tra i Mallardo, desiderosi di vendicare il padre, e il clan Maisto, retto dopo la morte del boss dai suoi figli Luigi, Antonio ed Enrico. Ad avere la meglio saranno i Mallardo, che uccidono prima Luigi (nel 1979), poi Antonio (nel 1987) e infine Enrico (nel 1992).\nI Mallardo sono inoltre uno dei clan che costituirono la \"Nuova Famiglia\", nata con l'obiettivo di porre fine allo strapotere di Raffaele Cutolo e della sua Nuova Camorra Organizzata. L'ascesa al potere di questo clan \u00e8 legato indissolubilmente a quella dei clan Licciardi e Contini, grazie al patto stretto tra i tre rispettivi boss e battezzato col nome di \"Alleanza di Secondigliano\". I tre boss, Francesco Mallardo, Gennaro Licciardi e Eduardo Contini, sono peraltro anche cognati avendo sposato tre sorelle Aieta (la quarta andata in sposa al luogotenente di Contini, Patrizio Bosti).\nSuccessivamente il clan si \u00e8 riorganizzato sul territorio, mantenendo il controllo delle attivit\u00e0 estorsive e dei traffici di droghe. Ha inoltre consolidato i rapporti con i clan Licciardi di Secondigliano (Napoli) e Bidognetti di Casal di Principe (Caserta). Il 6 giugno 2012 i ROS dei Carabinieri eseguono 47 le ordinanze di custodia cautelare con arresti nelle province di Napoli e Caserta; le accuse per gli indagati vanno dall'associazione di tipo mafioso all'estorsione, alla detenzione di armi da guerra.\nI capi storici, i fratelli Giuseppe e Francesco Mallardo, sono attualmente all'ergastolo. Il boss Francesco Mallardo, prima di finire agli arresti, era elencato nella lista dei trenta latitanti pi\u00f9 pericolosi d'Italia.\nIl 27 maggio 2015, \u00e8 deceduto nel carcere de L'Aquila, Feliciano Mallardo, cugino dei capi clan Francesco e Giuseppe. Feliciano, che aveva preso le redini del sodalizio dopo che i cugini erano finiti in manette, era anch'egli stato arrestato nel maggio del 2011, nell\u2019ambito di un blitz della Guardia di Finanza con l'accusa di associazione per delinquere di stampo mafioso, fu rinchiuso in carcere al regime del 41bis. \nIl 29 aprile 2020, le forze dell\u2019ordine hanno eseguito un sequestro per 50 milioni di euro a carico di Carmine Maisto, ritenuto legato al clan. Il provvedimento riguarda complessivamente 112 immobili, 15 societ\u00e0, numerosi conti correnti, 4 automobili di lusso, 2 scuderie ippiche, orologi di pregio ed altri beni di valore rilevante. Secondo gli inquirenti, Maisto \u00e8 considerato alla stregua di un tesoriere dei Mallardo."}
{"id": "1990328", "revid": "71433", "url": "https://it.wikipedia.org/wiki?curid=1990328", "title": "Pride &amp; Glory (film)", "text": ""}
{"id": "1990329", "revid": "767487", "url": "https://it.wikipedia.org/wiki?curid=1990329", "title": "Rilo Kiley", "text": "I Rilo Kiley sono un gruppo musicale indie rock formatosi a Los Angeles nel 1998.\nStoria del gruppo.\nIl gruppo, guidato e fondato da Jenny Lewis e Blake Sennet, ha firmato il suo primo contratto con la Barsuk Records, che ha pubblicato l'album d'esordio \"Take-Offs and Landings\" nel 2001. Successivamente \u00e8 passato alla Saddle Creek Records, che ha diffuso \"The Execution of All Things\" nel 2002. Nel 2004 \u00e8 stato pubblicato \"More Adventurous\", firmato dalla Brute/Beautie e distribuito dalla Warner Bros. Records.\nNegli anni successivi la band si esibisce dal vivo con The Postal Service, Bright Eyes e Coldplay.\nNell'agosto 2007 viene pubblicato \"Under the Blacklight\", anticipato dal singolo \"The Moneymaker\". Nel settembre dello stesso anno viene intrapreso un tour a cui prendono parte Orenda Fink (Azure Ray) e Kristin Gundred (Grand Ole Party).\nDopo alcuni anni di silenzio, nel 2010 Jason dichiara che non vi \u00e8 alcun progetto relativamente ad un nuovo disco nell'immediato.\nNel febbraio 2013 viene annunciata la pubblicazione di una raccolta di rarit\u00e0 e inediti dal titolo \"Rkives\", in commercio dall'aprile seguente."}
{"id": "1990330", "revid": "287204", "url": "https://it.wikipedia.org/wiki?curid=1990330", "title": "Gudur", "text": "Gudur \u00e8 una suddivisione dell'India, classificata come \"municipality\", di 69.303 abitanti, situata nel distretto di Nellore, nello stato federato dell'Andhra Pradesh. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 14\u00b0 08' 46 N e 79\u00b0 50' 44 E.\nSociet\u00e0.\nEvoluzione demografica.\nAl censimento del 2001 la popolazione di Gudur assommava a 69.303 persone, delle quali 34.499 maschi e 34.804 femmine. I bambini di et\u00e0 inferiore o uguale ai sei anni assommavano a 7.340, dei quali 3.752 maschi e 3.588 femmine. Infine, coloro che erano in grado di saper almeno leggere e scrivere erano 48.135, dei quali 26.208 maschi e 21.927 femmine."}
{"id": "1990334", "revid": "287204", "url": "https://it.wikipedia.org/wiki?curid=1990334", "title": "Guntakal", "text": "Guntakal \u00e8 una suddivisione dell'India, classificata come \"municipality\", di 117.403 abitanti, situata nel distretto di Anantapur, nello stato federato dell'Andhra Pradesh. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 15\u00b0 10' 0 N e 77\u00b0 22' 60 E e ha un'altitudine di 431 .\nSociet\u00e0.\nEvoluzione demografica.\nAl censimento del 2001 la popolazione di Guntakal assommava a 117.403 persone, delle quali 59.364 maschi e 58.039 femmine. I bambini di et\u00e0 inferiore o uguale ai sei anni assommavano a 12.393, dei quali 6.206 maschi e 6.187 femmine. Infine, coloro che erano in grado di saper almeno leggere e scrivere erano 75.908, dei quali 43.984 maschi e 31.924 femmine."}
{"id": "1990337", "revid": "287204", "url": "https://it.wikipedia.org/wiki?curid=1990337", "title": "Stanisic", "text": ""}
{"id": "1990342", "revid": "287204", "url": "https://it.wikipedia.org/wiki?curid=1990342", "title": "Hindupur", "text": "Hindupur \u00e8 una suddivisione dell'India, classificata come \"municipality\", di 125.056 abitanti, situata nel distretto di Anantapur, nello stato federato dell'Andhra Pradesh. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 13\u00b0 49' 44 N e 77\u00b0 29' 36 E e ha un'altitudine di 620 .\nSociet\u00e0.\nEvoluzione demografica.\nAl censimento del 2001 la popolazione di Hindupur assommava a 125.056 persone, delle quali 64.159 maschi e 60.897 femmine. I bambini di et\u00e0 inferiore o uguale ai sei anni assommavano a 16.026, dei quali 8.175 maschi e 7.851 femmine. Infine, coloro che erano in grado di saper almeno leggere e scrivere erano 77.525, dei quali 44.001 maschi e 33.524 femmine."}
{"id": "1990345", "revid": "1305772", "url": "https://it.wikipedia.org/wiki?curid=1990345", "title": "Stani\u0161i\u0107", "text": "Stani\u0161i\u0107 si pu\u00f2 riferire a:"}
{"id": "1990348", "revid": "21880", "url": "https://it.wikipedia.org/wiki?curid=1990348", "title": "Pygathrix avunculus", "text": ""}
{"id": "1990349", "revid": "1745361", "url": "https://it.wikipedia.org/wiki?curid=1990349", "title": "Galeazzo Dondi", "text": "Ha esordito con la maglia della nazionale italiana di pallacanestro a Padova il 3 maggio 1936 nella vittoria per 30-17 sull'Austria. Ha poi giocato alle Olimpiadi 1936. In totale, ha segnato ventuno punti in quattordici gare con gli azzurri.\nHa vinto due scudetti consecutivi con la maglia della Virtus Bologna: nel 1945-46 e nel 1946-47. Durante la stagione successiva, fu capoallenatore dei bolognesi.\nLaureato in medicina, prima medico condotto e poi dentista, nel 1946 chiude la carriera per dedicarsi alla professione. Rimarr\u00e0 comunque nei quadri dirigenziali della Virtus per tutti gli anni cinquanta e sessanta, ricoprendo dal 1961 al 1966 la carica di presidente.\nLa sua scomparsa, avvenuta nell'ottobre 2004, \u00e8 stata ricordata con un minuto di silenzio prima della partita di Legadue tra Virtus Bologna e Basket Trapani del 25 ottobre 2004.\n\u00c8 discendente di un'antica famiglia attestata nell'area padovana a partire dal Trecento, i Dondi dall'Orologio."}
{"id": "1990352", "revid": "156341", "url": "https://it.wikipedia.org/wiki?curid=1990352", "title": "Galeazzo Dondi Dall'Orologio", "text": ""}
{"id": "1990356", "revid": "1305772", "url": "https://it.wikipedia.org/wiki?curid=1990356", "title": "Grundy", "text": ""}
{"id": "1990357", "revid": "767487", "url": "https://it.wikipedia.org/wiki?curid=1990357", "title": "Locomotiva FS 482", "text": "Le locomotive gruppo 482 erano locomotive a vapore con tender costruite in Austria per il servizio sulle linee acclivi del Brennero e in Val Pusteria che le Ferrovie dello Stato acquisirono come \"bottino di guerra\" dopo il 1918.\nStoria.\nAlla fine della prima guerra mondiale vennero a trovarsi nel territorio nazionale diversi tipi di locomotive ferroviarie di costruzione tedesca e austriaca sia come risarcimento danni che come bottino di guerra rimaste soprattutto sulle linee divenute italiane in conseguenza del nuovo confine. Tra queste \u00e8 il gruppo di 10 locomotive appartenenti al gruppo austriaco SB 580 fatte costruire a partire dal 1912 dalla S\u00fcdbahn per le linee della Val Pusteria, del Brennero e del Semmering e in parte rimaste in Italia dopo l'armistizio del 1918 entro i nuovi confini; vennero successivamente reimmatricolate nel parco rotabili delle Ferrovie dello Stato assumendo la classificazione di \"Gruppo 482.001-010\". Dopo il 1923 vennero affiancate e rimpiazzate al Brennero dalle 18 nuove locomotive del gruppo 480 dello stesso rodiggio \"1'E\".. Una delle locomotive, la 482.009, venne consegnata nuova di fabbrica nel 1920.\nDopo la seconda guerra mondiale due macchine, la 482.003 e la 482.004, rimasero in mano jugoslava ricevendo il numero di gruppo JDZ 07.104-105 per essere reimmatricolate poi come 145.004-005.\nCaratteristiche.\nLa locomotiva del gruppo 482 era una macchina di rodiggio 1-5-0, a vapore surriscaldato, a 2 cilindri e semplice espansione.\nIl suo peso in servizio era di 81,1\u00a0t, la velocit\u00e0 massima 70\u00a0km/ora. Era in grado di trainare treni di 310\u00a0t sulle rampe del Brennero spesso alla testa di treni espressi."}
{"id": "1990364", "revid": "246027", "url": "https://it.wikipedia.org/wiki?curid=1990364", "title": "I Borghi pi\u00f9 belli d'Italia", "text": ""}
{"id": "1990370", "revid": "287204", "url": "https://it.wikipedia.org/wiki?curid=1990370", "title": "Ichchapuram", "text": "Ichchapuram \u00e8 una suddivisione dell'India, classificata come \"municipality\", di 32.650 abitanti, situata nel distretto di Srikakulam, nello stato federato dell'Andhra Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 19\u00b0 7' 0 N e 84\u00b0 42' 0 E e ha un'altitudine di 6 .\nSociet\u00e0.\nEvoluzione demografica.\nAl censimento del 2001 la popolazione di Ichchapuram assommava a 32.650 persone, delle quali 15.796 maschi e 16.854 femmine. I bambini di et\u00e0 inferiore o uguale ai sei anni assommavano a 4.296, dei quali 2.174 maschi e 2.122 femmine. Infine, coloro che erano in grado di saper almeno leggere e scrivere erano 17.463, dei quali 10.081 maschi e 7.382 femmine."}
{"id": "1990372", "revid": "109975437", "url": "https://it.wikipedia.org/wiki?curid=1990372", "title": "\u00c9lisabeth Jacquet de La Guerre", "text": "Biografia.\nFiglia di Claude (II), clavicembalista e organista presso la chiesa di Saint-Louis-en-l'\u00cele a Parigi, imparentata con la famiglia Daquin, \u00c9lisabeth Jacquet nel 1673 venne presentata dal padre alla corte di Versailles e incant\u00f2 il sovrano Luigi XIV con le sue precoci doti di cantante e clavicembalista.\nCrebbe presso la corte del Re Sole e la sua educazione fu curata da Madame de Montespan, favorita del re. Ci\u00f2 le diede accesso a vari privilegi professionali negati ad altri musicisti: essa acquis\u00ec una profonda cultura, eccezionale per una donna di quell'epoca, godette degli insegnamenti dei pi\u00f9 celebri musicisti della corte e ricevette un'educazione sociale di alto livello.\nLe sue prime composizioni, perdute, risalgono al 1680, ma sappiamo di una \"pastorale\" eseguita nel 1685 negli appartamenti del Delfino, di fronte al re, che la apprezz\u00f2 molto e ne chiese pi\u00f9 volte la replica nei giorni successivi. Il sovrano continu\u00f2 ad incoraggiare la sua carriera e le consent\u00ec di dedicargli le sue pubblicazioni.\nLasci\u00f2 la corte nel 1680 e nel 1684 spos\u00f2 il valente organista e clavicembalista Marin de La Guerre. In questo stesso anno si stabil\u00ec sull'\u00cele-Saint-Louis. \u00c8 del 1687 la prima pubblicazione della musicista: il primo libro di \"Pi\u00e8ces de clavecin\", contenente quattro suites per il clavicembalo. Per celebrare la conquista di Mons, nel 1691 compose il balletto \"Les Jeux de l'honneur de la victoire\", mentre tre anni dopo mise in scena la trag\u00e9die-lyrique \"C\u00e9phale et Procris\" presso l\"'Acad\u00e9mie Royale\", su libretto del Duca di Vancy, segretario del Duca di Noailles e professore a Saint-Cyr. Questo lavoro di notevole impegno consolid\u00f2 la sua reputazione. L'opera venne ripresa nel 1698 a Strasburgo e probabilmente vi assistette anche S\u00e9bastien de Brossard. Costui era un profondo conoscitore e sostenitore della musica italiana e la Jacquet, che stava sperimentando la forma sonata, di derivazione italiana, ancora sconosciuta all'ambiente musicale francese dell'epoca, nel 1695 gli invi\u00f2 quattro sonate in trio e due sonate per violino e basso continuo, ancora inedite, che il Brossard mostr\u00f2 di apprezzare molto.\nTrovatasi sola, dopo che nel giro di poco tempo erano morti l'unico figlio, il padre ed il marito, a partire dal 1704 intensific\u00f2 il suo impegno nell'ambito musicale. Oltre a continuare la sua frequentazione della corte, presso il proprio domicilio dava concerti semi-privati in cui si riunivano e si esibivano alcuni tra i musicisti pi\u00f9 in vista dell'epoca. Essa acquist\u00f2 una grande notoriet\u00e0 sia come virtuosa che come insegnante di clavicembalo.\nNel 1707 apparve una seconda raccolta di \"Pi\u00e8ces de clavecin\" raggruppati in due suites che, secondo le indicazioni dell'autrice, possono anche essere eseguiti sul violino - sottinteso: con aggiunta del basso continuo - ed inoltre furono pubblicate 6 sonate per violino e clavicembalo (basso continuo).\nNel 1708 e nel 1711 furono pubblicate due serie di \"Cantates fran\u00e7aises sur des sujets tir\u00e9s de l'\u00e9criture\" (Cantate in francese su soggetti presi dalle sacre scritture). Si tratta di cantate non liturgiche, dove le storie sacre vengono \"messe in azione\", attraverso il testo poetico di Antoine Houdar de la Motte: una forma gi\u00e0 utilizzata con successo in Italia ma totalmente inedita nell'ambiente francese. Come tutte le pubblicazioni precedenti, anche queste sono dedicate al re. \nTuttavia, il I settembre 1715 mor\u00ec il Luigi XIV, il grande protettore di \u00c9lisabeth, e da questo momento abbiamo notizie sempre pi\u00f9 scarse di lei. \nSempre nel 1715 appare una raccolta comprendente tre cantate profane con strumenti, dedicate a Massimiliano II Emanuele, principe Elettore di Baviera, grande amante della musica e dilettante di viola da gamba, che visse a Parigi dal 1709 al 1715 . Oltre a queste cantate, ella compose alcune arie pubblicate dall'editore Ballard nei \"Recueils d'airs s\u00e9rieux et \u00e0 boire de diff\u00e9rents auteurs\".\nMor\u00ec il 27 giugno 1729 a Parigi.\n\u00c9lisabeth, nonostante abbia sempre perseguito la carriera di musicista indipendente, ebbe senza interruzioni il sostegno e l'ammirazione del re Luigi XIV. Nella cerchia di donne intellettuali che marc\u00f2 la corte del Re Sole, tra cui le letterate Madame de Scud\u00e9ry, Madame de La Fayette o Madame de S\u00e9vign\u00e9, essa era la sola compositrice. Godette di una grande notoriet\u00e0 in Francia ed in tutta Europa come virtuosa del clavicembalo e compositrice per tutto il XVIII secolo, mentre il suo nome cadde nell'oblio nel XIX."}
{"id": "1990373", "revid": "3115", "url": "https://it.wikipedia.org/wiki?curid=1990373", "title": "Castello di Montegufoni", "text": "Il Castello di Montegufoni \u00e8 situato a Montegufoni, una frazione del comune di Montespertoli a 20\u00a0km a sud di Firenze.\nMontegufoni si erge sulla vecchia via Volterrana, la strada che congiunge Firenze con Volterra, arteria di comunicazione che a seguito della definitiva sottomissione di Volterra da parte di Firenze (1472) assunse un'importanza strategica per il commercio relativo alle risorse minerarie e al sale. Originariamente il castello appartenne alla famiglia degli Ormanni, una famiglia citata da Dante Alighieri nella \"Divina Commedia\".\nStoria.\nNel 1135 i Fiorentini attaccarono per la prima volta il castello tentando di raderlo al suolo. L'edificio fu lasciato in rovina fino al XIII secolo,quando divenne propriet\u00e0 della famiglia Acciaioli, nella persona di Gugliarello Acciaioli. I suoi discendenti si arricchirono enormemente grazie alla banca di loro propriet\u00e0 e verso la fine del XIII secolo, Montegufoni si era ormai trasformato in un complesso composto dal palazzo centrale e da sette edifici di dimensioni minori, circondati da mura di cinta: le cosiddette \"sette vecchie ville del castello ancestrale di Montegufoni\", citate in un'iscrizione del castello.\nNel 1310 qui nacque, in una sala del castello successivamente trasformata in cappella, Niccol\u00f2 Acciaiuoli, che divent\u00f2 in seguito Gran Siniscalco del Regno di Napoli ed un caro amico di Boccaccio e di Petrarca. Nel 1348, il re di Napoli Luigi di Taranto, allontanato dal suo regno in seguito al conflitto con il Re d'Ungheria, si rifugi\u00f2 con il suo primo ministro a Montegufoni. Egli aveva l'abitudine di banchettare con il vescovo Angelo Acciaiuoli nella sala dei Banchetti (sala oggi chiamata \"il Teatro\"), che d\u00e0 sulla parte del castello oggi chiamata \"Cortile dei Duchi\".\nNel 1386 da Donato Acciaioli, personaggio che possedeva i titoli di Duca di Atene, Senatore di Roma e Gonfaloniere della Repubblica di Firenze, venne costruita la torre che ancora oggi sovrasta il castello. Nel 1396 Donato venne bandito da Firenze, ma i suoi beni (compreso Montegufoni) furono salvati dalla confisca dal fratello cardinale. I tre figli di Donato risiederono alla Corte di Atene fino a che uno di loro, Agnolo di Jacopo, torn\u00f2 a Montegufoni con il figlio (il duca Francesco) ed il cugino (\u00e8 in quell'epoca che probabilmente nacque l'appellativo \"Corte dei duchi\").\nNel 1546 un altro Donato restaur\u00f2 la torre sul modello della Torre di Arnolfo del Palazzo Vecchio di Firenze e costru\u00ec la sala d'armi (sala chiamata oggi \"Galleria\") e in questo periodo Montegufoni divenne il punto di ritrovo di numerosi artisti fiorentini. Nel 1612 Cosimo II de' Medici fu invitato a Montegufoni. Verso il 1650 Donato, con sua moglie Anna Maria Altoviti, restaur\u00f2 tutto il castello, dandogli l'aspetto che tuttora mantiene, collegando i sette edifici fino allora distinti. Il castello continu\u00f2 ad essere uno dei pi\u00f9 celebri ritrovi dell'alta societ\u00e0 fiorentina per tutto il XVII secolo e anche durante il XVIII, fino al declino economico della famiglia Acciaioli, che lo vendette alla famiglia Baracchi.\nNel 1909 Sir George Sitwell, un eccentrico inglese, s'innamor\u00f2 della splendida struttura di Montegufoni e decise di comperarla a nome di suo figlio Sir Osbert Sitwell. Dopo esserne divenuto proprietario, Sitwell inizi\u00f2 ad arricchire e abbellire il castello. Nel 1922 chiam\u00f2 a decorare il castello Gino Severini, che realizz\u00f2 una serie di maschere e arlecchini in una camera.\nDurante la seconda guerra mondiale, per evitare che venissero trafugate o danneggiate, furono nascoste a Montegufoni, come in molti altri luoghi sparsi per la campagna toscana, opere d'arte come l\"'Adorazione dei Magi\", di Domenico Ghirlandaio, la \"Primavera\", di Sandro Botticelli e la \"Madonna di Ognissanti\", di Giotto, questo grazie al lavoro di persone come Giovanni Poggi, funzionario delle Belle arti e direttore degli Uffizi e Cesare Fasola, ma anche di semplici cittadini.\nI baroni Sitwell hanno fatto del castello un importante centro culturale invitandovi artisti soprattutto americani e inglesi. Nel 1966, Sir Osbert, diventato un autore britannico celebre, si stabil\u00ec definitivamente al castello. Colpito dalla malattia di Parkinson vi mor\u00ec nel 1969. Nel 1972 Reresby Sitwell vendette il castello a Sergio Posarelli, che inizi\u00f2 a restaurarlo per fare del castello di Montegufoni un lussuoso luogo di vacanza. Dopo la morte del signor Posarelli, avvenuta nel 2013, il castello \u00e8 passato ai suoi tre figli: Cosimo, Guido e Lisa Posarelli.\nIl castello di Montegufoni \u00e8 tutt'ora un'ambita meta turistica essendo uno dei residance pi\u00f9 belli della Toscana.\nIl castello oggi.\nIl castello, come molti luoghi in Toscana, \u00e8 stato trasformato, suddiviso in appartamenti e oggi viene utilizzato soprattutto per cerimonie e convegni."}
{"id": "1990377", "revid": "1791", "url": "https://it.wikipedia.org/wiki?curid=1990377", "title": "Hitachi-\u014cmiya", "text": ""}
{"id": "1990378", "revid": "104458", "url": "https://it.wikipedia.org/wiki?curid=1990378", "title": "Campionati mondiali juniores di sci alpino 2002", "text": "I Campionati mondiali juniores di sci alpino 2002, 21\u00aa edizione della manifestazione organizzata dalla Federazione Internazionale Sci, si svolsero in Italia, a Tarvisio, dal 27 febbraio al 3 marzo. Teatro delle gare furono anche le piste di Ravascletto e Sella Nevea; il programma includeva gare di discesa libera, supergigante, slalom gigante, slalom speciale e combinata, sia maschili sia femminili, ma lo slalom gigante maschile \u00e8 stato annullato. La manifestazione ora originariamente in programma a Narvik, Norvegia, ma fu spostata .\nRisultati.\nUomini.\nDiscesa libera.\nData: 27 febbraio\nLocalit\u00e0: Tarvisio\nSupergigante.\nData: 28 febbraio\nLocalit\u00e0: Tarvisio\nSlalom gigante.\nLa gara, originariamente in programma a Ravascletto, \u00e8 stata annullata.\nSlalom speciale.\nData: 2 marzo\nLocalit\u00e0: Sella Nevea\nCombinata.\nData: 27 febbraio-3 marzo\nLocalit\u00e0: Sella Nevea, Tarvisio\nClassifica stilata attraverso i piazzamenti ottenutiin discesa libera e slalom speciale\nDonne.\nDiscesa libera.\nData: 27 febbraio\nLocalit\u00e0: Tarvisio\nSupergigante.\nData: 28 febbraio\nLocalit\u00e0: Tarvisio\nSlalom gigante.\nData: 3 marzo\nLocalit\u00e0: Ravascletto\nSlalom speciale.\nData: 7 marzo\nLocalit\u00e0: Sella Nevea\nCombinata.\nData: 27 febbraio-3 marzo\nLocalit\u00e0: Ravascletto, Sella Nevea, Tarvisio\nClassifica stilata attraverso i piazzamenti ottenutiin discesa libera, slalom gigante e slalom speciale"}
{"id": "1990379", "revid": "88740", "url": "https://it.wikipedia.org/wiki?curid=1990379", "title": "Yuma", "text": "Yuma \u00e8 la denominazione pi\u00f9 conosciuta della trib\u00f9 di nativi americani Quechan. Il termine pu\u00f2 inoltre riferirsi a:"}
{"id": "1990383", "revid": "1305772", "url": "https://it.wikipedia.org/wiki?curid=1990383", "title": "Polverizzatore", "text": ""}
{"id": "1990385", "revid": "302644", "url": "https://it.wikipedia.org/wiki?curid=1990385", "title": "Yuma (trib\u00f9)", "text": ""}
{"id": "1990389", "revid": "1791", "url": "https://it.wikipedia.org/wiki?curid=1990389", "title": "Hitachi-\u014cta", "text": ""}
{"id": "1990390", "revid": "6923", "url": "https://it.wikipedia.org/wiki?curid=1990390", "title": "Mercedes-Benz Classe GLK", "text": "La Classe GLK (nome di progetto X204) \u00e8 un SUV di fascia media prodotto dalla casa automobilistica tedesca Mercedes-Benz dal 2008 al 2015.\nIl contesto.\nDi un SUV Mercedes-Benz che andasse a posizionarsi sotto la lussuosa Classe M, rispetto a cui aveva dimensioni pi\u00f9 compatte, si \u00e8 iniziato a parlare gi\u00e0 da diversi anni prima del suo effettivo lancio: nei primi anni del XXI secolo erano gi\u00e0 apparsi su alcune riviste specializzate i primi disegni che ipotizzavano il probabile aspetto del futuro modello. La gestazione, in realt\u00e0 \u00e8 stata travagliata, perch\u00e9 il primo decennio del nuovo secolo \u00e8 stato piuttosto difficile per la Casa tedesca, che dapprima ha dovuto fare i conti con la disperata situazione economica della sua partner americana, ossia la Chrysler, poi ha dovuto sciogliere la partnership con Mitsubishi ed infine ha dovuto disfarsi del pesante fardello improduttivo costituito proprio dal Gruppo Chrysler (che nel giro di circa un anno sar\u00e0 acquisito prima dalla finanziaria Cerberus e poi dal Gruppo Fiat). I numerosi cambi al vertice degli organigrammi Chrysler e Daimler prima, la successiva eliminazione del marchio Plymouth nel 2001 e la grave recessione economica nel settore automotive verificatasi negli ultimi anni del decennio hanno fatto il resto. Si capisce da qui quali siano state le difficolt\u00e0 che hanno accompagnato la genesi, ma anche l'esordio commerciale della SUV media di Stoccarda. In ogni caso, i primi disegni pubblicati mostravano una vettura molto simile alla prima generazione della Classe M, specie nel frontale, ma in scala ridotta. Per questa nuova vettura era gi\u00e0 stata ipotizzata anche la denominazione: \"Classe MLK\", cio\u00e8 \"ML Kompakt\". Nel 2006, alcune ricostruzioni ipotizzate dalla stampa illustravano una vettura che stavolta mostrava parecchio in comune con la seconda generazione della Classe M, vale a dire la W164: ancora invariata la sigla della nuova denominazione. Nel frattempo la casa lancia la Classe GL, un SUV extra-lusso ed extra-large in grado di affrontare per\u00f2 percorsi fuoristrada pi\u00f9 spinti, una via di mezzo tra la Classe M e l'inossidabile, dura e pura Classe G. Le carte vennero scoperte nel gennaio del 2008 al Salone di Detroit, quando vennero presentate le concept \"Vision GLK Freeside\" e \"Vision GLK Townside\", che gi\u00e0 prefiguravano del tutto l'aspetto definitivo della nuova vettura. Dalle denominazioni si deduceva altrettanto facilmente la denominazione definitiva, non \"Classe MLK\" come ipotizzato fino a quel momento, ma \"Classe GLK\", in maniera tale da stabilire un legame pi\u00f9 stretto con la filosofia costruttiva della grande ed imponente \"GL\", piuttosto che con la \"M\".\nLa \"GLK\" viene presentata ufficialmente al Salone di Pechino del 2008, mentre la commercializzazione viene avviata solo a partire dal mese di settembre. La \"GLK\" trova al suo debutto le concorrenti pi\u00f9 accreditate nella X3 prima serie, oramai non pi\u00f9 freschissima e giunta da tempo al suo restyling di mezza et\u00e0, e nell'Audi Q5, anch'essa debuttante a Pechino nello stesso anno. In seguito, la BMW, da sempre storica rivale della Casa di Stoccarda, avrebbe lanciato la seconda generazione dell'X3, ma anche l'ancora pi\u00f9 compatta X1, in modo da andare a infastidire la \"GLK\" su pi\u00f9 fronti.\nEstetica.\nLa vicinanza stilistica della \"GLK\" con la \"GL\" appare evidente osservandone il corpo vettura decisamente squadrato e pressoch\u00e9 privo di linee morbide, se si eccettua la curvatura dei gruppi ottici anteriori sul lato esterno. Tali fari, di forma trapezoidale, sono molto grandi e si abbinano felicemente con l'altrettanto imponente calandra a due barre orizzontali, campeggiata dal grande logo della Casa. Imponente anche il paraurti anteriore, che presenta le zone laterali pi\u00f9 sporgenti di quella centrale. Nel complesso, il frontale ha un andamento quasi verticale e poco propenso a vezzi stilistici che suggeriscano dinamismo. Questo aspetto \u00e8 invece contenuto nel disegno della fiancata, con linea di cintura inclinata che conferisce un andamento cuneiforme al corpo vettura, sicuramente pi\u00f9 grintoso. Altra caratteristica \u00e8 rappresentata dai passaruota trapezoidali bombati, ma anche dalla nervatura laterale inclinata che corre appena sotto le maniglie delle porte. Si torna a forme squadrate osservando la coda, dotata di un portellone anch'esso pressoch\u00e9 verticale. Il paraurti posteriore riprende i motivi laterali bombati presenti anche su quello anteriore, mentre i fari posteriori, quadrangolari ma non troppo spigolosi, danno respiro alla vista della coda evitando di appesantirla.\nL'abitacolo \u00e8 lussuoso, come si conviene ad una vettura che porta il marchio della \"stella a tre punte\", ma non al top per abitabilit\u00e0, viste le dimensioni leggermente pi\u00f9 compatte del corpo vettura e dell'abitacolo stesso rispetto alle due concorrenti di spicco. La plancia, anch'essa piuttosto squadrata, specie nella zona della console centrale, \u00e8 caratterizzata da due palpebre, una che copre il cruscotto a tre strumenti circolari e l'altra che copre il display del navigatore satellitare. Sotto di esso, il pannello delle bocchette per la climatizzazione \u00e8 semplicemente rettangolare, cos\u00ec come il sottostante pannello pulsanti.\nMeccanica e motorizzazioni.\nLa \"GLK\" condivide lo stesso pianale della Classe C W204, tanto da ereditarne anche la sigla numerica di progetto: \"X204\". Sono presenti per\u00f2 molte soluzioni adatte al tipo di vettura: prima di tutto la trazione integrale \"4-Matic\", di serie su tutta la gamma prevista al debutto, e che, mediante un differenziale centrale, ripartisce la coppia motrice, mentre il controllo di trazione, denominato \"4ETS\" suddivide la coppia motrice di ogni assale tra le singole ruote. Specifico per questa vettura \u00e8 proprio il differenziale centrale, che integra una frizione multidisco in grado di agire gi\u00e0 a bassi livelli di coppia motrice. A richiesta, la vettura pu\u00f2 essere equipaggiata con il pacchetto \"Offroad Pro\", specifico per il fuoristrada. Dal punto di vista tecnico, tale pacchetto comprende un programma di marcia su terreni accidentati che modifica automaticamente la risposta dell'acceleratore, la sensibilit\u00e0 dei dispositivi ABS ed ESP e la logica del cambio automatico a controllo elettronico, che in tutte le versioni previste al debutto \u00e8 il raffinato \"7G-Tronic\" a 7 rapporti, gi\u00e0 montato su altri modelli della Casa. Il pacchetto \"Offroad Pro\" comprende anche delle speciali protezioni sottoscocca all'altezza delle zone meccaniche pi\u00f9 suscettibili a colpi e sassate durante i percorsi su strade accidentate.\nLe sospensioni sono entrambe a ruote indipendenti ed entrambe a bracci multipli, ma con ammortizzatori a doppio tubo anteriormente e monotubo posteriormente. Per tutta la gamma \u00e8 previsto il dispositivo Agility Control, per la regolazione automatica delle sospensioni. L'impianto frenante prevede dischi autoventilanti sulle quattro ruote, mentre lo sterzo \u00e8 a cremagliera con servosterzo idraulico ad incidenza variabile a seconda della velocit\u00e0 di marcia.\nAl suo debutto, la \"GLK\" era prevista in quattro motorizzazioni, due a benzina ed altrettante a gasolio:\nAl suo esordio, la GLK \u00e8 stata prevista in tre livelli di allestimento:\nLa lista degli optional comuni a tutta la gamma comprende: antifurto, tetto apribile e vernice metallizzata. Di regola, comunque, quegli accessori non previsti di serie su alcune versioni, sono comunque inseriti nella lista degli optional, perci\u00f2 si possono comunque avere dietro esborso di sovrapprezzo.\nEvoluzione.\nLa produzione \u00e8 stata inizialmente riservata al solo mercato europeo, ma a partire dal 2009 \u00e8 stata estesa anche al Nordamerica. Durante i primi mesi di produzione, la gamma non ha subito grossi aggiornamenti. Nel luglio del 2009, per\u00f2, si sono avute le prime novit\u00e0: la \"GLK 280\" e la \"GLK 320 CDI\" sono state ribattezzate rispettivamente come \"GLK 300\" e \"GLK 350 CDI\", mentre la \"GLK 220 CDI\" \u00e8 stata proposta anche nella pi\u00f9 semplice configurazione a trazione posteriore. In questo caso, la vettura \u00e8 equipaggiata con un cambio manuale a 6 marce e non prevede il pacchetto \"Offroad Pro\". Nel dicembre dello stesso anno, la gamma si amplia ulteriormente con l'arrivo della \"GLK 250 CDI\", spinta da una versione potenziata del motore della \"GLK 220 CDI\". Qui il 2.1 litri a gasolio con sovralimentazione bi-stadio raggiunge i 204\u00a0CV.\nAltre novit\u00e0 si sono avute nel 2010, e pi\u00f9 precisamente nel mese di febbraio, quando la \"GLK 350 CDI\" ha visto un incremento di potenza del suo motore, portato da 224 a 231\u00a0CV. Pi\u00f9 tardi, a settembre, \u00e8 stata introdotta la \"GLK 200 CDI\", equipaggiata da una versione depotenziata del 2.1 litri turbodiesel, stavolta sovralimentato da un solo turbocompressore, e che raggiunge una potenza massima di 143\u00a0CV. Tale versione \u00e8 stata proposta unicamente a trazione posteriore e con cambio manuale a 6 marce.\nNella primavera del 2011, i due modelli a benzina, ossia la \"GLK 300\" e la \"GLK 350\" escono dal listino, mentre viene introdotto un modello pi\u00f9 potente, la GLK 350 4Matic BlueEFFICIENCY, equipaggiata dal nuovo V6 da 3.5 litri ad iniezione diretta, stavolta in grado di erogare fino a 306\u00a0CV di potenza massima.\nNel 2012 \u00e8 arrivato il consueto restyling di mezza et\u00e0: gli aggiornamenti estetici sono stati piuttosto discreti ed hanno interessato nel frontale i gruppi ottici e lo scudo paraurti, entrambi di nuovo disegno. Il paraurti \u00e8 costituito da tre prese d'aria, delle quali quelle laterali ospitano anche le nuove luci diurne a led. Posteriormente, invece, assieme al paraurti cambiano anche le plastiche dei fari. L'abitacolo propone novit\u00e0 pi\u00f9 visibili a livello di plancia e strumentazione: la plancia \u00e8 stata infatti ridisegnata con linee pi\u00f9 morbide che contengono qua e l\u00e0 anche elementi tondeggianti. Dal tunnel centrale \u00e8 sparita la leva del cambio automatico, spostata sul piantone del volante, mentre la vecchia sede ospita ora un vano portaoggetti. Per quanto riguarda i motori, le novit\u00e0 sono tutte sul fronte diesel: mentre l'unica variante a benzina rimane la \"GLK350\" con motore 6 cilindri da 306 CV, la gamma dei motori a gasolio vede l'arrivo della nuova GLK220 BlueTEC, spinta dallo stesso motore della \"GLK220 CDI\", cui semplicemente si affianca, ma pi\u00f9 pulita grazie all'additivo \"AdBlue\" che viene iniettato nel catalizzatore per ridurre le emissioni inquinanti. Inoltre, un'altra novit\u00e0 \u00e8 rappresentata dalla GLK250 BlueTEC, meccanicamente analoga alla \"GLK250 CDI\", ma che stavolta sostituisce quest'ultima e che, come la \"GLK220 BlueTEC\" propone la tecnologia \"AdBlue\". Al top di gamma va a porsi la nuova GLK350 CDI BlueEfficiency, che sostituisce la precedente \"GLK350 CDI\", rispetto alla quale vanta un motore pi\u00f9 pulito, ma anche pi\u00f9 prestante grazie ai suoi 265\u00a0CV in luogo dei precedenti 231. Per tutta la gamma, il cambio 7G-Tronic viene sostituito dal 7G-Tronic Plus (con sistema Stop &amp; Start integrato) nei modelli ove previsto, cio\u00e8 tutti tranne la \"GLK 200 CDI\" e la \"GLK 220 CDI BlueEFFICIENCY\": per questi ultimi rimane il cambio manuale a 6 marce.\nNel maggio 2013 la gamma si amplia con l'arrivo di una versione di base a benzina, costituita dalla GLK 250 BlueEFFICIENCY, un modello equipaggiato con il nuovo motore da 1991\u00a0cm\u00b3, sovralimentato mediante turbocompressore ed in grado di erogare una potenza massima di 211 CV. Nell'autunno dello stesso anno vi fu l'arrivo di una nuova versione di base a benzina, denominata \"GLK200\" e spinta dallo stesso motore della \"GLK250\", ma depotenziato da 211 a 184\u00a0CV. Questa nuova arrivata \u00e8 stata l'unica \"GLK\" a benzina equipaggiata con cambio manuale.\nNel giugno del 2015 la produzione della \"GLK\" \u00e8 cessata per far posto al nuovo modello, la \"Classe GLC\", che ne raccoglier\u00e0 il testimone.\nRiepilogo caratteristiche.\nDi seguito vengono riepilogate le varie versioni previste per la gamma GLK. Nelle versioni quadricilindriche a gasolio, per brevit\u00e0 non sono state riportate le diciture \"BlueEfficiency\", che per\u00f2 fanno parte della denominazione completa. I prezzi riportati si riferiscono al livello di allestimento meno costoso ed al momento del debutto nel mercato italiano:"}
{"id": "1990391", "revid": "123251134", "url": "https://it.wikipedia.org/wiki?curid=1990391", "title": "Costa del Golfo degli Stati Uniti d'America", "text": "La regione della costa del golfo degli Stati Uniti comprende gli Stati costieri che si affacciano sul golfo del Messico. Gli Stati del Texas, Louisiana, Mississippi, Alabama e Florida sono conosciuti anche come stati del golfo. Tutti questi stati sono situati nella regione meridionale degli Stati Uniti.\nGeografia e clima.\nLa costa del golfo \u00e8 tagliata da numerosi fiumi, il pi\u00f9 importante dei quali \u00e8 il Mississippi. Il territorio lungo la costa del golfo tende a essere basso e pianeggiante, e gran parte di esso \u00e8 (o era) una zona palustre. La porzione occidentale comprende molti lidi lagunari e penisole, inclusi nei 210\u00a0km tra Padre Island e Galveston Island. Questi rilievi proteggono molte baie e insenature. La parte centrale della costa del golfo, dal Texas orientale attraverso la Louisiana, \u00e8 prevalentemente paludosa. Sebbene sia un golfo, dal punto di vista geografico \u00e8 tecnicamente parte della costa orientale degli Stati Uniti, anche se non \u00e8 comunemente considerata come parte di essa.\nA causa della sua vicinanza alle acque subtropicali del golfo del Messico, questa zona \u00e8 soggetta a uragani, inondazioni e violenti temporali che spazzano la regione; si verificano anche se con poca frequenza dei tornadi (sono molto pi\u00f9 frequenti nell'entroterra di questi Stati). I terremoti sono praticamente non percepibili, anche se a sorpresa il 10 settembre del 2006 un terremoto di grado 6 della scala Richter con epicentro nel golfo del Messico, fu avvertito da New Orleans a Tampa.\nAttivit\u00e0 economiche.\nLa costa lungo il golfo \u00e8 il principale centro delle attivit\u00e0 economiche della regione. Le paludi lungo la costa della Louisiana e del Texas forniscono un luogo di riproduzione delle specie acquatiche e per la creazione di vivai che guidano l'industria ittica in special modo \u00e8 praticato l'allevamento dei gamberetti. Il Port of South Louisiana (tra New Orleans e Baton Rouge in Laplace) e il porto di Houston sono due dei dieci porti pi\u00f9 attivi del mondo per volume di carico. Infatti, nel 2004 sette dei porti nella top ten dei pi\u00f9 attivi degli Stati Uniti erano situati sulla costa del golfo. La scoperta di giacimenti petroliferi di gas naturale al largo della costa, unita con la facilit\u00e0 di trasportarlo, ha fatto della costa del golfo il cuore del industria petrolchimica degli Stati Uniti. Inoltre in questa regione sono presenti altre importanti industrie come quella aerospaziale e della ricerca biomedica, oltre alle vecchie produzioni come quella agricola. Sviluppatasi specialmente negli anni 1950 e in incremento in tutti gli Stati Uniti, \u00e8 l'industria del turismo.\nStoria.\nLa storia della costa del golfo \u00e8 una parte importante di quella degli Stati Uniti; tanto importante al livello economico quanto la costa del golfo lo \u00e8 per gli Stati Uniti oggi, si pu\u00f2 dire che abbia preso una posizione di importanza negli USA.\nI primi europei a insediarsi lungo la costa del golfo furono originariamente i francesi e gli spagnoli. L'acquisto della Louisiana, la rivoluzione texana, e la guerra messicano-statunitense resero la costa del golfo parte degli Stati Uniti durante la prima met\u00e0 del XIX secolo. Mentre la popolazione statunitense continu\u00f2 a espandere le proprie frontiere occidentali e la costa del golfo costitu\u00ec una calamita naturale nel Sud fornendo la porta di accesso al commercio marittimo nazionale e internazionale. Lo sviluppo della produzione di zucchero e cotone (tramite l'utilizzo della schiavit\u00f9) permise al Sud di prosperare. Dalla met\u00e0 del XIX secolo, il Sud del Paese, specialmente il golfo, fu di norma abitato dalle persone benestanti degli Stati Uniti. La citt\u00e0 di New Orleans in particolare, essendo situata in un punto chiave tra il commercio lungo il Mississippi e il golfo, \u00e8 diventata la pi\u00f9 grande citt\u00e0 degli Stati Uniti tra quelle che non si affacciano sulla costa atlantica e la quarta citt\u00e0 pi\u00f9 grande di tutti gli USA.\nDue principali eventi segnarono un punto di svolta nella storia recente della regione della costa del golfo. Il primo fu la guerra di secessione, che caus\u00f2 diversi danni in alcuni settori economici nel Sud degli Stati Uniti inclusa la costa del golfo. Il secondo fu l'uragano a Galveston nel 1900. Alla fine del XIX secolo Galveston (Texas) era, insieme a New Orleans, una delle pi\u00f9 sviluppate citt\u00e0 di questa regione. La citt\u00e0 aveva il terzo porto pi\u00f9 attivo degli Stati Uniti e il suo distretto finanziario era conosciuto come \u201cla Wall Street del Sudovest\u201d. La tempesta per lo pi\u00f9 distrusse la citt\u00e0 (che non ha pi\u00f9 riguadagnato la sua importanza di un tempo) e blocc\u00f2 lo sviluppo nella regione.\nDa questi momenti neri la regione del golfo si \u00e8 sviluppata ulteriormente nel corso del XX secolo. L'industria petrolchimica, lanciata con la scoperta di grandi giacimenti petroliferi in Texas e altri Stati, altrettanto importanti, nelle acque del golfo, furono un veicolo per lo sviluppo nella parte centrale e occidentale della costa golfo generando lo sviluppo su una serie di fronti in queste regioni. Il Texas in particolare ha beneficiato straordinariamente da queste industrie nel corso del XX secolo e la diversificazione economica ha reso lo Stato una calamita per la popolazione e la sede buona parte delle compagnie che fanno parte della Fortune 500.\nLa Florida ha sviluppato molto la sua industria turistica grazie anche alla sua posizione chiave come porta di accesso ai Caraibi e all'America Latina. Nel 2006, questi due Stati erano rispettivamente il secondo e il quarto Stato pi\u00f9 popolato del Paese. Le altre aree della costa del golfo hanno beneficiato in minor misura della loro posizione, lo sviluppo economico alimentato dal turismo ha enormemente incrementato il valore delle propriet\u00e0 lungo la costa, il che \u00e8 ora un serio pericolo per il prezioso ma fragile ecosistema della costa del golfo.\nAree metropolitane.\nLe seguenti sono le dieci aree metropolitane pi\u00f9 grandi lungo la costa del golfo degli Stati Uniti."}
{"id": "1990392", "revid": "1791", "url": "https://it.wikipedia.org/wiki?curid=1990392", "title": "Kita-Ibaraki", "text": ""}
{"id": "1990393", "revid": "1186766", "url": "https://it.wikipedia.org/wiki?curid=1990393", "title": "Lophocebus ugandae", "text": "Il cercocebo dell'Uganda (\"Lophocebus ugandae\" ) \u00e8 un primate catarrino della famiglia dei cercopitecidi.\nVeniva in passato considerato una popolazione locale di cercocebo dal mantello (\"Lophocebus albigena\"), endemica (come intuibile sia dal nome comune che da quello scientifico) dell'Uganda: rispetto alla specie \"albigena\", presenta taglia inferiore e delle differenze piuttosto rilevanti nella costituzione cranica, come ad esempio la faccia di dimensioni minori in rapporto al cranio, il quale \u00e8 nel complesso pi\u00f9 appiattito rispetto a quello di \"L. albigena\"\nPer questi motivi, lo studioso Colin Groves decise di studiare pi\u00f9 approfonditamente la popolazione ugandese al fine di fare chiarezza sulla sua posizione tassonomica: tali studi culminarono il 16 febbraio del 2007, quando egli proclam\u00f2 l'elevazione della popolazione ugandese di cercocebo dal mantello al rango di specie a s\u00e9 stante.\nTuttavia, la comunit\u00e0 scientifica \u00e8 ancora piuttosto scettica sull'effettiva validit\u00e0 tassonomica di tale decisione, e non pochi sono stati gli studiosi a scagliarsi contro di essa, ritenendo pi\u00f9 opportuna l'elevazione della popolazione ugandese al massimo al rango di sottospecie di \"L. albigena\" (\"Lophocebus albigena ugandae\"), se non addirittura a lasciare le cose come stavano prima dell'intervento di Groves."}
{"id": "1990394", "revid": "729019", "url": "https://it.wikipedia.org/wiki?curid=1990394", "title": "Heckler &amp; Koch VP70", "text": "La Heckler &amp; Koch VP70 (abbreviazione di \"Vollautomatische Pistole\", letteralmente \"pistola completamente automatica\") \u00e8 una pistola mitragliatrice prodotta dall'azienda tedesca Heckler &amp; Koch. Progettata nel 1968, \u00e8 rimasta in produzione fino al 1989. Il numero 70 nel nome indica l'anno di entrata in produzione. Nel 2014, la Heckler &amp; Koch ha riproposto con il modello VP9 la tecnologia basata sul percussore lanciato ed il castello in polimero, gi\u00e0 adottata nel 1970 con largo anticipo sui concorrenti.\nCaratteristiche.\nLa pistola VP70 \u00e8 esclusivamente ad azione doppia, con modalit\u00e0 di fuoco semiautomatica o in raffica da tre colpi. Utilizza cartucce 9 mm Parabellum in un caricatore da ben 18 colpi.\nL'arma \u00e8 realizzata in acciaio rivestita in polimeri; si tratta della prima pistola ad utilizzare tale processo di plastificazione.\nAccessori.\nLa pistola (VP70M) \u00e8 dotata di un braccio (calciolo) applicabile all'impugnatura, che la rende simile ad una pistola mitragliatrice. Quando non utilizzato, il braccio pu\u00f2 essere utilizzato come fondina.\nIl braccio \u00e8 dotato inoltre del selettore di modalit\u00e0 di fuoco.\nVarianti.\nLa Heckler &amp; Koch VP70 \u00e8 stata realizzata in due varianti:\nUn'ulteriore variante, prodotta in 400 esemplari per il mercato italiano, utilizzava proiettili 9 \u00d7 21 mm IMI al posto delle cartucce 9 mm Parabellum, non utilizzabili per armi civili secondo la vigente normativa."}
{"id": "1990398", "revid": "122315", "url": "https://it.wikipedia.org/wiki?curid=1990398", "title": "Cercopitecidi", "text": ""}
{"id": "1990399", "revid": "1935652", "url": "https://it.wikipedia.org/wiki?curid=1990399", "title": "Pietro Santoro (vescovo)", "text": "Biografia.\nNasce a Vasto, allora sede vescovile in provincia di Chieti, il 4 febbraio 1946.\nMinistero sacerdotale.\nIl 17 maggio 1970 \u00e8 ordinato presbitero, in piazza San Pietro, da papa Paolo VI.\nDal 1974 al 2007 \u00e8 parroco presso la parrocchia di San Nicola Vescovo di San Salvo (CH). Ricopre gli incarichi di assistente diocesano del settore giovani dell'Azione Cattolica dal 1989 e di responsabile diocesano del servizio di pastorale giovanile dal 1995. Nel 2005 \u00e8 nominato vicario episcopale per il territorio vastese da mons. Bruno Forte; lo stesso anno diventa cappellano di Sua Santit\u00e0.\nMinistero episcopale.\nIl 28 giugno 2007 papa Benedetto XVI lo nomina vescovo di Avezzano; succede a Lucio Angelo Renna, precedentemente nominato vescovo di San Severo. Il 6 settembre successivo riceve l'ordinazione episcopale, nella chiesa di Santa Maria Maggiore di Vasto, dall'arcivescovo di Chieti-Vasto Bruno Forte, coconsacranti il vescovo Lucio Angelo Renna e l'arcivescovo di Ancona-Osimo Edoardo Menichelli (poi cardinale). Il 15 settembre 2007 prende possesso della diocesi marsicana.\n\u00c8 stato membro della commissione episcopale per la famiglia, i giovani e la vita della Conferenza Episcopale Italiana.\nIl 23 luglio 2021 papa Francesco accoglie la sua rinuncia, presentata per raggiunti limiti di et\u00e0, al governo pastorale della diocesi di Avezzano; gli succede Giovanni Massaro, fino ad allora vicario generale di Andria. Rimane amministratore apostolico della diocesi fino all'ingresso del successore, avvenuto il 3 ottobre seguente.\nGenealogia episcopale.\nLa genealogia episcopale \u00e8:"}
{"id": "1990400", "revid": "2025934", "url": "https://it.wikipedia.org/wiki?curid=1990400", "title": "Club Necaxa", "text": "Il Club Necaxa \u00e8 una societ\u00e0 calcistica messicana, con sede, dal 2003, nella citt\u00e0 di Aguascalientes. Milita attualmente nella Primera Divisi\u00f3n de M\u00e9xico.\nDopo aver militato per 56 stagioni nella Primera Divisi\u00f3n de M\u00e9xico, la massima serie del campionato messicano di calcio, nel 2009 \u00e8 retrocesso nella Liga de Ascenso de M\u00e9xico. Dopo aver giocato molti anni nello Stadio Azteca, si \u00e8 trasferito nello Estadio Victoria. Ha vinto 11 trofei in patria e 3 internazionali.\nStoria.\nFondato il 12 agosto 1923 con l'assistenza della compagnia elettrica \"Compa\u00f1\u00eda de Luz\", ha vinto i campionati 1994-95, 1995-96 e Invierno 1998 grazie al lavoro dell'allenatore Manuel Lapuente e di giocatori come \u00c1lex Aguinaga. Nel 2000 si \u00e8 classificato terzo al Mondiale per club. Nel 2009 retrocede nella Liga de Ascenso de M\u00e9xico. Il Necaxa vive una rivalit\u00e0 particolarmente sentita con l'Am\u00e9rica.\nOrganico.\nRosa 2018.\nAggiornata al 8 settembre 2018."}
{"id": "1990402", "revid": "453768", "url": "https://it.wikipedia.org/wiki?curid=1990402", "title": "Villalba (Guidonia Montecelio)", "text": "Villalba \u00e8 una frazione del comune sparso di Guidonia Montecelio, della citt\u00e0 metropolitana di Roma Capitale nel Lazio\nStoria.\nSi trova in una zona ricca di giacimenti di travertino e le prime abitazioni sorsero lungo la \"via delle Cave\", che si dipartiva dalla via Tiburtina verso nord, destinata al trasporto dei blocchi dalle cave. In precedenza nell'area sorgevano solo casali e masserie agricole, abitate inizialmente da poche famiglie tra cui la famiglia Galante proveniente da Castellammare del Golfo in Sicilia, che lottizzando i terreni di sua propriet\u00e0 diede un primo impulso allo sviluppo della zona. La zona compresa tra le attuali Via Trento e via Udine si svilupp\u00f2 grazie alla lottizzazione di terreni effettuata a favore dei reduci della guerra Italo-Turca (1911).\nPer quel che riguarda la scelta del nome in una riunione consigliare del 1950 fu deciso il cambio del nome da \"Borgata Barozze\", ritenuto antiquato e approssimativo con quello di VILLALBA, scelta fatta perch\u00e9 ritenuta pi\u00f9 adatta alle caratteristiche del territorio e perch\u00e9 nelle vicinanze si trova la sorgente delle acque albule. Alcuni ritengono che il nome sia stato scelto in omaggio all'allora maresciallo comandante il posto di polizia di Villalba, originario appunto di Villalba in Sicilia, ma su questa opinione non ci sono fonti certe.\nL'insediamento si svilupp\u00f2 inizialmente per la presenza dei lavoratori delle cave di travertino, provenienti in gran parte del vicino Abruzzo. Con la crescita dell'abitato l'innesto della via delle Cave sulla via Tiburtina si trasform\u00f2 nella piazza della Repubblica, da cui si diparte la via principale (corso Italia, gi\u00e0 corso della Repubblica)."}
{"id": "1990406", "revid": "179980", "url": "https://it.wikipedia.org/wiki?curid=1990406", "title": "Necaxa", "text": ""}
{"id": "1990408", "revid": "281944", "url": "https://it.wikipedia.org/wiki?curid=1990408", "title": "Guglielmo Korner", "text": "Biografia.\nLaureato in chimica al Politecnico di Gie\u00dfen nel 1860, rimase per tre anni nella stessa universit\u00e0 finch\u00e9 nel 1864 si rec\u00f2 a Gand per seguire Kekul\u00e9. Rimase in Belgio fino al 1866, anno in cui Kekul\u00e9 si trasfer\u00ec all'Universit\u00e0 di Bonn. Nel 1867 si trasfer\u00ec a Palermo, come assistente di Stanislao Cannizzaro. Nel 1870 fu nominato professore di Chimica organica alla Scuola Superiore di Agricoltura di Milano, cattedra che mantenne fino al 1922.\nL'opera scientifica di Koerner \u00e8 in relazione alla teoria di Kekul\u00e9 sulla costituzione dei composti aromatici, arricchendo la serie del benzene di numerosi derivati. Si interess\u00f2 notevolmente ad una serie di molecole presenti nelle piante (Resveratrolo, Acido aspartico, Acido fumarico, Acido vanilico, alcaloidi dell'angostura, Orcina, Leucina, ecc.). Con Angelo Menozzi nel 1887 ha sintetizzato l'asparagina.\nRiposa insieme alla sua famiglia al Cimitero Monumentale di Milano nella celebre \"Edicola K\u00f6rner\" (1929) dello scultore Adolfo Wildt."}
{"id": "1990412", "revid": "287204", "url": "https://it.wikipedia.org/wiki?curid=1990412", "title": "Isnapur", "text": " \nIsnapur \u00e8 una suddivisione dell'India, classificata come \"census town\", di 7.564 abitanti, situata nel distretto di Medak, nello stato federato dell'Andhra Pradesh. In base al numero di abitanti la citt\u00e0 rientra nella classe V (da 5.000 a 9.999 persone).\nSociet\u00e0.\nEvoluzione demografica.\nAl censimento del 2001 la popolazione di Isnapur assommava a 7.564 persone, delle quali 4.043 maschi e 3.521 femmine. I bambini di et\u00e0 inferiore o uguale ai sei anni assommavano a 1.124, dei quali 555 maschi e 569 femmine. Infine, coloro che erano in grado di saper almeno leggere e scrivere erano 4.492, dei quali 2.768 maschi e 1.724 femmine."}
{"id": "1990414", "revid": "339392", "url": "https://it.wikipedia.org/wiki?curid=1990414", "title": "Wilhelm K\u00f6rner", "text": ""}
{"id": "1990419", "revid": "287204", "url": "https://it.wikipedia.org/wiki?curid=1990419", "title": "Jaggaiahpet", "text": "Jaggaiahpet (o Jaggayyapeta) \u00e8 una suddivisione dell'India, classificata come \"nagar panchayat\", di 39.817 abitanti, situata nel distretto di Krishna, nello stato federato dell'Andhra Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 16\u00b0 53' 60 N e 80\u00b0 5' 60 E e ha un'altitudine di 45 .\nSociet\u00e0.\nEvoluzione demografica.\nAl censimento del 2001 la popolazione di Jaggaiahpet assommava a 39.817 persone, delle quali 20.130 maschi e 19.687 femmine. I bambini di et\u00e0 inferiore o uguale ai sei anni assommavano a 4.499, dei quali 2.340 maschi e 2.159 femmine. Infine, coloro che erano in grado di saper almeno leggere e scrivere erano 26.535, dei quali 14.711 maschi e 11.824 femmine."}
{"id": "1990433", "revid": "287204", "url": "https://it.wikipedia.org/wiki?curid=1990433", "title": "Carlo Antonio Tantardini", "text": "Biografia.\nNon va confuso con l'omonimo scultore milanese dell'Ottocento, Antonio Tantardini.\nIn tarda carriera fu attivo al Sacro Monte di Varallo, in Valsesia, dove cre\u00f2 fra il 1742 ed il 1743 sculture per la Cappella XXIV, dedicata alla rappresentazione processo a Ges\u00f9 Cristo davanti al tribunale di Anna.\nFu attivo in altre localit\u00e0 del Piemonte e sue opere furono utilizzate per la chiesa intitolata a santa Teresa d'Avila, presso la Porta Marmorea di Torino (statue per la Cappella della Sacra Famiglia).\nAltre opere di Carlo Antonio Tantardini a Torino:\nNel paese natale, Introbio, realizz\u00f2 invece una statua della Vergine per la chiesa di sant'Antonio Abate."}
{"id": "1990436", "revid": "125576", "url": "https://it.wikipedia.org/wiki?curid=1990436", "title": "Dsb Bank", "text": ""}
{"id": "1990438", "revid": "287204", "url": "https://it.wikipedia.org/wiki?curid=1990438", "title": "Franco Garelli", "text": "Biografia.\n\u00c8 stato allievo del sociologo torinese Luciano Gallino.Dopo aver insegnato Sociologia della conoscenza all'Universit\u00e0 di Torino, \u00e8 professore ordinario di Religioni nel Mondo Globalizzato e Sociologia della religione, \u00e8 stato inoltre preside della facolt\u00e0 di Scienze Politiche della medesima Universit\u00e0 dal 2004 al 2010. In seguito alla riforma universitaria, ha diretto il Dipartimento di Culture, Politica e Societ\u00e0 dello stesso ateneo fino al 2015. I suoi studi hanno riguardato principalmente il mondo giovanile i fenomeni religiosi nella societ\u00e0 contemporanea. \u00c8 membro dell'Associazione Italiana di Sociologia e del Direttivo dell'International Society for the Sociology of Religion. Collabora in modo stabile con \"La Stampa\" e con \"Il Mulino\" come esperto di temi religiosi."}
{"id": "1990445", "revid": "486946", "url": "https://it.wikipedia.org/wiki?curid=1990445", "title": "Aran Endemol", "text": ""}
{"id": "1990448", "revid": "767487", "url": "https://it.wikipedia.org/wiki?curid=1990448", "title": "Strawberry Hill", "text": "Strawberry Hill \u00e8 un'area del London Borough of Richmond upon Thames nei pressi di Twickenham. Si tratta di un insediamento suburbano situato a 16,7\u00a0km da Charing Cross, in direzione ovest sud-ovest. \u00c8 costituito da un numero di vie residenziali incentrate intorno ad una piccola area commerciale, servita dalla stazione di Strawberry Hill. Il quartiere prende nome dalla villa costruita nel 1750 da Horace Walpole.\nIn questa zona sorge la villa di Strawberry Hill che \u00e8 considerata la prima realizzazione in stile neogotico in Inghilterra."}
{"id": "1990458", "revid": "287204", "url": "https://it.wikipedia.org/wiki?curid=1990458", "title": "Jagtial", "text": "Jagtial \u00e8 una suddivisione dell'India, classificata come \"municipality\", di 89.438 abitanti, situata nel distretto di Karimnagar, nello stato federato dell'Andhra Pradesh. In base al numero di abitanti la citt\u00e0 rientra nella classe II (da 50.000 a 99.999 persone).\nGeografia fisica.\nLa citt\u00e0 \u00e8 situata a 18\u00b0 48' 0 N e 78\u00b0 55' 60 E e ha un'altitudine di 263 .\nSociet\u00e0.\nEvoluzione demografica.\nAl censimento del 2001 la popolazione di Jagtial assommava a 89.438 persone, delle quali 43.195 maschi e 46.243 femmine. I bambini di et\u00e0 inferiore o uguale ai sei anni assommavano a 10.765, dei quali 5.550 maschi e 5.215 femmine. Infine, coloro che erano in grado di saper almeno leggere e scrivere erano 56.075, dei quali 32.299 maschi e 23.776 femmine."}
{"id": "1990460", "revid": "123463790", "url": "https://it.wikipedia.org/wiki?curid=1990460", "title": "Big Yellow Taxi", "text": "Big Yellow Taxi \u00e8 un brano musicale del 1970, originariamente scritto ed interpretato da Joni Mitchell.\nLa canzone fu pubblicata come singolo nel 1970 e, nello stesso anno, inserita nell'album \"Ladies of the Canyon\". Nel 1975 fu pubblicato nuovamente un singolo con \"Big Yellow Taxi\" registrata dal vivo, che riusc\u00ec ad arrivare fino alla posizione 24 della Billboard Hot 100. Nel 2007, all'interno dell'album della Mitchell \"Shine\", \u00e8 stata inserita una nuova versione del brano.\nNel 2005, il brano \u00e8 stato votato al nono posto della classifica delle 50 canzoni pi\u00f9 importanti nella storia della musica canadese, stilata dall'emittente televisiva CBC.\nIl testo.\nMitchell ebbe l'idea del brano durante un viaggio alle Hawaii. Guardando fuori dalla finestra dell'albergo in cui soggiornava, poteva vedere lo spettacolo dell'oceano Pacifico, contrapposto ad un parcheggio sottostante all'albergo. L'artista raccont\u00f2 questa esperienza durante una intervista al giornalista Alan McDougall nei primi anni settanta.\nLa canzone \u00e8 particolarmente conosciuta per essere una delle prime ad avere ampi contenuti ambientalisti. \u00c8 esemplificativo in questo senso il famoso verso del brano \"\"They paved paradise to put up a parking lot\" (in italiano, \u00e8 'hanno asfaltato il paradiso per costruirci un parcheggio'). I versi \"They took all the trees, put 'em in a tree museum/And charged the people a dollar and a half just to see 'em\"\" ('Hanno preso tutti gli alberi, li hanno messi in un museo degli alberi/E chiedono alla gente un dollaro e mezzo solo per vederli') \u00e8 un riferimento al Foster Botanical Garden di Honolulu, un giardino botanico in cui si trovano alcune specie di piante rare o in via di estinzione.\nNella parte finale del brano, le componenti politiche del testo lasciano spazio alle esperienze pi\u00f9 personali della Mitchell. La cantante infatti racconta la separazione dal suo \"vecchio\" (\"old man\": un fidanzato, un marito o un padre), portato via dal \"grande taxi giallo\" (\"big yellow taxi\") del titolo, che potrebbe riferirsi alle automobili della polizia di Toronto, gialle fino al 1986.\nCover.\nNel corso degli anni \"Big Yellow Taxi\" \u00e8 stata oggetto di numerose reinterpretazioni da parte di importanti artisti internazionali. Gi\u00e0 nel 1970 il gruppo The Neighborhood ne registr\u00f2 una versione, che riusc\u00ec ad arrivare fino alla posizione 29 della \"Billboard Hot 100\". Successivamente, nel 1973 Bob Dylan la incise nell'album \"Dylan\".\nNel 1980 il gruppo Manfred Mann's Earth Band, utilizz\u00f2 la celebre melodia del brano ed il verso \"They paved paradise...\" per il loro brano \"Lies (through the 80's)\", presente nell'album \"Chance\". Al brano fa riferimento anche Janet Jackson nella canzone \"The Pleasure Principle\" del 1986. Sempre la Jackson nel 1997 utilizzer\u00e0 un campionamento della canzone per il singolo \"Got 'Til It's Gone\".\nNel 1995 Amy Grant registr\u00f2 una cover del pezzo che ebbe un discreto successo. L'anno seguente fu pubblicato un remix della versione originale della Mitchell che ebbe una discreta popolarit\u00e0. \"Big Yellow Taxi\" dal 1997 fu anche parte di un medley interpretato dalle Indigo Girls, Jewel, Sarah McLachlan e Meredith Brooks, nel corso del tour \"Lilith Fair\".\nUna delle cover pi\u00f9 celebri di \"Big Yellow taxi\" rimane senz'altro quella registrata nel 2002 dai Counting Crows per l'album \"Hard Candy\", che fu in seguito inserita nella colonna sonora del film \"Two Weeks Notice - Due settimane per innamorarsi\". In occasione del film, i Counting Crows registrarono il brano con Vanessa Carlton. Il singolo ebbe molto successo, riuscendo ad arrivare fino al terzo posto della classifica inglese, primo caso nella carriera del gruppo.\nFestival dell'isola di Wight.\nJoni esegu\u00ec il brano al Festival dell'Isola di Wight il 29 agosto del 1970."}
{"id": "1990462", "revid": "36426", "url": "https://it.wikipedia.org/wiki?curid=1990462", "title": "Ritrattistica ellenistica", "text": ""}
{"id": "1990465", "revid": "287204", "url": "https://it.wikipedia.org/wiki?curid=1990465", "title": "V391 Pegasi", "text": "V391 Pegasi, nota anche come HS 2201+2610, \u00e8 una stella subnana blu distante circa 4570 anni luce, nella costellazione di Pegaso; \u00e8 una delle stelle estreme del ramo orizzontale. La sua massa \u00e8 circa la met\u00e0 di quella solare e possiede circa un terzo del diametro solare; la sua luminosit\u00e0 \u00e8 invece pari a 15,4 volte quella del Sole. Potrebbe essere molto vecchia, fino a 10 miliardi di anni. Come indica la sua sigla di catalogo, \u00e8 anche una stella variabile, una variabile pulsante di tipo EC 14026.\nLe sottonane di classe spettrale B come questa si crede che siano il risultato di un'espulsione dell'involucro di idrogeno di una gigante rossa appena prima dell'inizio della fusione dell'elio. L'espulsione lascia soltanto un leggero strato di idrogeno sulla superficie della stella, circa 1/1000 della massa solare totale. Il futuro di queste stelle \u00e8 probabilmente quello di diventare una nana bianca di piccola massa e sempre pi\u00f9 fredda. Molte stelle continuano a trattenere molto del loro idrogeno anche dopo la prima fase di gigante rossa, diventando in alcuni casi stelle del ramo asintotico delle giganti. La ragione per cui alcune stelle, come V391 Pegasi, perdono cos\u00ec tanta massa non sono ancora ben chiare.\nSistema planetario.\nNel 2007 \u00e8 stato scoperto un pianeta gioviano extrasolare in orbita a V391 Pegasi, denominato quindi V391 Pegasi b. Questo pianeta mostra cosa potrebbe avvenire quando anche il nostro Sole si trasformer\u00e0 in una gigante rossa, nel giro dei prossimi 5 miliardi di anni."}
{"id": "1990472", "revid": "767487", "url": "https://it.wikipedia.org/wiki?curid=1990472", "title": "Billo - Il grand Dakhaar", "text": "Billo - Il grand Dakhaar \u00e8 un film diretto da Laura Muscardin con protagonista Thierno Thiam. Il film racconta, con toni da commedia, uno spaccato di vita di un ragazzo senegalese giunto a Roma in cerca di fortuna. Il film, seppur in maniera romanzata, si ispira ai reali momenti di vita all'attore senegalese Thierno Thiam, conosciuto in Italia come \"Billo\".\nTrama.\nThierno \u00e8 un ragazzo senegalese che arriva in Italia in cerca di fortuna, con la voglia di lavorare nel mondo della moda. Ma la vita lo mette di fronte a situazioni tragicomiche, finendo in carcere e perdendo il lavoro, ma trova l'amore grazie a Laura, ma la famiglia rimasta in Africa, pretende che sposi la cugina in un matrimonio combinato.\nRiconoscimenti.\nIl film ha vinto il Festival di Villerupt 2006 e il Festival Du Cin\u00e9ma Italien de Paris 2007.\nDistribuzione.\nIl film \u00e8 uscito nelle sale il 18 settembre 2008."}
{"id": "1990473", "revid": "1305772", "url": "https://it.wikipedia.org/wiki?curid=1990473", "title": "EIB", "text": ""}
{"id": "1990478", "revid": "3115", "url": "https://it.wikipedia.org/wiki?curid=1990478", "title": "No Dal Molin", "text": "No \"Dal Molin\" \u00e8 un movimento di cittadini e di associazioni contrari alla realizzazione della nuova base dell'esercito statunitense nell'aeroporto Dal Molin di Vicenza, che andrebbe a consolidare gli altri insediamenti statunitensi gi\u00e0 presenti sul territorio vicentino come la Caserma Ederle e la base Site Pluto di Longare.\nAndrebbe a insediarsi nella zona nord di Vicenza, confinante con il comune di Caldogno nell'attuale aeroporto Dal Molin di Vicenza che dovrebbe servire agli USA per riunire la 173\u00aa Brigata aviotrasportata e diventare cos\u00ec, secondo il Pentagono, la base logistica pi\u00f9 importante dell'esercito statunitense in Europa, soprattutto per le azioni belliche in Medioriente: la 173\u00aa Airborne Brigade, attualmente dislocata tra Vicenza, Aviano (Pordenone) e la Germania, si trasformerebbe in una Unit\u00e0 d'Azione, pronta in poche ore a trasferirsi nei vari scenari di guerra che potrebbero aprirsi in Africa, in Medio Oriente o nell'Europa orientale.\nNascita del movimento.\nNel 2004 gli Stati Uniti d'America avanzano la richiesta di ampliare la base di Vicenza; il governo italiano, allora presieduto da Silvio Berlusconi, coinvolge il sindaco di Vicenza Enrico H\u00fcllweck, che esprime parere favorevole. Solo nel 2006, dopo la valutazione del progetto da parte del Comitato Misto Paritetico Regionale, i vicentini vengono a conoscenza del progetto: nasce una forte opposizione, che sfocia nella costituzione del movimento \"No Dal Molin\". Nonostante ci\u00f2, il sindaco H\u00fcllweck fa approvare dal consiglio comunale un'opinione favorevole alle richieste statunitensi. Il via libera definitivo giunge dal governo presieduto da Romano Prodi il 16 gennaio 2007: gli oppositori all'ampliamento dichiarano trattarsi di un \u00abeditto di Bucarest\u00bb. Quella stessa sera un gruppo di militanti del movimento danno vita ad una fiaccolata che si conclude con l'occupazione dei binari della stazione ferroviaria. La stessa notte viene eretto il tendone che ospiter\u00e0 da quel giorno in avanti il presidio permanente No Dal Molin. Il 17 febbraio 2007 si svolge la seconda manifestazione nazionale contro la base statunitense: in un percorso ad anello attorno al centro cittadino sfila un corteo che secondo gli organizzatori comprende centocinquantamila persone provenienti anche da altri paesi europei e dagli Stati Uniti, con la partecipazione del premio nobel per la letteratura Dario Fo. Alla manifestazione del 17 febbraio 2007 seguono marce, azioni dirette e tre festival realizzati nella tarda estate del 2007, del 2008 e del 2009; vengono occupate simbolicamente la Basilica Palladiana (marzo 2007) e la prefettura vicentina (gennaio 2008), mentre nel gennaio 2009 i No Dal Molin occupano per tre giorni l'area civile dell'aeroporto.\nAnno 2008.\nAlle elezioni amministrative dell'aprile 2008, il centrosinistra vince le elezioni facendo leva sui temi legati alla base e prospetta alla cittadinanza la possibilit\u00e0 concreta di fermare la costruzione della nuova base militare americana. Il neo Sindaco Achille Variati propone al Consiglio comunale un nuovo ordine del giorno sul progetto e promuove una consultazione popolare per dar voce alla cittadinanza. Ma il referendum viene bloccato, quattro giorni prima del suo svolgimento, dal Consiglio di Stato che accoglie il ricorso della presidenza del Consiglio dei ministri e del ministero della Difesa contro l'ordinanza del Tar del Veneto e, di fatto, dichiara l'approvazione all'installazione militare un \u00abatto politico, come tale insindacabile dal giudice amministrativo\u00bb. Il movimento No Dal Molin la sera stessa dell'annullamento organizza una manifestazione di piazza e indice una consultazione autogestita per il 5 ottobre.\nDecine di gazebo vengono allestiti da centinaia di volontari per il voto di fronte agli edifici che avrebbero dovuto ospitare il referendum. Alla chiusura dei seggi si conteranno quasi 25\u00a0000 votanti (il 28% degli aventi diritto di voto nel Comune di Vicenza), la quasi totalit\u00e0 dei quali (circa il 95%) si esprime contro la realizzazione della nuova base militare statunitense.\nAnno 2009.\nNel febbraio 2009 viene aperto il cantiere per la realizzazione della nuova base. Il 10 febbraio decine di cittadini tentano di bloccare gli accessi all'aeroporto, ma 400 agenti in assetto antisommossa li respingono e compiono 16 fermi.\nAnno 2010.\nA fine gennaio del 2010 degli attivisti del movimento No Dal Molin si infiltrano nella base militare americana in via di ampliamento e una decina di essi inscena una protesta incatenandosi a una gru e montando su un carrello adibito ai lavori. I manifestanti denunciano anche con l'ausilio di fotografie le pozze d'acqua presenti nel cantiere che segnalerebbero un danneggiamento della falda acquifera causata dai lavori. La denuncia induce il sindaco Variati a sollecitare, da parte degli organismi preposti, \u00abrisposte precise e documentate\u00bb.\nSi comincia a fare largo l'idea di un parco che possa compensare l'impatto dei lavori di ampliamento. In aprile, il Consiglio comunale della citt\u00e0 vicentina vara un documento \u2013 su cui converge gran parte delle forze politiche\u00a0\u2013 in cui si chiede la realizzazione di infrastrutture: una tangenziale, una linea di trasporto pubblico a elettricit\u00e0, il potenziamento dell'universit\u00e0 locale e la creazione di un'area verde.\nAnno 2011.\nIl comune e la provincia di Vicenza trovano un accordo con il governo italiano per un piano di compensazioni che prevede, tra l'altro, la costruzione di un nuovo tratto autostradale tangenziale alla citt\u00e0 e, grazie a una delibera del Cipe, il finanziamento di 11 milioni e mezzo di Euro per opere nel parco a est dell'aeroporto, che il comitato No Dal Molin vorrebbe trasformato in \"Parco della Pace\"\nIl 7 luglio viene ufficialmente siglato a Roma il protocollo di intesa fra gli enti locali interessati, i Ministeri competenti e l'ANAS. Il documento ratifica gli impegni gi\u00e0 sottoscritti: la creazione di un'area verde collocata in posizione est rispetto alla base, la costruzione di una tangenziale nord-est e l'apertura di un tavolo tecnico relativo al trasporto pubblico elettrico. Il presidio No Dal Molin definisce l'accordo \"una vittoria dei movimenti che in questi anni si sono battuti contro la base Usa\".\nIl Camp Del Din viene inaugurato nel 2013."}
{"id": "1990505", "revid": "287204", "url": "https://it.wikipedia.org/wiki?curid=1990505", "title": "Jallaram Kamanpur", "text": " \nJallaram Kamanpur (o pi\u00f9 semplicemente Jallaram) \u00e8 una suddivisione dell'India, classificata come \"census town\", di 11.100 abitanti, situata nel distretto di Karimnagar, nello stato federato dell'Andhra Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nSociet\u00e0.\nEvoluzione demografica.\nAl censimento del 2001 la popolazione di Jallaram Kamanpur assommava a 11.100 persone, delle quali 5.778 maschi e 5.322 femmine. I bambini di et\u00e0 inferiore o uguale ai sei anni assommavano a 1.246, dei quali 661 maschi e 585 femmine. Infine, coloro che erano in grado di saper almeno leggere e scrivere erano 6.609, dei quali 3.840 maschi e 2.769 femmine."}
{"id": "1990508", "revid": "767487", "url": "https://it.wikipedia.org/wiki?curid=1990508", "title": "Sarandib Planitia", "text": "La Sarandib Planitia \u00e8 una regione con un terreno relativamente privo di crateri di Encelado, luna di Saturno. Tale regione \u00e8 situata a 4,4\u00b0 latitudine nord e 298,0\u00b0 longitudine ovest e si estende per circa 200 km. Dalle immagini di Voyager, la Sarandib Planitia \u00e8 considerata parte dell'una o dell'altra pianura increspata (Kargel e Pozio 1996) o delle lisce pianure del (Rothery 1999)e si pensa sia il pi\u00f9 giovane terreno di Encelado. Nelle pi\u00f9 recenti immagini di maggior risoluzione inviate dalla sonda Cassini, Sarandib si presenta come una regione con creste relativamente basse, con una fascia di terreno fessurato che taglia la regione da nord-ovest a sud-est. In aggiunta, una serie di lunghe creste di compressione sono visibili nella parte occidentale di Sarandib Planitia, che ricordano analoghe zone di terreno su Europa, come la Linea Astypalaea, una linea di frattura lunga circa 800 km vicino al Polo Sud del satellite di Giove. Solamente una ventina di crateri pi\u00f9 larghi di un chilometro (il pi\u00f9 grande \u00e8 di soli 4,5 km) sono stati trovati nella regione di Sarandib, dimostrandone la giovane et\u00e0.\nLa Sarandib Planitia \u00e8 circondata a nord e ad ovest da una fascia di terreno scanalato chiamata Samarkand Sulci. La forte somiglianza in relazione al posizionamento spaziale fra Diyar Planitia e Harran Sulci fanno propendere per una formazione correlata con Sarandib Planitia e Samarkand Sulci.\n\"Sarandib\" \u00e8 l'antico nome arabo dello Sri Lanka, pronunciata anche Serendip e dal quale deriva la parola inglese serendipity, che significa scoprire una cosa mentre se ne sta cercando un'altra, ed ispirata da una favola persiana: \"I tre Principi di Serendip\"."}
{"id": "1990509", "revid": "164844", "url": "https://it.wikipedia.org/wiki?curid=1990509", "title": "Audiogramma normalizzato di Fletcher-Munson", "text": ""}
{"id": "1990512", "revid": "119653125", "url": "https://it.wikipedia.org/wiki?curid=1990512", "title": "Verner Panton", "text": "Biografia.\nStudia architettura alla Royal Danish Academy of Fine Arts di Copenaghen, dove si diploma nel 1951. In questi anni lavora con Arne Jacobsen, anche se ben presto inizia a lavorare da solo. Le sue proposte architettoniche sono molto innovativa e agli inizi degli anni sessanta disegna alcune sedie estremamente originali, caratterizzate da materiali plastici e colori brillanti."}
{"id": "1990521", "revid": "547034", "url": "https://it.wikipedia.org/wiki?curid=1990521", "title": "Bolano (Fisciano)", "text": "Bolano \u00e8 una frazione del comune italiano di Fisciano, in provincia di Salerno.\nStoria.\nOrigini.\nBolano \u00e8 una delle pi\u00f9 antiche contrade di Fisciano, situata a circa 195 m sul livello del mare, conta circa 500 abitanti e si colloca sulla Popilia, l'antica strada consolare romana, che da Salerno portava all'Appia antica.\nBolano \u00e8 un toponimo di origine romana (forse derivante da \"Bola\", antichissima citt\u00e0 del Lazio).\nLe prime notizie certe della localit\u00e0 li abbiamo in uno strumento di vendita risalente all'anno 801. Antichissima \u00e8 l'edificazione della chiesa di Bolano che originariamente era situata presso la zona attualmente denominata area San Quirico.\nBolano, come tutte le frazioni del comune ha dato un valido contributo all'epoca dell'italico Risorgimento, ricordiamo il gruppo di artigiani e contadini della contrada, Giuseppe e Francesco Siniscalchi, i fratelli Luzzi, Giovanni ed Antonio Rotondo, che si distinsero notevolmente nella famosa vendita carbonara di Penta.\nLa localit\u00e0 \u00e8 stata gravemente danneggiata dal violento terremoto del 23 novembre 1980. Ai margini del suo territorio \u00e8 sorto, la facolt\u00e0 di Medicina e Chirurgia, il primo nucleo dell'Universit\u00e0 degli Studi di Salerno, la seconda della Campania. La frazione \u00e8 dotata di un campo sportivo, ed \u00e8 sede della rinomata societ\u00e0 sportiva \"Atletico Bolano\".\nIl 15 settembre di ogni anno si tiene la festa della Madonna Addolorata.\nGeografia fisica.\nPosizione.\nIl paese sorge nella Valle dell'Irno confinante con Baronissi. Da Fisciano dista circa 3,5 \u00a0km, 4 da Mercato San Severino e 14 da Salerno. Bolano \u00e8 urbanamente contigua ad un'altra frazione fiscianese, Lancusi (di cui \u00e8 considerata, erroneamente, una frazione o un rione), e molto vicina alla frazione baroniense di Sava.\nCaratteristiche.\nIl nucleo di Bolano \u00e8 composto dal centro sorto intorno alla Chiesa di San Quirico, bench\u00e9 quest'ultima sia successiva e si sia trovata al centro del paese a causa del suo sviluppo urbano degli ultimi decenni.\nAi margini del territorio \u00e8 sorta la facolt\u00e0 di Scienze, poi convertita nella facolt\u00e0 di Medicina, dell'Universit\u00e0 degli Studi di Salerno.\nMonumenti e luoghi d'interesse.\nChiesa di San Quirico.\nIl culto di san Quirico a Bolano, unica localit\u00e0 in Campania ad avere una chiesa dedicata al piccolo martire, ha origini antichissime. che il corpo del santo sia stato qui per un breve periodo. La statua a lui dedicata \u00e8 oggi conservata nell'omonima chiesa.\nL'attuale Chiesa di San Quirico posta nel nucleo storico di Bolano era originariamente una Cappella dedicata a Santa Maria del Carmine con legati alla Congrega della Carit\u00e0 di Fisciano.\nFu individuata quale sede parrocchiale in alternativa dell'antica Chiesa di S. Quirico, posta fuori paese in localit\u00e0 Rio Secco (ancora oggi indicato dai toponimi popolari con \"area San Quirico\"), abbandonata perch\u00e9 spesso inutilizzabile per le inondazioni del vicino rio. Diroccatasi, allo stato attuale il sito \u00e8 individuabile per la presenza di un immobile edilizio adibito a residenza. La propriet\u00e0 alienata come si evince dalla descrizione dei beni della parrocchia nei documenti conservati:\nNei pochi documenti conservati non si sono trovate fonti in merito all'epoca dell'edificazione e della successiva trasformazione in sede parrocchiale dell'edificio attuale. I vecchi registri parrocchiali sono andati persi, presumibilmente, in una delle inondazioni della originaria sede posta in prossimit\u00e0 del Rio Secco.\nL'impianto architettonico \u00e8 a navata unica, con la parte finale dell'abside coperta con volta a botte sulla quale degli stucchi definiscono un sorta di cassettonato;\nLa peculiarit\u00e0 planimetrica \u00e8 data dal non essere perfettamente rettangolare e di avere i lati corti sghembi e paralleli al vicoletto su cui prospetta. La definizione dell'attuale presbiterio mediante una diversa copertura e la presenza dei due archi porterebbero a supporre che l'originario impianto potesse essere diverso, definendosi cos\u00ec una piccola cappella di campagna, posta lungo la stradina, ancora oggi visibile, che si diparte dalla strada statale e che attraversando Bolano proseguiva verso Lancusi e Penta. Solo successivamente potrebbe essere stata ampliata con il prolungamento della navata e la realizzazione del piccolo campanile. I contrafforti sulla facciata principale potrebbero essere stati realizzati a seguito dei danni provocati da un evento tellurico nei secoli scorsi.\nNel cantonale sud, posti a pi\u00f9 di tre metri d'altezza, vi sono due fregi, realizzati in pietra tufacea, raffiguranti uno il Cristo crocifisso e l'altro San Sebastiano.\nQueste le notizie tratte dalle poche fonti reperibili, le citazioni sono tratte dai documenti redatti dal parroco Vincenzo Negri fu Domenico per le Visite Pastorali. La pi\u00f9 completa \u00e8 quella stilata per il 2 luglio 1917.\nSociet\u00e0.\nReligione.\nLa maggioranza della popolazione \u00e8 di religione cristiana di rito cattolico[7]; la frazione appartiene all'Arcidiocesi di Salerno-Campagna-Acerno.\nLa parrocchia di riferimento \u00e8 San Martino e Quirico, con sede in piazza Regina Margherita, Lancusi\nTradizione.\nEventi culturali\nSport.\nImpianti sportivi.\nLa frazione \u00e8 dotato di un Campo Sportivo \"San Quirico\" in via Siniscalchi.\nAmministrazione.\nGemellaggi.\nLa frazione \u00e8 gemellata con:"}
{"id": "1990525", "revid": "224230", "url": "https://it.wikipedia.org/wiki?curid=1990525", "title": "Thomas Morley (compositore)", "text": "Biografia.\nFiglio del birraio Francis, Thomas Morley fu forse bambino cantore nella cattedrale di Norwich, ma nell'elenco dei coristi della chiesa, che inizia dal 1568, il suo nome non compare. Probabilmente cant\u00f2 sin da allora presso il coro della cattedrale di S. Paul, dove \u00e8 elencato tra i coristi nel 1574, insieme con il musicista e compositore contemporaneo, Peter Philips. Nel 1583 divenne maestro nella cattedrale di Norwich. Cinque anni dopo consegu\u00ec il \"Bachelor of Music\" all'Universit\u00e0 di Oxford.\nNel 1589, anno in cui mor\u00ec il suo primo figlio, pubblic\u00f2 il primo di undici libri di madrigali, sull'onda del nuovo gusto musicale filo-italiano inaugurato nel 1588 con la prima edizione di \"Musica Transalpina\" di Nicholas Yonge, raccolta di madrigali italiani tradotti in lingua inglese che ebbe immediato e notevole successo. In questo periodo compose probabilmente le musiche per alcune opere teatrali di William Shakespeare. Dal 1592 divent\u00f2 organista nella Cattedrale di Saint Paul a Londra, posto che mantenne sino alla morte.\nDedic\u00f2 il suo \"A Plaine and Easie Introduction to Practicall Musicke\" del 1597 a William Byrd, che Morley indic\u00f2 come suo maestro; il libro divenne il pi\u00f9 famoso trattato musicale del Rinascimento inglese.\nMorley contribu\u00ec in modo rilevante all'incremento della letteratura madrigalistica in Inghilterra. Compose inoltre musica sacra e per diversi strumenti; sono particolarmente note alcune sue composizioni per virginale, contenute nella celebre raccolta di vari autori \"Fitzwilliam Virginal Book\".\nSue composizioni sono contenute anche in \"The First Booke of Consort Lessons, made by diuers exquisite Authors, for six Instruments to play together, the Treble Lute, the Pandora, the Cittern, the Base-Violl, the Flute &amp; Treble-Violl\", del 1599, per 2 viole, flauto, liuto, cetra rinascimentale e bandora, due particolari tipi di strumenti rinascimentali simili al liuto."}
{"id": "1990527", "revid": "287204", "url": "https://it.wikipedia.org/wiki?curid=1990527", "title": "Jammalamadugu", "text": "Jammalamadugu \u00e8 una suddivisione dell'India, classificata come \"census town\", di 40.502 abitanti, situata nel distretto di Kadapa, nello stato federato dell'Andhra Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 14\u00b0 49' 60 N e 78\u00b0 24' 0 E e ha un'altitudine di 168 .\nSociet\u00e0.\nEvoluzione demografica.\nAl censimento del 2001 la popolazione di Jammalamadugu assommava a 40.502 persone, delle quali 19.987 maschi e 20.515 femmine. I bambini di et\u00e0 inferiore o uguale ai sei anni assommavano a 4.656, dei quali 2.344 maschi e 2.312 femmine. Infine, coloro che erano in grado di saper almeno leggere e scrivere erano 26.005, dei quali 14.865 maschi e 11.140 femmine."}
{"id": "1990528", "revid": "339392", "url": "https://it.wikipedia.org/wiki?curid=1990528", "title": "Murgia barese", "text": ""}
{"id": "1990534", "revid": "200154", "url": "https://it.wikipedia.org/wiki?curid=1990534", "title": "Cassano Murge", "text": ""}
{"id": "1990536", "revid": "123525851", "url": "https://it.wikipedia.org/wiki?curid=1990536", "title": "Orto botanico di Mosca", "text": "L'orto botanico Nikolai-Tsitsin di Mosca dell'Accademia Russa delle Scienze (in russo: \u0413\u043b\u0430\u0432\u043d\u044b\u0439 \u0431\u043e\u0442\u0430\u043d\u0438\u0447\u0435\u0441\u043a\u0438\u0439 \u0441\u0430\u0434 \u0438\u043c\u0435\u043d\u0438 \u041d. \u0412. \u0426\u0438\u0446\u0438\u043d\u0430 \u0420\u0410\u041d) \u00e8 un parco nel distretto amministrativo nord-orientale della citt\u00e0 di Mosca ed il pi\u00f9 grande orto botanico in Russia.\nL'orto botanico, con un'estensione di 130 ettari, fu fondato il 14 aprile 1945 e fa parte del Dipartimento di Biologia dell'Accademia russa delle scienze. Il primo direttore fu per un periodo di 35 anni il biologo Nikolaj Vasil'evi\u010d Tsitsin (1898\u20131980), dal quale oggi il nome del complesso. L'orto botanico presenta un ampio parco ispirandosi al modello delle residenze nobiliari russe del diciottesimo e diciannovesimo secolo; di esso fa parte tra l'altro il complesso neoclassico della tenuta che fu della famiglia dei conti \u0160eremetev. Nel parco stesso, nell'aranciera e negli arboreti possono essere ammirati complessivamente oltre 8.200 tipi di piante da tutto il mondo."}
{"id": "1990543", "revid": "1442080", "url": "https://it.wikipedia.org/wiki?curid=1990543", "title": "Melizoderidae", "text": "Melizoderidae \u00e8 una piccola famiglia di insetti appartenente all'ordine dei Rincoti Omotteri, superfamiglia dei Membracoidea.\nDescrizione.\nGli adulti sono morfologicamente affini alla pi\u00f9 nota e diffusa famiglia dei Membracidae, dalla maggior parte dei quali si distinguono per il mancato sviluppo ipertelico del pronoto.\nIl capo \u00e8 metagnato, largo, provvisto di due ocelli e due occhi composti e con regione fronto-clipeale marcatamente convessa. Nel torace manca l'espansione posteriore del pronoto sopra lo scutello, che risulta perci\u00f2 visibile alla vista dorsale. Al pari dei Membracidae e degli Aetalionidae, le pleure del mesotorace presentano l'episterno indiviso e provvisto di un processo dorsale simile ad un dente.\nLe ali anteriori sono differenziate in tegmine, ripiegate a tetto sull'addome in fase di riposo. La vena media \u00e8 fusa alla base con la radio e ben distinta dalla cubito, oppure ha un decorso indipendente, separato sia dalla radio sia dalla cubito. Le zampe posteriori sono di tipo saltatorio, presentano le coxe allungate e trasverse e le tibie prive della fila di setole spiniformi tipica dei Cicadellidae. Nelle zampe anteriori il trocantere e il femore non sono fusi, carattere che li contraddistingue dagli Aetalionidae.\nSistematica.\nLa famiglia dei Melizoderidae \u00e8 presente esclusivamente nel Cile. \u00c8 composta da 2 generi e comprende solo 8 specie."}
{"id": "1990545", "revid": "697352", "url": "https://it.wikipedia.org/wiki?curid=1990545", "title": "Back from the Dead", "text": ""}
{"id": "1990546", "revid": "132266", "url": "https://it.wikipedia.org/wiki?curid=1990546", "title": "Ascensione (isola)", "text": ""}
{"id": "1990551", "revid": "757396", "url": "https://it.wikipedia.org/wiki?curid=1990551", "title": "ASVEL Lyon-Villeurbanne", "text": "LASVEL Lyon-Villeurbanne \u00e8 una squadra francese di pallacanestro, con sede a Villeurbanne, in Francia. Fondata nel 1948, gioca nel campionato francese.\nDisputa le partite interne nella Astroballe, che ha una capacit\u00e0 di 5.800 spettatori.\nLa sigla ASVEL sta per \"Association Sportive de Villeurbanne et \u00c9veil Lyonnais\".\nRoster 2021-2022.\n\"Aggiornato al 20 luglio 2021.\""}
{"id": "1990554", "revid": "206336", "url": "https://it.wikipedia.org/wiki?curid=1990554", "title": "Mutina", "text": ""}
{"id": "1990555", "revid": "7", "url": "https://it.wikipedia.org/wiki?curid=1990555", "title": "Antonio Tantardini di Valsassina", "text": ""}
{"id": "1990557", "revid": "2117329", "url": "https://it.wikipedia.org/wiki?curid=1990557", "title": "Niebuszewo", "text": "Niebuszewo (pronuncia: [\u0272\u025bbu'\u0282\u025bv\u0254]; tedesco: \"Zabelsdorf\") \u00e8 una suddivisione amministrativa della citt\u00e0 di Stettino. Principalmente ha i funzioni residenziali, vi vivono 17.607 persone.\nA Niebuszewo si trova anche uno dei pi\u00f9 grandi parchi della citt\u00e0, \"Park Kasprowicza\", in cui \u00e8 stato costruito un anfiteatro."}
{"id": "1990560", "revid": "999533", "url": "https://it.wikipedia.org/wiki?curid=1990560", "title": "Gran Premio d'Ungheria 1989", "text": "Il Gran Premio d'Ungheria 1989 fu la decima gara della stagione 1989 del Campionato mondiale di Formula 1, disputata il 13 agosto allo Hungaroring di Budapest. La manifestazione vide la vittoria di Nigel Mansell su Ferrari dopo una gran rimonta dal 12\u00ba posto in griglia, seguito dal brasiliano Ayrton Senna su McLaren - Honda e da Thierry Boutsen su Williams - Renault.\nQualifiche.\nPer la prima volta nella stagione la pole position non fu conquistata da un pilota della McLaren-Honda: a spezzare il monopolio del team anglo-nipponico fu Patrese, che precedette Senna di circa tre decimi. Terzo si piazz\u00f2 il sorprendente Caffi, abile nello sfruttare le gomme da qualifica della Pirelli, particolarmente efficaci; alle spalle del pilota italiano si trovavano Boutsen, Prost, Berger, Nannini e Modena.\nGara.\nAl via Patrese mantenne il comando della gara davanti a Senna e Caffi; quest'ultimo fu sopravanzato gi\u00e0 nei primi giri da Berger e Prost, cedendo poi la posizione anche al rimontante Mansell al 22\u00ba giro. Il pilota inglese continu\u00f2 la sua rimonta e, passato al quarto posto dopo il cambio gomme del compagno di squadra (in seguito costretto al ritiro per un problema al cambio), sopravanz\u00f2 anche Prost, portandosi alle spalle del duo di testa.\nAl 53\u00ba giro Patrese dovette rallentare per un problema ad un radiatore, in seguito al quale dovette poi ritirarsi; cinque tornate pi\u00f9 tardi Mansell super\u00f2 Senna approfittando del doppiaggio di Johansson, portandosi al comando e mantenendolo fino alla bandiera a scacchi. Senna chiuse secondo davanti a Boutsen, Prost, Cheever e Piquet."}
{"id": "1990565", "revid": "228587", "url": "https://it.wikipedia.org/wiki?curid=1990565", "title": "Human", "text": ""}
{"id": "1990568", "revid": "7077", "url": "https://it.wikipedia.org/wiki?curid=1990568", "title": "Presa della Bastiglia di Parigi", "text": ""}
{"id": "1990569", "revid": "712828", "url": "https://it.wikipedia.org/wiki?curid=1990569", "title": "Jackie Aprile Jr.", "text": "Giacomo Michael Aprile Jr. (comunemente chiamato Jackie Aprile Jr.) \u00e8 il figlio del boss Jackie Aprile, Sr. nella serie televisiva \"I Soprano\" dell'emittente televisiva statunitense HBO: \u00e8 interpretato dall'attore Jason Cerbone.\n\u00c8 uno dei personaggi pi\u00f9 noti della serie, nonostante la sua partecipazione si sia consumata negli episodi finali della seconda stagione e nell'arco della terza.\nIn un episodio contenente delle sequenze di flashback (ep. 36) un giovanissimo Jackie \u00e8 interpretato dal fratello minore dell'attore, Matt Cerbone.\nBiografia.\nLa Famiglia Aprile da cui proviene Jackie Jr. \u00e8, negli anni novanta, la cosca mafiosa di riferimento all'interno della Famiglia DiMeo: negli Aprile vi \u00e8 il capo dei DiMeo, Jackie Aprile, Sr., padre di Jackie, designato a comandare le altre bande dal vecchio boss Domenico Ercole DiMeo.\nAlla morte di Jackie Sr., malato terminale di cancro, gli affari (come narrato nell'intera stagione 1) vengono gestiti dai boss in seconda, anche se formalmente il boss, pi\u00f9 o meno riconosciuto da tutti gli affiliati, \u00e8 Tony Soprano, protagonista della serie: \nTony diviene l'effettivo boss dei DiMeo solo dopo la cattura di zio Junior.\nTra le varie responsabilit\u00e0 che Tony si accolla nella gestione della Famiglia, vi \u00e8 anche quella di provvedere al mantenimento dei parenti dei mafiosi deceduti o imprigionati: il giovane Jackie fa parte di questi.\nIn particolare, al boss preme l'educazione e l'istruzione scolastica di Jackie, (in virt\u00f9 di una promessa fatta al padre morente) che per\u00f2 si dimostra non particolarmente portato per gli studi.\nJackie \u00e8 cresciuto in ambiente mafioso: oltre al padre, lo zio Richie Aprile \u00e8 un affiliato che, uscito di galera, rivendica il proprio posto al sole all'interno della famiglia; Ralph Cifaretto diviene il suo \"patrigno\" quando inizia a frequentare la madre di Jackie rimasta vedova, Rosalie. Inoltre ha diversi parenti nel giro della Famiglia (Vito, Adriana). In poco tempo, dopo il diploma, Jackie comincia ad essere attirato dal denaro facile, si atteggia da duro (pur non essendolo in verit\u00e0), tenta di emulare le gesta del padre e degli altri criminali.\nAlla morte di Richie (ep. 25) comincia a manifestare un risentimento verso Tony, reo ai suoi occhi della morte dello zio (in verit\u00e0 fatto fuori dalla sorella di Tony, la sua compagna Janice, durante una lite).\nTony cerca pi\u00f9 volte di evitare che Jackie finisca nei guai e cerca di spronarlo a continuare gli studi: ma l'influenza che esercitano su di lui prima lo zio Richie, poi Ralph Cifaretto \u00e8 deleteria. \nA parole, Ralph prende le difese di Jackie e appoggia Tony, ma nei fatti, lo spinge a diventare un affiliato: gli racconta prodezze di giovent\u00f9, come quella (poi fatale), dell'attentato alla bisca di Michele Feech La Manna, lo fa partecipare a pestaggi e riscossioni.\nI rapporti fra Jackie e Tony si complicano ulteriormente quando il giovane inizia a frequentare Meadow, figlia del boss. Jackie inizia a mentire a Tony: in apparenza si dimostra uno studente modello, sottobanco progetta piccoli colpi criminali e tradisce Meadow a pi\u00f9 riprese.\nIn particolare, assieme all'amico Dino Zerilli, organizza una rapina a un college, durante una rappresentazione di beneficenza.\nJackie partecipa come autista, mentre Chris e Benny materialmente mettono in atto il colpo. Venuto a sapere del furto, Tony va su tutte le furie e prende di petto la situazione, affrontando Jackie e mettendolo in guardia per la sua condotta, e intimandolo di star lontano dagli ambienti mafiosi: oltre alla promessa fatta a suo padre, Tony teme per la figlia, innamorata cotta di Jackie (Tony scopre infatti Jackie con una spogliarellista in un locale).\nLa situazione precipita quando Jackie, cercando l'emulazione del padre per il colpo vincente alla bisca di \"Feech\" La Manna, organizza una rapina a una bisca, assieme ad alcuni suoi amici: la rapina finisce nel sangue e Jackie si d\u00e0 alla macchia. Rifugiatosi da alcuni conoscenti di colore, telefona a Tony e gli chiede aiuto, inutilmente: il boss, stanco della falsit\u00e0 del giovane e preoccupato per la stabilit\u00e0 della Famiglia, affida a Ralph la decisione sul destino di Jackie.\nRalph incarica Vito Spatafore di raggiungere Jackie ed eliminarlo."}
{"id": "1990570", "revid": "2110845", "url": "https://it.wikipedia.org/wiki?curid=1990570", "title": "Romano Masoni", "text": "Biografia.\nArtista toscano ed incisore, nato a Santa Croce sull'Arno (PI) nel 1940, dove risiede e lavora. Ha frequentato la scuola d'Arte \"Simi\" a Firenze.\nFin dall'inizio degli anni settanta unisce all'attivit\u00e0 artistica, un impegno politico e sociale incentrato sul territorio. \nNel 1977 \u00e8 tra i fondatori della rivista politico culturale Il Grandevetro. \nNegli anni ottanta a Santa Croce sull'Arno promuove con altri artisti e intellettuali il \"Circolo del Pestival\" ed il \"Progetto Pestival La grande metafora\". Il progetto port\u00f2 al restauro e alla inaugurazione nel 1991 del \"Centro di attivit\u00e0 espressive Villa Pacchiani, di cui Masoni \u00e8 stato direttore fino al 1999. \nAttivit\u00e0 artistica.\nNel 1981 \u00e8 segnalato Bolaffi per la pittura da Enzo Carli. \nHa esposto in importanti rassegne nazionali ed internazionali come la Quadriennale di Roma nel 1975, la Biennale del Fiorino di Firenze nel 1977, la Triennale dell'Incisione di Milano nel 1990, \"The Book in Twentieth Century Italy\" al Museum of Modern Art di New York nel 1992, al \"Fringe Festival Visual Art\" di Melbourne nel 1997, alla Biblioteca Nazionale di Firenze nel 1997, alla \"Quatri\u00e8me Triennale Mondiale d'Estampes\" a Chamali\u00e8re Az\u00e9rat Francia ed infine al Centro Culturale Berchem di Anversa nel 1998. \nFrutto della sua ricerca artistica pi\u00f9 recente sono le \"Derive\", esposte nel marzo 2002 in una personale presso la Fondazione Piaggio di Pontedera e nel 2008 ha esposto in un'antologica a San Gimignano presso il Museo d'Arte Contemporanea \"Raffaele de Grada\".\nNel 2021, quattro sue incisioni e l'opera \"Auto Da F\u00e9\", una tecnica mista dove i colori cupi sono incorniciati da una foglia d'oro, entrano a far parte della collezione del Montecatini Contemporary Art."}
{"id": "1990573", "revid": "121837", "url": "https://it.wikipedia.org/wiki?curid=1990573", "title": "Alpha Lupi", "text": ""}
{"id": "1990575", "revid": "1564499", "url": "https://it.wikipedia.org/wiki?curid=1990575", "title": "Sant'Angelo", "text": ""}
{"id": "1990577", "revid": "830939", "url": "https://it.wikipedia.org/wiki?curid=1990577", "title": "Giles Farnaby", "text": "Biografia.\nNato forse a Truro in Cornovaglia, forse vicino a Londra, era figlio di un notabile della citt\u00e0 di Londra, molto probabilmente parente di Thomas Farnaby (c. 1575\u20131647) e sicuramente cugino di Nicholas Farnaby (c. 1560\u20131630), che gli ha insegnato la musica. Attirato dal mestiere del cugino (costruttore di tastiere), Farnaby compose la maggior parte dei suoi brani proprio per tastiera. Si spos\u00f2 con Katherine Roane il 25 maggio 1587, con la quale, nel 1591 ebbe la prima figlia di cinque, Philadelphia. Il 7 luglio 1592 ottenne la laurea presso l'Universit\u00e0 di Oxford, lo stesso esatto giorno (e luogo) in cui si laure\u00f2 anche un altro grande compositore: John Bull. In seguito fu insegnante di musica presso la famiglia di Sir Nicholas Saunderson a Fillingham. Nel 1614 fece di nuovo ritorno a Londra, dove si spense nel 1640, all'et\u00e0 di 77 anni.\nOpere.\nDelle molte composizioni scritte nel corso della sua vita solamente 52 brani ci sono rimasti, 51 dei quali sono contenuti nel Fitzwilliam Virginal Book, in cui sono compresi anche 4 brani scritti dal figlio Richard (1594 - 1623). Tutti questi brani sono per virginale (o comunque tastiera); scrisse pur tuttavia anche madrigali, canzoni e musica sacra."}
{"id": "1990580", "revid": "767487", "url": "https://it.wikipedia.org/wiki?curid=1990580", "title": "Ch\u00fcebodenhorn", "text": "Il Ch\u00fcebodenhorn (3.070\u00a0) \u00e8 la seconda cima in ordine di altezza del \"Gruppo del Rotondo\", sito nelle Alpi Lepontine.\nDescrizione.\nLa vetta si trova sul crinale che divide il Canton Ticino dal Vallese."}
{"id": "1990591", "revid": "599013", "url": "https://it.wikipedia.org/wiki?curid=1990591", "title": "Shawn Kemp", "text": "Fu soprannominato \"Reign Man\" (il regnante) per la sua abilit\u00e0 nella schiacciata, l'idea venne da un poster dove questo titolo accompagnava un Kemp ritratto mentre schiacciava sullo \"Space Needle\" di Seattle. In seguito lo speaker radiofonico dei Seattle SuperSonics Kevin Calabro, a forza di annunciarlo cos\u00ec alla Key Arena, lo rese noto con tale soprannome.\nCaratteristiche tecniche.\nAlto 208\u00a0cm per 104\u00a0kg circa di peso forma, era famoso per le sue schiacciate, che lo contraddistinguevano per la combinazione di atletismo, dinamismo e per l'elevazione che raggiungeva. Il soprannome \"Reign Man\" identific\u00f2 il suo dominio fisico sugli avversari e funzion\u00f2 anche per l'assonanza con \"Rain Man\", non in riferimento all'omonimo film ma perch\u00e9 \"faceva piovere\" la palla nel cesto per via delle poderose schiacciate.\nCarriera.\nLa high school e la scelta NBA.\nShawn Kemp \u00e8 stato il primo giocatore nella storia dell'NBA a passare dall'high school ai professionisti senza aver frequentato il college; perch\u00e9 non ottenne i voti necessari per entrare all'universit\u00e0. Si dichiar\u00f2 cos\u00ec eleggibile per il draft NBA 1989 e venne scelto dai Seattle SuperSonics come 17\u00aa chiamata assoluta. In pochi anni a Seattle dimostr\u00f2 tutto il suo valore e insieme a Gary Payton, scelto nel draft del 1990, formarono insieme una coppia playmaker-ala grande che a detta di molti ebbe lo stesso impatto della coppia John Stockton-Karl Malone degli Utah Jazz.\nLa finale di Conference e le precoci eliminazioni.\nSotto coach George Karl questa coppia esplosiva che piaceva molto al pubblico per le spettacolari schiacciate che eseguiva, guida i Sonics anche attraverso i play-off. nella stagione 1992-1993 i Sonics si presentano ai play-off come una delle favorite della Western Conference; al primo turno eliminano i Jazz della coppia Stockton-Malone in 5 difficilissime partite e al secondo turno vincono in altrettanto sudate 7 partite contro gli Houston Rockets di Hakeem Olajuwon. In finale di Conference incontrano i Phoenix Suns di Charles Barkley, a cui si devono inchinare in 7 partite. Le speranze a Seattle sono tante data la giovane et\u00e0 della coppia Payton-Kemp. L'anno dopo i Sonics compilano il migliore record della Conference e al primo turno incontrano i Denver Nuggets. Vincono facilmente le prime due partite in casa ma poi perdono per due volte in Colorado e incredibilmente perdono la partita decisiva in casa. \u00c8 una sconfitta inaspettata: per la prima volta nella storia dei play-off NBA la testa di serie n\u00ba 8 eliminava la n\u00ba 1. Anche l'anno dopo al primo turno perdono in 4 partite dagli sfavoriti Los Angeles Lakers. Negli spogliatoi ci sono diversi malumori sfociati nella rissa tra Payton e il gregario Ricky Pierce.\nLa finale 1996.\nNonostante le due sconfitte al primo turno la dirigenza conferma coach Karl. L'anno dopo la squadra compila ancora il miglior record della Conference; questa volta al primo turno incontrano i Sacramento Kings che vengono eliminati in 4 gare. Al secondo turno invece incontrano i campioni NBA di Houston che vengono spazzati via per 4-0. In finale di Conference si trovano davanti i Jazz. Kemp si trova davanti Karl Malone, combattendo alla pari con lui e a detta di molti esperti vincendo il duello. I Sonics vincono la serie 4-3 e in finale incontrano i Chicago Bulls di Michael Jordan. I Sonics vanno in svantaggio per 3-0, per poi vincere due gare consecutive e perdere gara 6. Jordan vince il titolo di MVP delle finali ma a detta di molti il miglior giocatore della serie era stato proprio Kemp, anche se giocava nella squadra perdente.\nL'addio a Seattle.\nL'anno dopo i Sonics pensano di ripetere la stagione 1995-96, ma l'annata parte male. Kemp fa le bizze dicendo che il suo contratto non \u00e8 sufficiente per una superstar come lui. Durante tutto l'anno Kemp non gioca come sa e come pu\u00f2, e Seattle viene eliminata nelle semifinali della Western Conference dagli Houston Rockets in 7 partite. Il rapporto di Kemp con la societ\u00e0 \u00e8 ormai logoro e \"The Reign Man\" viene ceduto ai Cleveland Cavaliers, in un giro a tre squadre che porta al suo posto Vin Baker. A Cleveland Shawn per un po' torna quello che aveva fatto impazzire i fan, ma la squadra non \u00e8 cos\u00ec forte e nei play-off si ferma al primo turno. Lentamente Shawn ingrassa, e il suo calo fisico porta Cleveland a stare per due anni fuori dai play-off.\nKemp viene scambiato ai Portland Trail Blazers, e continua ad ingrassare a dismisura. Il suo apporto per la squadra \u00e8 ai minimi storici: Kemp non ha pi\u00f9 praticamente stacco da terra. Finalmente ammette di aver problemi di alcolismo e tossicodipendenza, e di aver fatto spesso uso di cocaina; entra in una clinica per disintossicarsi. Torna in campo nella stagione 2002-03 con la maglia degli Orlando Magic, e anche se \u00e8 un po' dimagrito il suo fisico non \u00e8 pi\u00f9 quello di una volta. Al termine dell'annata in Florida si chiude la sua carriera NBA.\nMontegranaro.\nNell'estate 2008 Kemp, a 39 anni e 5 anni dopo il suo ritiro, si accord\u00f2 con la Premiata Montegranaro, che militava nella massima serie italiana. Dopo numerosi ritardi ed incomprensioni, la squadra tuttavia decise di tagliare il giocatore prima ancora dell'inizio del campionato. Il giocatore aveva espresso la volont\u00e0 di dare il suo contributo alla squadra, ma nel giorno della presentazione del team presso Porto San Giorgio fece recapitare alla societ\u00e0 un comunicato con il quale ufficializzava il recesso e la conseguente risoluzione del suo contratto; questo perch\u00e9 Kemp fu costretto a recarsi negli Stati Uniti per aiutare i propri cari la cui incolumit\u00e0 era stata messa a repentaglio dall'uragano Ike. Inoltre, il giocatore pag\u00f2 una condizione fisica ritenuta non idonea dallo staff gialloblu."}
{"id": "1990594", "revid": "198277", "url": "https://it.wikipedia.org/wiki?curid=1990594", "title": "Gran Premio del Belgio 1989", "text": "Il Gran Premio del Belgio 1989 fu la undicesima gara della stagione 1989 del Campionato mondiale di Formula 1, disputata il 27 agosto sul Circuito di Spa-Francorchamps. La manifestazione vide la vittoria di Ayrton Senna su McLaren - Honda, seguito dal compagno di scuderia Alain Prost e da Nigel Mansell su Ferrari.\nQualifiche.\nSenna conquist\u00f2 l'ottava pole position stagionale, battendo di pi\u00f9 di mezzo secondo il compagno di squadra Prost. In seconda fila si piazzarono Berger e Boutsen, seguiti da Patrese e Mansell; chiudevano la top ten Nannini, Modena, Gugelmin e Warwick. Per la prima volta nella storia del team la Lotus non riusc\u00ec a qualificare nessuno dei suoi piloti.\nGara.\nLa gara prese il via con il circuito ancora umido per la pioggia caduta in mattinata; Senna mantenne agevolmente il comando davanti a Prost, Berger, Mansell, Boutsen e Patrese. Gli unici cambiamenti nelle prime posizioni furono i ritiri di Berger e Patrese; Senna rimase in testa per tutta la corsa, vincendo davanti a Prost, Mansell, Boutsen, Nannini e Warwick."}
{"id": "1990595", "revid": "33689", "url": "https://it.wikipedia.org/wiki?curid=1990595", "title": "Carica di profondit\u00e0", "text": ""}
{"id": "1990607", "revid": "110157", "url": "https://it.wikipedia.org/wiki?curid=1990607", "title": "Monte Vele", "text": "Il Monte Vele \u00e8 una montagna che si trova all'interesezione dei territori comunali di Itri, Fondi, Lenola e Campodimele in provincia di Latina nel Lazio, all'interno del territorio del Parco Naturale dei Monti Aurunci, collocata alle estreme propaggini occidentali dei monti Aurunci e separato dal Monte Le Pezze, di altezza analoga, dal valico di San Nicola.\nDescrizione.\nLa cima di forma pressoch\u00e9 conica ricorda vagamente la vela di una nave, da cui il monte riprende il nome. \nIl monte domina la costa tirrenica e la piana di Fondi. Si raggiunge dalla localit\u00e0 Crocette del comune di Campodimele, da un sentiero indicato da un cartello del parco. Il sentiero inizia dove finisce la strada asfaltata supera un allevamento di bovini e si inerpica in un bosco di lecci e pini di rimboschimento e attraversa, prima di arrivare in cima, senza itinerario ben definito una faggeta."}
{"id": "1990609", "revid": "6923", "url": "https://it.wikipedia.org/wiki?curid=1990609", "title": "Isuzu Serie 4J", "text": "I motori Isuzu Serie 4J sono una piccola famiglia di motori diesel prodotti dal 1988 al 2002 dalla Casa automobilistica giapponese Isuzu.\nCaratteristiche e versioni.\nQuesta piccola famiglia di motori Isuzu \u00e8 stata realizzata dalla Casa di Tokyo per equipaggiare alcuni modelli di nicchia, in particolare le Isuzu Trooper e le Isuzu della famiglia MU Wizard. Si tratta di motori diesel di grossa cilindrata, proposti in diverse versioni. Tali motori hanno consacrato la Isuzu come uno dei migliori costruttori al mondo di motori diesel. I motori della Serie 4J hanno conosciuto profonde evoluzioni che li hanno portati a passare dalle pi\u00f9 classiche alle pi\u00f9 moderne soluzioni tecnologiche. Per esempio, i primi motori \"4J\" montavano un albero a camme laterale (schema OHV), mentre i pi\u00f9 recenti sono bialbero in testa con tecnologia di tipo common rail. Perci\u00f2 sono poche le caratteristiche in comune tra le varie versioni e varianti che si sono succedute nel tempo. Tra queste possiamo ricordare:\nIn seguito, tale famiglia di motori \u00e8 stata introdotta anche nelle versioni europee ed australiane di alcuni modelli, come le Opel/Vauxhall/Holden Frontera e le Opel/Vauxhall Monterey ed \"Holden Jackaroo\".\nLa famiglia dei motori della Serie 4J si articola in pi\u00f9 versioni. Di seguito vengono illustrate le principali di queste versioni.\nVersione da 2.8 litri.\nQuella da 2.8 litri \u00e8 stata in ordine cronologico la prima versione dei diesel della serie \"4J\". Da tale versione, quindi, sarebbero poi derivate tutte le altre. Il 2.8 \"4J\" era caratterizzato da misure di alesaggio e corsa pari a 93x102 mm, per una cilindrata di 2771 cm\u00b3. Come nei successivi 2.5 e 3.1 che sarebbero arrivati pochi anni dopo, anche il 2.8 \"4J\" montava la distribuzione a valvole in testa con asse a camme laterale e due valvole per cilindro. Questo motore \u00e8 stato proposto in pi\u00f9 varianti, sia aspirate che sovralimentate (queste ultime sia con intercooler che senza).\n4JB1-T.\nQuesta \u00e8 la primissima variante del 2.8 e la primissima variante in generale dei motori \"4J\" di Isuzu. Questa variante era sovralimentata mediante turbocompressore, ma senza intercooler, ed aveva un rapporto di compressione pari a 17.5:1. La potenza massima era compresa tra 93 e 101 CV a 3600 giri/min, a seconda dei modelli su cui questo motore veniva montato. Per lo stesso motivo, anche la punta massima di coppia motrice era variabile, ed esattamente tra 172 e 200 N\u00b7m a 2000 giri/min.\nQuesto motore ha trovato applicazione sulle \"Isuzu Trooper Mk1 2.8 TD\" (1987-89).\n4JB1.\nQuesta sigla indica la variante aspirata del 2.8 \"4J\" di Isuzu, la seconda in ordine cronologico, dopo l'unit\u00e0 \"4JB1-T\". Si tratta di una variante caratterizzata da un rapporto di compressione di 18.2:1 e dall'alimentazione ad iniezione diretta. La potenza massima raggiungeva 80 CV a 3600 giri/min, con una coppia massima di 175 N\u00b7m a 2000 giri/min. Tale motore \u00e8 stato montato sulle \"Isuzu Bighorn Mk1 2.8 D\" (1988-92).\n4JB1-TC.\nIntrodotta anch'essa nel 1988, questa variante si distingue dalle altre due per la sovralimentazione (turbocompressore IHI) affiancata dall'intercooler. Il rapporto di compressione era di 18.2 ed i valori di potenza massima spaziavano tra i 90 ed i 113 CV a 3600 giri/min, a seconda dei modelli su cui veniva montato. Stesso discorso per la coppia massima, compresa tra 196 N\u00b7m a 2000 giri/min e 242 N\u00b7m a 2100 giri/min.\nLe versioni meno potenti, ma pi\u00f9 ricche di coppia a bassi regimi, sono state montate su autocarri Isuzu, come il camion Elf/serie NHR 150 Carrier. Una versione intermedia, in grado di erogare 108 CV di potenza massima, ha trovato applicazione sulle \"Isuzu Trooper 2.8 DI TD ic\" prodotte tra il 1988 ed il 1992. Un'ulteriore versione intermedia, in grado di erogare 100 CV a 3800 giri/min e 225 N\u00b7m a 1800 giri/min, \u00e8 stata montata su alcuni modelli pick-up della Casa giapponese. Le versioni di punta hanno invece trovato applicazione su:\nVersioni da 2.5 litri.\nNella storia dei motori della Serie 4J ci sono state due differenti versioni da 2.5 litri, completamente differenti tra loro pur appartenendo alla stessa famiglia.\nUna di queste versioni \u00e8 nata all'inizio degli anni novanta, mentre l'altra \u00e8 stata introdotta a met\u00e0 anni 2000. Entrambe hanno lo stesso identico valore di cilindrata, 2499 cm\u00b3, ma si tratta di fatto di due versioni molto diverse tra loro.\nMotore 2.5 OHV: 4JA1.\nIl primo dei motori 4J da 2.5 litri \u00e8 stato introdotto nel 1990 e nasce dall'accorciamento della corsa del 2.8, corsa portata da 102 a 92\u00a0mm. Invariato l'alesaggio, rimasto a 93\u00a0mm. Si tratta di uno dei motori pi\u00f9 classici nella sua impostazione meccanica, poich\u00e9 possiede caratteristiche come la distribuzione a valvole in testa con albero a camme nel basamento, aste e bilancieri e con testata a due valvole per cilindro. Nello stesso tempo, per\u00f2, questi motori vantavano l'impiego dell'alimentazione ad iniezione diretta, soluzione che migliora il rendimento del motore. Questo motore \u00e8 stato proposto in pi\u00f9 varianti, le cui caratteristiche sono riportate di seguito.\n4JA1.\nQuesta sigla indica la pi\u00f9 elementare tra le varianti del 2.5 litri \"4J\" OHV. Tale variante era un diesel aspirato caratterizzato da un rapporto di compressione di 18.4:1. La potenza era di 68 CV a 3600 giri/min, mentre la coppia massima raggiungeva 176 Nm a 2000 giri/min. A partire dal 1992 il motore \"4JA1\" \u00e8 stato portato ad erogare fino a 76 CV.\nTale motore \u00e8 stato montato su:\n4JA1-T.\nQuesta variante ha sostituito l'unit\u00e0 motrice \"4JA1\". Si tratta di fatto di una variante sovralimentata mediante turbocompressore a bassa pressione. Con un rapporto di compressione di 17.7:1, la potenza massima sviluppata era di 79 CV a 3900 giri/min, con coppia massima di 176 N\u00b7m a 1800 giri/min. Questo motore, introdotto nel 1994, \u00e8 stato utilizzato fino al 2004. Le applicazioni comprendono:\n4JA1-L.\nIl motore 4JA1-L rappresenta la massima evoluzione del 2.5 litri \"4J\" a valvole in testa. Questo motore deriva dall'unit\u00e0 \"4JA1-T\" che sostituisce, e della quale conserva anche la sovralimentazione a bassa pressione. Rispetto alla precedente unit\u00e0 motrice, per\u00f2, viene introdotta la tecnologia common rail. Il rapporto di compressione \u00e8 di 18.5:1. Questo motore viene offerto in due varianti di potenza, a seconda dei mercati: 81 ed 85 CV a 3900 giri/min, con punte di coppia di 176 N\u00b7m a 1700 giri/min o 185 N\u00b7m a 2000 giri/min.\nQuesto motore \u00e8 stato montato su modelli destinati a mercati asiatici, come il Panther, il Crosswind e le versioni locali dei pick-up \"D-Max\".\nMotore 2.5 DOHC: 4JK1.\nNel 2005 \u00e8 stato introdotto un nuovo 2.5, sempre appartenente alla famiglia \"4J\", ma diversissimo dal precedente 2.5. Il nuovo 2.5 nasce infatti sulla base dei motori \"4J\" da 3 litri, rispetto ai quali \u00e8 stata accorciata la corsa, passata da 104.9 ad 87.4\u00a0mm. La cilindrata \u00e8 rimasta per\u00f2 identica a quella del 2.5 OHV, e cio\u00e8 pari a 2499\u00a0cm\u00b3.\nL'altra grossa novit\u00e0 relativa a questo motore 2.5 sta nella nuova testata, ridisegnata per ospitare la nuova distribuzione bialbero in testa a 4 valvole per cilindro.\nQuesto nuovo 2.5 va ad affiancarsi nella gamma dei motori \"4J\" al vecchio 2.5 OHV da 81-85 CV, ovviamente nei mercati dove quest'ultimo \u00e8 previsto.\n4JK1-TC.\nLa variante pi\u00f9 nota del nuovo 2.5 \u00e8 siglata 4JK1-TC ed \u00e8 un 2.5 dotato oramai necessariamente dell'iniezione diretta common rail. Il turbocompressore in questo caso non lavora a bassa pressione ma a livelli pi\u00f9 spinti ed \u00e8 inoltre dotato di intercooler. Con un rapporto di compressione di 18.3:1, la potenza massima raggiunge inizialmente 116 CV a 3600 giri/min, mentre la coppia massima \u00e8 di 280 N\u00b7m tra 1800 e 2200 giri/min.\nMa gi\u00e0 nel 2006 il motore subisce sostanziosi interventi, che includono tra l'altro l'adozione di un tubocompressore a geometria variabile. La potenza massima sale cos\u00ec a 136 CV a 3600 giri/min, con un picco di coppia pari a 294 N\u00b7m pressoch\u00e9 costanti tra 1800 e 3200 giri/min.\nQuesto motore viene montato sulle \"Isuzu D-Max 2.5 Diesel\", prodotte dal 2006.\nDal 2012 il motore subisce un ulteriore intervento solo per il mercato europeo, viene dotato di un doppio turbo e la potenza massima sale a 163 cv con un picco di coppia di 400 Nm tra 1400 e 2100 giri/min\nVersione da 3.1 litri.\nLa versione da 3.1 litri dei motori 4J di Isuzu viene indicata con la sigla 4JG. Essa \u00e8 caratterizzata da misure di alesaggio e corsa di 95.4x107 mm, per 3059\u00a0cm\u00b3 di cilindrata complessiva. La distribuzione \u00e8 a valvole in testa con asse a camme nel basamento, aste e bilancieri, mentre l'alimentazione \u00e8 ad iniezione diretta. \nDi questo motore sono state proposte due versioni, una aspirata e l'altra sovralimentata.\n4JG2-NA.\nQuesta sigla indica la variante aspirata del 3.1 \"4J\". Essa \u00e8 caratterizzata da un rapporto di compressione pari a 20:1, con una potenza massima di 90 CV a 3600 giri/min ed una coppia massima di 204 N\u00b7m a 2000 giri/min. Questo motore \u00e8 stato montato su alcune versioni della \"Isuzu Trooper\" seconda serie.\n4JG2-TC.\nQuesta variante \u00e8 la pi\u00f9 conosciuta tra le due e fa uso di un turbocompressore \"IHI\" corredato di intercooler. Il rapporto di compressione era di 20:1 anche in questo caso, valore reso possibile dall'efficienza del gruppo turbo/scambiatore di calore che permette sollecitazioni maggiori (solitamente un motore sovralimentato ha un rapporto di compressione inferiore a quello della corrispondente versione aspirata). In questo modo \u00e8 possibile ottenere una potenza massima di 113 CV a 3600 giri/min, con un picco di coppia pari a 260 N\u00b7m a 2000 giri/min.\nQuesto motore \u00e8 stato montato su:\nVersione da 3 litri.\nIntrodotta nella seconda met\u00e0 degli anni novanta, la versione da 3 litri dei motori \"4J\" costituisce in realt\u00e0 una piccola famiglia nella famiglia. Infatti, non \u00e8 esistito un unico 3 litri di base in pi\u00f9 varianti, ma ben tre diversi 3 litri. Definirli veramente diversi \u00e8 comunque un'affermazione azzardata, in quanto la base \u00e8 identica ed \u00e8 rappresentata da un monoblocco quadricilindrico con misure di alesaggio e corsa pari a 95.4x104.9\u00a0mm in tutti e tre i casi, misure che consentono il raggiungimento di una cilindrata di 2999\u00a0cm\u00b3.\nLe differenze sostanziali fra le tre sottoversioni, indicate a loro volta con sigle differenti, sono le seguenti:\nIn ogni caso, l'alimentazione \u00e8 sempre e comunque ad iniezione diretta.\n4JH1.\nIl motore \"4JH1\" \u00e8 quello con distribuzione a valvole in testa. Questo motore \u00e8 stato proposto in due varianti, entrambe sovralimentate mediante turbocompressore, ma una con intercooler e l'altra senza.\nLe applicazioni comprendono tra le altre i camion Isuzu della serie N ed i pick-up \"D-Max\" previsti per alcuni mercati.\n4JX1.\nIntrodotto nel 1998, il motore 4JX1 costituisce un salto evolutivo enorme rispetto al motore \"4JH1\" (che comunque rimane in produzione in affiancamento al \"4JX1\" stesso). Il nuovo motore propone infatti l'iniezione diretta common rail e la nuova distribuzione a doppio asse a camme in testa. \nIl motore \"4JX1\" \u00e8 noto agli appassionati nelle due varianti 4JX1-T e 4JX1-TC, entrambi sovralimentati, ma il primo senza intercooler.\nDi seguito vengono riportate le caratteristiche dei due propulsori.\n4JJ1.\nI primi motori 4JJ1 sono stati introdotti nel settembre 2004. Il motore \"4JJ1\" \u00e8 stato pensato per sostituire sia il motore \"4JH1\", sia il motore \"4JX1\", la cui diffusione \u00e8 stata limitata ad alcuni mercati (tra cui quello italiano). Rispetto a questi ultimi, il motore \"4JJ1\" monta una testata in lega leggera, sempre bialbero come nel caso del motore \"4JX1\". Con quest'ultimo viene condivisa anche la tecnologia common rail, ma pi\u00f9 evoluta e raffinata. Tre sono le versioni conosciute in cui il motore \"4JJ1\" \u00e8 disponibile e le caratteristiche di tali versioni sono riportate di seguito."}
{"id": "1990610", "revid": "19076835", "url": "https://it.wikipedia.org/wiki?curid=1990610", "title": "HD DVD-ROM", "text": ""}
{"id": "1990611", "revid": "122945934", "url": "https://it.wikipedia.org/wiki?curid=1990611", "title": "Talpio", "text": "Talpio (o Talfio), figlio di Eurito, \u00e8 un personaggio della mitologia greca. Suo padre era uno dei Molionidi, i fratelli gemelli figli di Attore (l'altro era Cteato), che si opposero ad Eracle e da lui vennero crudelmente uccisi in un'imboscata.\nMitologia.\nRimasto orfano di padre, fu uno dei pretendenti alla mano della giovane Elena figlia di Zeus, la quale and\u00f2 in moglie a Menelao. Talpio partecip\u00f2 quindi al giuramento di Tindaro. \nPartecip\u00f2 con Anfimaco alla guerra di Troia."}
{"id": "1990612", "revid": "1543377", "url": "https://it.wikipedia.org/wiki?curid=1990612", "title": "Monte Terruto", "text": "Il monte Terruto (905\u00a0m s.l.m.) \u00e8 una montagna dei monti Aurunci \"Antiappennino laziale\", alta 905 , situata nel territorio del comune di Formia (LT) nel Lazio, all'interno del territorio del parco naturale dei Monti Aurunci.\nDescrizione.\nSi raggiunge dal sentiero CAI 54 per Costamezza e Monte Santa Maria, oppure dal sentiero CAI 55 da Aquaviva, o ancora da Santa Maria della Noce per mezzo di un sentiero non segnato."}
{"id": "1990623", "revid": "198277", "url": "https://it.wikipedia.org/wiki?curid=1990623", "title": "Gran Premio d'Italia 2000", "text": "Il Gran Premio d'Italia 2000 \u00e8 stato un Gran Premio di Formula 1 disputato sul circuito di Monza il 10 settembre 2000. La gara fu vinta da Michael Schumacher su Ferrari, davanti a Mika H\u00e4kkinen su McLaren - Mercedes e a Ralf Schumacher su Williams - BMW.\nVigilia.\nAspetti sportivi.\nNel mese di luglio l'Autodromo di Monza fu sottoposto a dei lavori di ammodernamento, durante i quali fu completamente riasfaltato e furono modificate la prima variante e quella della Roggia. La prima \"chicane\" fu resa pi\u00f9 marcata, impedendo ai piloti di percorrere una traiettoria quasi rettilinea tra i cordoli come in precedenza, mentre la variante della Roggia fu allungata e allargata, permettendo il passaggio di due vetture appaiate; furono inoltre aumentate le dimensioni delle vie di fuga in entrambi i punti. Si stim\u00f2 che le modifiche avrebbero portato a dei tempi di circa due secondi pi\u00f9 lenti rispetto alla stagione precedente. \nIl primo a provare la versione rivista del circuito fu Jean Alesi, che a met\u00e0 agosto vi svolse una sessione di test privati in preparazione al Gran Premio del Belgio. Il pilota francese si espresse favorevolmente sulle modifiche apportate al tracciato, ma quando, due settimane pi\u00f9 tardi, tutte le squadre si recarono a Monza per effettuare quattro giorni di test in preparazione per l'imminente Gran Premio, le reazioni dei piloti furono variegate. In particolare, fu messo in discussione il nuovo disegno della prima variante: Olivier Panis ne mise in dubbio l'effettiva sicurezza, giudicando la nuova \"chicane\" troppo stretta, mentre Jarno Trulli e Pedro de la Rosa espressero il timore che le modifiche aumentassero la probabilit\u00e0 di un incidente dopo la partenza. Anche David Coulthard si espresse criticamente, lamentando la difficolt\u00e0 di trovare punti di riferimento per la frenata e ipotizzando che questo potesse portare a ripetuti tagli della \"chicane\" durante la gara, mentre Michael Schumacher si disse favorevole alle modifiche, dichiarando che avrebbero reso meno frequenti i danneggiamenti alle sospensioni verificatisi nelle edizioni precedenti.\nDurante il secondo giorno di test, Giancarlo Fisichella ebbe un violento incidente alla curva Ascari, causato da un guasto ai freni. Il pilota della Benetton riport\u00f2 delle contusioni a gomiti, ginocchia e caviglie, che non gli impedirono per\u00f2 di prendere parte al Gran Premio la settimana seguente.\nAlla vigilia del Gran Premio la Jaguar annunci\u00f2 l'ingaggio per la stagione seguente di Luciano Burti al posto di Johnny Herbert come secondo pilota del team, al fianco del confermato Eddie Irvine; Burti, gi\u00e0 collaudatore per la scuderia britannica, aveva fatto il suo debutto in Formula 1 con la Jaguar nel Gran Premio d'Austria, nel quale aveva sostituito l'indisposto Irvine. Sempre sul fronte del mercato piloti, la Sauber annunci\u00f2 invece di aver messo sotto contratto Nick Heidfeld, fino a quel momento protagonista di una stagione deludente con la Prost.\nAspetti tecnici.\nData l'elevata media sul giro del circuito italiano, tutte le scuderie montarono sulle proprie vetture alettoni con un'incidenza molto ridotta, nella maggior parte dei casi impiegando nuovamente le ali utilizzate a Hockenheim.\nProve libere.\nRisultati.\nI tempi migliori della prima sessione di prove libere di venerd\u00ec furono i seguenti:\nI tempi migliori della seconda sessione di prove libere di venerd\u00ec furono i seguenti:\nI tempi migliori delle sessioni di prove libere di sabato mattina furono i seguenti:\nQualifiche.\nResoconto.\nLe qualifiche furono caratterizzate da un confronto interno tra i due piloti della Ferrari: a inizio sessione Rubens Barrichello fece segnare la migliore prestazione, venendo poi battuto di appena 27 millesimi da Michael Schumacher. Alla fine delle qualifiche il pilota brasiliano si lament\u00f2 del traffico, che a suo dire gli aveva impedito di migliorare ulteriormente il proprio tempo. Il leader della classifica piloti Mika H\u00e4kkinen si dovette accontentare del terzo posto, staccato di circa due decimi da Schumacher, mentre il suo compagno di squadra Coulthard si piazz\u00f2 quinto, battuto anche da Jacques Villeneuve, che sfrutt\u00f2 il motore da qualifica fornito alla BAR dalla Honda per conquistare il miglior risultato in qualifica della stagione. Il compagno di squadra del canadese, Ricardo Zonta, accus\u00f2 invece dei problemi al cambio e fece segnare solo il diciassettesimo tempo.\nLa Jordan ottenne un buon risultato, con Jarno Trulli sesto e Heinz-Harald Frentzen ottavo, separati da Ralf Schumacher. Giancarlo Fisichella fece segnare il nono tempo davanti a Pedro de la Rosa e Jos Verstappen, le cui Arrows A21 si adattavano bene al veloce circuito brianzolo.\nWarm-up.\nRisultati.\nI tempi migliori fatti segnare nel warm up di domenica mattina furono i seguenti:\nGara.\nResoconto.\nAlla partenza, il ferrarista Barrichello fece slittare le ruote e fu quindi passato dalle due McLaren e da Trulli. Pi\u00f9 indietro, Salo e Irvine si scontrarono, coinvolgendo nell'incidente anche Diniz: il nordirlandese si ritir\u00f2, mentre i due piloti della Sauber continuarono la loro gara, pur avendo sub\u00ecto danni alle proprie vetture.\nPoco pi\u00f9 avanti, alla variante della Roggia, Barrichello cerc\u00f2 di sopravanzare Trulli, ma fu centrato da Frentzen, che sbagli\u00f2 completamente la frenata e diede il via a una paurosa carambola che coinvolse anche Coulthard e de la Rosa, la cui vettura tocc\u00f2 le ruote posteriori della BAR di Zonta, decoll\u00f2 e si cappott\u00f2 pi\u00f9 volte centrando anche la Jaguar di Herbert, a sua volta costretto al ritiro. I piloti coinvolti nell'incidente non riportarono ferite fisiche importanti, ma un volontario della CEA, Paolo Gislimberti, fu colpito al torace e al volto da una ruota e da un pezzo di sospensione staccatisi dalla Jordan di Frentzen: trasportato rapidamente in ospedale, tuttavia mor\u00ec poco dopo.\nLa direzione gara mand\u00f2 in pista la safety car, che rimase davanti alle vetture per ben dieci giri onde permettere la pulizia della pista e i soccorsi a Gislimberti. Poco prima della ripartenza della corsa, Michael Schumacher cominci\u00f2 da prassi a effettuare brusche accelerazioni e frenate per riscaldare le gomme e compattare il gruppo: ne fece le spese il giovane Button, che, colto di sorpresa, fu costretto a uscire di pista per non tamponare Fisichella, che lo precedeva, rischiando di investire alcuni commissari e dovendosi poi ritirare all'altezza della curva Parabolica. Quando la vettura di sicurezza usc\u00ec di scena, Michael Schumacher conduceva davanti ad H\u00e4kkinen, Villeneuve, Ralf Schumacher, Fisichella, Wurz e Verstappen. Il ferrarista aument\u00f2 senza particolari difficolt\u00e0 il proprio vantaggio sul rivale, potendo quindi controllare agevolmente la gara. Alle spalle del duo di testa, Villeneuve fu costretto al ritiro al 14\u00ba passaggio per la rottura del cambio della sua BAR: si scaten\u00f2 quindi la lotta per la terza posizione, animata soprattutto da Verstappen e da Zonta, le cui vetture erano dotate di un'ottima velocit\u00e0 di punta; il brasiliano, inoltre, era partito con un'aggressiva strategia a due soste nel tentativo di rimediare a delle qualifiche non esaltanti, pertanto si rese protagonista di una lunga serie di sorpassi.\nDopo le soste ai box Michael Schumacher continu\u00f2 ad amministrare il proprio vantaggio su H\u00e4kkinen, autore del giro pi\u00f9 veloce in gara ma mai in grado di impensierire il rivale. Pi\u00f9 indietro Ralf Schumacher ebbe la meglio sui suoi diretti avversari nella lotta per il terzo gradino del podio. Fisichella sembr\u00f2 in grado di conquistare la quarta posizione, ma un problema alla frizione nel corso del suo pit stop gli fece perdere un giro; quarto concluse quindi Verstappen seguito da Wurz, che conquist\u00f2 cos\u00ec i primi punti della stagione, e da Zonta. In campionato, Schumacher e la Ferrari si riavvicinarono ad H\u00e4kkinen e alla McLaren, portandosi rispettivamente a meno due e a meno quattro punti. La Benetton conquist\u00f2 i primi punti dal Gran Premio del Canada, rimanendo per\u00f2 molto lontana dalla Williams, saldamente al terzo posto. La Arrows, grazie al quarto posto di Verstappen, super\u00f2 la Sauber alla settima posizione in classifica.\nAlla cerimonia del podio, gi\u00e0 funestata dalla tragedia di Gislimberti, non prese parte il ministro dell'Interno, Enzo Bianco, che avrebbe dovuto premiare il vincitore ma che disert\u00f2 per via del drammatico evolversi dell'alluvione della Calabria."}
{"id": "1990625", "revid": "891358", "url": "https://it.wikipedia.org/wiki?curid=1990625", "title": "Mari\u00e1n Masn\u00fd", "text": "Il fratello Vojtech fu anch'egli un giocatore della Nazionale mentre il figlio Mari\u00e1n Masn\u00fd junior, giocatore del FC M\u00f6nchhof, ha giocato per Slovan Bratislava, Artmedia Petr\u017ealka, Tatran Dev\u00edn, FK Dukla Bansk\u00e1 Bystrica e \u0160KP Bratislava\nCarriera.\nClub.\nAla veloce e tecnica, dopo aver iniziato nel 1967 con il B\u00e1novce nad Bebravou, pass\u00f2 due anni dopo al Dukla Bansk\u00e1 Bystrica. Nel 1971 fu ceduto allo Slovan Bratislava, in cui milit\u00f2 fino al 1983 vincendo complessivemente due campionati cecoslovacchi e due coppe nazionali.\nA 33 anni si trasfer\u00ec in Austria al SC Neusiedl am See dove gioc\u00f2 appena nove partite. Nella stagione successiva fece ritorno in Cecoslovacchia per militare nel TJ Z\u0164S Petr\u017ealka, ma nel 1985 attravers\u00f2 nuovamente la cortina di ferro per giocare nel FC M\u00f6nchhof, fino a quando non si ritir\u00f2 dal calcio giocato nel 1996.\nNazionale.\nCon la debutt\u00f2 il 25 settembre 1974 a Praga contro la e gioc\u00f2 la sua ultima partita il 24 giugno 1982 a Valladolid contro la .\nPartecip\u00f2 ai campionati europei di calcio di e e al ."}
{"id": "1990626", "revid": "36426", "url": "https://it.wikipedia.org/wiki?curid=1990626", "title": "Museo del Sottosuolo di Latiano", "text": ""}
{"id": "1990627", "revid": "36426", "url": "https://it.wikipedia.org/wiki?curid=1990627", "title": "Pinacoteca &quot;Luigi Schingo&quot;", "text": ""}
{"id": "1990635", "revid": "36426", "url": "https://it.wikipedia.org/wiki?curid=1990635", "title": "Museo Diocesano &quot;Giovanni Tarantini&quot;", "text": ""}
{"id": "1990636", "revid": "174925", "url": "https://it.wikipedia.org/wiki?curid=1990636", "title": "Anitya", "text": "Anitya, \"impermanenza\", \u00e8 un termine sanscrito (lingua p\u0101li \"anicca\"; cinese ; giapponese ; tibetano \"mi rtag pa\") che indica uno dei tre aspetti fondamentali dell'esistenza nella dottrina canonica del buddhismo, che sono:\nInsieme queste tre caratteristiche fondamentali dell'esistenza, della vita di ogni \"essere senziente\", formano la base causale della dottrina delle Quattro Nobili Verit\u00e0 e quindi della ricerca spirituale buddhista, consistente nella vita ascetica per i membri della comunit\u00e0 monastica, e nella coltivazione del Nobile Ottuplice Sentiero e dei precetti buddhisti per tutti i praticanti buddhisti: monaci, monache, laici e laiche, che costituiscono la tradizionale quadripartizione della societ\u00e0 buddhista.\nNelle parole di Bhikkhu \u00d1anamoli:\nCitazioni canoniche.\nNelle parole del Buddha Shakyamuni, secondo la tradizione del Canone P\u0101li:"}
{"id": "1990639", "revid": "299089", "url": "https://it.wikipedia.org/wiki?curid=1990639", "title": "Impermanenza (buddhismo)", "text": ""}
{"id": "1990641", "revid": "729019", "url": "https://it.wikipedia.org/wiki?curid=1990641", "title": "Magyar kir\u00e1lyi honv\u00e9ds\u00e9g (1922-1945)", "text": "Il Regio esercito ungherese (in lingua ungherese: Magyar kir\u00e1lyi honv\u00e9ds\u00e9g) nacque con l'indipendenza dell'Ungheria alla fine della Prima guerra mondiale.\nStoria.\nDurante la rivoluzione del 1848 le truppe ungheresi avevano assunto la denominazione di \"honv\u00e9ds\u00e9g\" (\"guardia nazionale\"). Il nome fu ripreso dopo il compromesso del 1867 (Ausgleich) per designare una componente dell'Imperial regio Esercito austro-ungarico che rappresentava una forza territoriale e al tempo stesso una componente di riserva e divenne quindi il nome delle forze armate ungheresi solamente al termine della Prima guerra mondiale.\nIl primo tentativo di creare una forza armata magiara fu avviato alla fine di maggio, quando il primo ministro Lajos Batthy\u00e1ny istitu\u00ec alcuni battaglioni di fanteria per organizzare la difesa contro le forze austriache e russe. Il nome venne ripreso dopo il Compromesso del 1867 (Ausgleich). La permanenza era di due anni e vi erano ammessi gli uomini provenienti dalla riserva di reclutamento, ma ricevevano anche un contingente annuo, rappresentato dagli esuberi all'aliquota incorporata nell'esercito attivo. Comprendeva quindi dei vecchi soldati reclutati dal contingente annuo che dovevano fare due anni di ferma. Nel 1869 furono rischierati i primi reparti \"honv\u00e9d\" e nel corso della Prima guerra mondiale numerosi reggimenti furono impiegati sul fronte russo e lungo l'Isonzo.\nTra le due guerre.\nAl termine del conflitto e dopo la breve parentesi della Repubblica dei Consigli, il trattato di pace del Trianon impose tra le altre cose anche una severa limitazione delle forze armate ungheresi, ridotte ad un massimo di 35.000 unit\u00e0, adatte solamente a mantenere l'ordine pubblico e prive di armamento pesante. La politica revisionista dell'Ungheria nel periodo interbellico port\u00f2 ad un progressivo allineamento del paese all'Italia fascista e alla Germania nazionalsocialista, permettendo il riarmo della \"honv\u00e9ds\u00e9g\" e il suo coinvolgimento nell'invasione della Iugoslavia dell'aprile 1941 e successivamente nell'invasione dell'Unione Sovietica. A partire dal 27 giugno 1941 il VII Corpo d'armata e quello Celere, costituenti il Gruppo dei Carpazi, furono impegnati al fianco dei tedeschi in Ucraina dove operarono fino alla sosta invernale. Nel corso del 1942 l'Ungheria schier\u00f2 sul fronte orientale la 2\u00aa Armata (corpi III, IV, VII e 1\u00aa Divisione corazzata) al comando del generale Guszt\u00e1v Jany, inserita nel Gruppo Armate B del feldmaresciallo von Bock. Ai primi di luglio le truppe ungheresi sono schierate presso Vorone\u017e sul Don al fianco dell'8\u00aa Armata italiana dove combattono fino al mese di gennaio, subendo la controffensiva sovietica che provoca la quasi definitiva distruzione dell'armata magiara, travolta e costretta alla ritirata. La \"honv\u00e9ds\u00e9g\" continua la sua azione nei mesi successivi del conflitto, combattendo nei Carpazi e contrastando l'avanzata dell'Armata Rossa fino alla resa."}
{"id": "1990642", "revid": "36426", "url": "https://it.wikipedia.org/wiki?curid=1990642", "title": "Museo della Ceramica di Grottaglie", "text": ""}
{"id": "1990645", "revid": "36426", "url": "https://it.wikipedia.org/wiki?curid=1990645", "title": "Museo di Biologia Marina di Porto Cesareo", "text": ""}
{"id": "1990653", "revid": "33689", "url": "https://it.wikipedia.org/wiki?curid=1990653", "title": "Lucio Artorio Pio Massimo", "text": "Nativo di Efeso, fu legato della Celesiria (dopo il 1\u00ba marzo 286), proconsole d'Asia nel 287/298 e \"praefectus urbi\" di Roma nel 298-299."}
{"id": "1990654", "revid": "380654", "url": "https://it.wikipedia.org/wiki?curid=1990654", "title": "Musashi (serie animata)", "text": " \u00e8 un anime ideato dal mangaka giapponese Monkey Punch, andato in onda in Giappone nel 2006. \u00c8 stato pubblicato in DVD dalla Kaz\u00e9 con sottotitoli in italiano, francese e olandese.\nTrama.\nL'anime \u00e8 impostato in un'immaginaria epoca feudale del Giappone, dove lo Shogunato Toyotomi governa la nazione invece di Tokugawa. Racconta la storia di Musashi, un giovane praticante di , un'arte marziale che comporta l'uso di pistole. La serie si occupa delle battaglie di Musashi contro un gruppo di mostri chiamato \"Ayakashi\"."}
{"id": "1990664", "revid": "110157", "url": "https://it.wikipedia.org/wiki?curid=1990664", "title": "Diaforo", "text": "Nella mitologia greca, Diaforo era un giudice acheo che visse al tempo della guerra di Troia e vi partecip\u00f2 con questo ruolo, senza, tuttavia, svolgere azioni determinanti.\nIl mito.\nDiaforo, un giudice, \u00e8 una persona del tutto sconosciuta nella mitologia vendendo menzionato dal solo Igino, nelle sue \"Fabulae\", che si limita a riportare il suo nome e il suo ruolo nel catalogo dei guerrieri achei che partirono alla volta della Troade."}
{"id": "1990668", "revid": "1904508", "url": "https://it.wikipedia.org/wiki?curid=1990668", "title": "Amalia di Baden", "text": "Biografia.\nInfanzia.\nEra figlia di Carlo Federico di Baden, granduca di Baden dal 1806 al 1811, e della seconda moglie Luisa Carolina di Hochberg.\nMatrimonio.\nVenne data in sposa a Carlo Egon II di F\u00fcrstenberg, principe di F\u00fcrstenberg succeduto al cugino nel 1804; il matrimonio venne celebrato a Karlsruhe il 19 aprile 1818.\nUltimi anni e morte.\nQuando rimase vedova, il 22 ottobre 1854, a succedere nel principato fu loro figlio Carlo Egon Leopoldo con il nome di Carlo Egon III.\nLa Principessa mor\u00ec a Karlsruhe il 14 settembre 1869.\nDiscendenza.\nLa principessa Amalia e il principe Carlo Egon II di F\u00fcrstenberg ebbero sette figli:"}
{"id": "1990670", "revid": "3082", "url": "https://it.wikipedia.org/wiki?curid=1990670", "title": "Artorio Massimo", "text": ""}
{"id": "1990680", "revid": "88740", "url": "https://it.wikipedia.org/wiki?curid=1990680", "title": "Rudy", "text": ""}
{"id": "1990710", "revid": "287204", "url": "https://it.wikipedia.org/wiki?curid=1990710", "title": "Jangaon", "text": "Jangaon \u00e8 una suddivisione dell'India, classificata come \"nagar panchayat\", di 43.601 abitanti, situata nel distretto di Warangal, nello stato federato dell'Andhra Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 17\u00b0 43' 0 N e 79\u00b0 10' 60 E e ha un'altitudine di 381 .\nSociet\u00e0.\nEvoluzione demografica.\nAl censimento del 2001 la popolazione di Jangaon assommava a 43.601 persone, delle quali 21.993 maschi e 21.608 femmine. I bambini di et\u00e0 inferiore o uguale ai sei anni assommavano a 5.121, dei quali 2.620 maschi e 2.501 femmine. Infine, coloro che erano in grado di saper almeno leggere e scrivere erano 30.316, dei quali 17.470 maschi e 12.846 femmine."}
{"id": "1990712", "revid": "1305772", "url": "https://it.wikipedia.org/wiki?curid=1990712", "title": "Antonio Bob\u00f2", "text": "Biografia.\nArtista toscano ed incisore, dal 1985 vive e lavora a Spianate di Altopascio (LU).\nIn precedenza, a Santa Croce sull'Arno, ha partecipato alla fondazione del bimestrale politico culturale \"Il Grandevetro\" (1977) e, all'inizio degli anni ottanta, del Centro di attivit\u00e0 espressive Villa Pacchiani, dove si svolgono esposizioni e laboratori espressivi aperti al pubblico. Presso il Centro l'artista cura ed organizza mostre e rassegne insieme con il pittore Romano Masoni e promuove un laboratorio di incisione. Sempre negli anni ottanta \u00e8 tra i promotori del Circolo del Pestival e del Progetto Pestival \"La grande metafora\".\nAttivit\u00e0 artistica.\nFin dal 1966 l'artista espone in importanti personali e collettive mentre, dopo aver frequentato il liceo artistico di Firenze, dagli inizi degli anni settanta propone il proprio lavoro per \"cicli\"; tra di essi: \"Simultaneit\u00e0\", \"Autodistruzione\", \"Autoprotezione\", \"Gli specchi deformanti\", \"Laiche ali\", \"Pittore e modella\", \"Giullarata\", \"Che gioia la mela\", \"L'atelier delle meraviglie\" e \"Sulle nuvole una sirena\".\nRecentemente l'artista ha preso parte a numerosi eventi artistici: al Museo della Permanente di Milano per la VII Triennale dell'Incisione, al Fringe Festival of Visual Art di Melbourne, alla VII Bienal Internacional Gravura di Amadora in Portogallo.\n\"Isole\" \u00e8 l'ultimo tra i cicli artistici prodotti dal maestro. Si tratta di una serie di olii e disegni eseguita per la galleria Carlolivi115 di Prato; si pone come conseguenza e sviluppo, seguito e ripresa, del precedente ciclo intitolato \"Sirene\"."}
{"id": "1990720", "revid": "287204", "url": "https://it.wikipedia.org/wiki?curid=1990720", "title": "Jarjapupeta", "text": " \nJarjapupeta \u00e8 una suddivisione dell'India, classificata come \"census town\", di 5.534 abitanti, situata nel distretto di Vizianagaram, nello stato federato dell'Andhra Pradesh. In base al numero di abitanti la citt\u00e0 rientra nella classe V (da 5.000 a 9.999 persone).\nSociet\u00e0.\nEvoluzione demografica.\nAl censimento del 2001 la popolazione di Jarjapupeta assommava a 5.534 persone, delle quali 2.816 maschi e 2.718 femmine. I bambini di et\u00e0 inferiore o uguale ai sei anni assommavano a 592, dei quali 310 maschi e 282 femmine. Infine, coloro che erano in grado di saper almeno leggere e scrivere erano 3.132, dei quali 1.878 maschi e 1.254 femmine."}
{"id": "1990732", "revid": "367445", "url": "https://it.wikipedia.org/wiki?curid=1990732", "title": "Promontorio dell'Argentario", "text": "Il promontorio dell'Argentario \u00e8 un promontorio della provincia di Grosseto, bagnato dalle acque del mar Tirreno e della Laguna di Orbetello.\nAmministrato dal comune di Monte Argentario, si trova lungo la costa toscana tra l'Isola del Giglio e l'Isola di Giannutri e fa parte del Santuario dei cetacei classificata come Area Specialmente Protetta di Interesse Mediterraneo. Il punto pi\u00f9 alto raggiunge i 635 metri s.l.m. sulla vetta del monte Telegrafo.\nOrigini.\nAl pari del promontorio di Piombino e di altri promontori minori, anche l'Argentario era originariamente un'isola, che nel corso dei secoli si \u00e8 venuta a trovare collegata alla vicina terraferma, per il sollevamento prima del Tombolo della Feniglia (azione delle correnti marine) e poi anche del Tombolo della Giannella (materiale di accumulo proveniente dal vicino fiume Albegna).\nUna volta unito alla terraferma dai due cordoni di sabbia, la parte interna del promontorio compresa tra di essi si \u00e8 venuta a trovare bagnata dalla Laguna di Orbetello, la cui origine \u00e8 stata coeva ai processi che hanno determinato la trasformazione dell'Argentario da isola a promontorio.\nTerritorio.\nIl territorio del promontorio risulta quasi completamente collinare e a tratti impervio, addolcito unicamente dall'opera dell'uomo che ha creato nel tempo delle terrazze dove si coltiva prevalentemente la vite (Ansonica Costa dell'Argentario) e localmente anche l'ulivo.\nL'unica area pianeggiante, peraltro di superficie estremamente limitata, si trova nella parte orientale del promontorio, in localit\u00e0 Terrarossa, nei pressi del punto di arrivo dell'ottocentesca diga artificiale, sulla quale \u00e8 stata costruita durante il secolo scorso la strada per Orbetello al posto della dismessa ferrovia Orbetello\u2013Porto Santo Stefano.\nI due centri abitati situati sul promontorio sono Porto Santo Stefano (a nord-ovest), che ospita la sede municipale di Monte Argentario, e Porto Ercole a sud-est dalle origini pi\u00f9 antiche.\nCoste.\nIl promontorio dell'Argentario si estende seguendo una forma poligonale, semplificabile approssimativamente in un pentagono irregolare, per la descrizione dei vari tratti costieri, ciascuno dei quali presenta caratteristiche peculiari.\nCosta nord-orientale.\nLa costa nord-orientale dell'Argentario \u00e8 compresa tra il canale di Santa Liberata a nord-ovest (Porto di Santa Liberata) e la falcatura interna del Tombolo della Feniglia a sud-est. Questo tratto di costa risulta basso ed \u00e8 bagnato dalle acque salmastre della Laguna di Orbetello, le cui acque defluiscono verso il mare proprio attraverso il canale di Santa Liberata. In prossimit\u00e0 della costa nord-orientale si estende l'unica pianura presente sul promontorio, che raggiunge la sua massima profondit\u00e0 verso l'interno nell'area attorno alla localit\u00e0 di Terrarossa. La conformazione del tratto costiero nord-orientale costituivano l'unico tratto litoraneo dell'originaria isola, con coste basse e sabbiose che avevano dato origine ad un lungo arenile.\nCosta sud-orientale.\nIl tratto costiero sud-orientale dell'Argentario \u00e8 compreso tra il Tombolo della Feniglia a nord-est e \"Punta di Torre Ciana\" a sud-ovest, ove sorge la torre omonima. Lungo questo tratto si trova la frazione di Porto Ercole. Il tratto costiero ha inizio a nord-est con la \"Punta Pertuso\", che chiude a ovest il Tombolo della Feniglia, e delimita a nord \"Cala Galera\", ove sorge il porto omonimo, a sua volta chiusa a sud dal \"Monte Filippo\", alla cui sommit\u00e0 sorge il Forte Filippo mentre sulle pendici orientali digradanti si trova il Forte Santa Caterina.\nA sud del \"Monte Filippo\" si apre la baia di Porto Ercole con il Porto Vecchio, delimitata a sud dal \"Poggio delle Biche\" sul quale \u00e8 situata la Rocca aldobrandesca: proprio questo \u00e8 il punto pi\u00f9 a est dell'intero promontorio dell'Argentario. Le pendici orientali del \"Poggio delle Biche\" digradano pi\u00f9 dolcemente a sud della rocca, lasciando spazio al piccolo ma caratteristico arenile della Spiaggia delle Viste, che si affaccia a est fronteggiato dalla sagoma inconfondibile dell'Isolotto, interrompendo un lungo tratto di coste pi\u00f9 alte e ovunque scogliose: la sabbia presenta un caratteristico colore ocra. Le pendici sud-occidentali del \"Poggio delle Biche\" si congiungono a quelle sud-orientali del \"Monte Telegrafo\" (vetta di 635 metri s.l.m.) presso la localit\u00e0 di \"Lo Sbarcatello\", dominata dall'imponente mole del Forte Stella. Presso la suddetta localit\u00e0, si sviluppa la Spiaggia Lunga, esposta a sud-est, caratterizzata dalla presenza di sabbia mista a ciottoli, che interrompe il precedente tratto di coste alte e rocciose.\nProcedendo verso sud-ovest, la costa riprende per un tratto alta e rocciosa, fino a raggiungere la suggestiva Spiaggia dell'Acqua Dolce, con sabbia mista a ghiaia, che si affaccia anch'essa verso oriente ed \u00e8 chiusa a sud dal poggio \"Il Carrubo\", da dove inizia un altro tratto di costa alta e rocciosa, con pendenze piuttosto ripide. Tra \"Il Carrubo\" e la \"Punta Avvoltore\", alla cui sommit\u00e0 sorge la torre omonima, si trova uno dei punti pi\u00f9 spettacolari di questo tratto costiero, Cala dei Santi, presso la quale \u00e8 possibile accedere alla famosa Grotta Azzurra. In questa zona le profondit\u00e0 variano tra i 5 e i 40 metri.\nA sud-ovest di \"Punta Avvoltore\" si apre un'ampia baia rocciosa, ove \u00e8 ubicata anche una piccola insenatura denominata Cala Piazzoni (anch'essa rocciosa), formata dalle pendicisud-orientali di \"Poggio del Cane\" e di \"Poggio Canaloni\". La suddetta baia termina con la \"Punta di Torre Ciana\", ove sorge l'omonima torre, che costituisce l'ultima pendice di \"Poggio Bocca d'Inferno\": proprio questo \u00e8 il punto pi\u00f9 a sud del promontorio dell'Argentario.\nCosta sud-occidentale.\nLa costa sud-occidentale del promontorio dell'Argentario si articola tra \"Punta di Torre Ciana\" a sud-est e \"Punta di Capo d'Uomo\" a nord-ovest, alla cui sommit\u00e0 sorge la torre omonima. Procedendo da sud-est verso nord-ovest, il tratto costiero si lascia alle spalle \"Punta di Torre Ciana\" e il \"Poggio Bocca d'Inferno\", che chiudono a sud la caratteristica Cala del Purgatorio, che si apre nel punto in cui le pendici occidentali di \"Poggio Canaloni\" scendono pi\u00f9 dolcemente.\nProcedendo verso nord-ovest, la costa riprende pi\u00f9 alta e rocciosa, parzialmente interrotta dalla \"Valletta degli Acquastrini\" che separa il versante settentrionale di \"Poggio Canaloni\" da quello meridionale di \"Poggio Bocche Grandi\", sulle cui pendici occidentali a picco sul mare si eleva la Torre delle Cannelle, a nord della quale si apre la Spiaggia delle Cannelle, l'unica di questo tratto a presentare granelli di sabbia mista a ghiaia e ciottoli.\nDopo un ulteriore tratto roccioso, si giunge ad una piccola protuberanza peninsulare che si protende verso il mare, di fronte alla quale si trova la caratteristica Isola Rossa, mentre proseguendo lungo la costa si incontra immediatamente una piccola insenatura denominata \"Le Scorpacciate\". Oltre la piccola baia, la costa continua alta, rocciosa e a tratti molto scoscesa. Si raggiunge cos\u00ec la Torre della Maddalena, oltre la quale la costa prosegue frastagliata fino a raggiungere \"Punta della Maddalena\" e la penisoletta di \"Capo d'Uomo\".\nCosta occidentale.\nLa costa occidentale del promontorio dell'Argentario si sviluppa tra \"Punta di Capo d'Uomo\" a sud e \"Punta Lividonia\" a nord, presso la quale sorge l'omonima torre. Proprio la suddetta punta costituisce il punto pi\u00f9 a nord dell'intero promontorio. Procedendo da sud verso nord, si lascia alle spalle \"Punta di Capo d'Uomo\", con profondit\u00e0 sottomarine fino ai 40 metri, e la costa prosegue molto frastagliata, con Cala Piccola che si apre scogliosa, chiusa a nord da \"Punta di Cala Piatti\". Proprio in prossimit\u00e0 di questa cala si trova in profondit\u00e0 il suggestivo \"Scoglio del Corallo\", di cui ne \u00e8 ricchissimo, che racchiude una serie di grotte sottomarine a profondit\u00e0 fino ai 30 metri.\nPi\u00f9 a nord, lungo la costa si trova \"Punta del Bove\", che chiude a sud Cala del Bove, che a nord \u00e8 separata a sua volta da \"Cala del Gesso\" da \"Punta del Gesso\". In prossimit\u00e0 della prima delle suddette cale si trova la celebre Grotta del Bove. Oltre la vicina Cala del Gesso, chiusa a nord da \"Punta di Cala Moresca\", si apre Cala Moresca, dominata dall'omonima torre costiera. Nel mare di fronte a queste ultime due cale \u00e8 ben visibile la sagoma dell'Isola Argentarola, ove si trova un'altra caratteristica grotta.\nA nord di Cala Moresca la costa prosegue alta e rocciosa, fino alla \"Punta di Cala Grande\", luogo di ubicazione della torre omonima successivamente trasformata in faro. La suddetta punta, protuberanza digradante occidentale di \"Poggio Spadino\", chiude a sud un'ampia baia ove \u00e8 situata anche Cala Grande, i cui limiti settentrionali sono costituiti da \"Punta Cacciarella\", sede anch'essa in passato di una torre costiera.\n\"Punta Cacciarella\", propaggine digradante nord-occidentale di \"Monte Spaccabellezze\", chiude a sud Cala Cacciarella, che a sua volta \u00e8 delimitata a nord da \"Punta Monaco\", oltre la quale un tratto costiero frastagliato conduce fino a \"Punta Lividonia\", il punto pi\u00f9 settentrionale dell'intero promontorio dell'Argentario, sede anch'essa dell'omonima torre di avvistamento. Le varie cale che si trovano lungo questo tratto sono tutte rocciose, con gli scogli che in alcuni punti si presentano di dimensioni maggiori ed in altri di dimensioni minori.\nCosta settentrionale.\nLa costa settentrionale del promontorio dell'Argentario si articola tra \"Punta Lividonia\" a nord-ovest e la foce del \"Canale di Santa Liberata\" a est. Lungo questo tratto costiero si affaccia Porto Santo Stefano, ove \u00e8 ubicata la sede municipale di Monte Argentario. Procedendo da ovest verso est, la costa si presenta alta e rocciosa tra \"Punta Lividonia\" e \"Punta della Madonnetta\", che delimita a ovest l'abitato di Porto Santo Stefano. Il tratto costiero su cui si affaccia l'abitato, presenta una passeggiata lungomare che si affianca alla strada urbana. Proseguendo lungo quella direzione si incontra prima il Porto Vecchio di Porto Santo Stefano, ormeggio di tipo turistico, e dopo un altro tratto di passeggiata lungomare il Porto del Valle, punto di partenza dei traghetti per l'Isola del Giglio e per Giannutri, a cui sono annessi l'area riservata ai pescherecci e i cantieri navali.\nOltrepassata l'area del porto principale, la costa diviene nuovamente alta e rocciosa, lungo la quale si incontrano le penisolette di \"Punta Nera\" e del \"Calvello\", ove si trovava originariamente una torre costiera. Quest'ultima propaggine chiude a ovest Cala del Pozzarello, situata nell'omonima localit\u00e0, caratterizzata da ghiaia grigia ed esposta a nord. Sulla cima del rilievo che si eleva dietro la suddetta cala si trova il Forte del Pozzarello, struttura militare voluta tra la fine dell'Ottocento e gli inizi del secolo scorso.\nA est della Cala del Pozzarello, un altro tratto di costa pi\u00f9 alta e rocciosa conduce alla localit\u00e0 di \"Santa Liberata\", adagiata sulle ultime pendici digradanti verso il mare, presso la quale si trovano i resti di una villa romana nella baia denominata Bagni di Domiziano. La cima del poggio che domina quest'ultima area dall'immediato retroterra \u00e8 denominata \"Il Pianone\". Poco pi\u00f9 a est si apre la foce del canale di Santa Liberata, delimitata a sud dalle pendici settentrionali del promontorio dell'Argentario e a nord dal cordone sabbioso del Tombolo della Giannella: da questo tratto ha inizio la costa nord-orientale dell'Argentario, bagnata dalle acque salmastre della Laguna di Orbetello.\nEntroterra.\nL'entroterra dell'Argentario si presenta completamente collinare, con le pendici che tendono a salire pi\u00f9 dolcemente nella parte nord-orientale del promontorio, ad iniziare dalla piccola area pianeggiante di Terrarossa. Alcune di queste colline presso Terrarossa erano sfruttate nel passato per l'estrazione di pirite, da cui \u00e8 derivata la denominazione della suddetta localit\u00e0. Le miniere erano servite da convogli merci che sostavano presso la stazione di Terrarossa, situata lungo la dismessa ferrovia Orbetello-Porto Santo Stefano, che creava un raccordo tra il Porto del Valle e la citt\u00e0 lagunare, ove confluiva nella ferrovia Tirrenica. L'esistenza di tali miniere \u00e8 testimoniata anche dalla presenza di torri, ben visibili dal Tombolo della Feniglia e dalla Laguna di Levante.\nMentre sul versante nord-orientale le pendici tendono a salire con maggiore gradualit\u00e0, si hanno ripidi strapiombi lungo alcuni tratti costieri, che risultano molto accentuati presso la punta di Capo d'Uomo (costa occidentale), lungo diversi tratti del tratto costiero sud-occidentale e nell'area prospiciente punta Avvoltore lungo la costa sud-orientale, dove vi sono pareti e dolomie ripidissime, che in passato hanno causato anche alcuni movimenti franosi. \nProprio nell'immediato retroterra di punta Avvoltore, si raggiungono i 635 metri s.l.m. della cima montuosa denominata punta Telegrafo, la vetta pi\u00f9 alta dell'intero promontorio, raggiungibile anche salendo pi\u00f9 dolcemente dal versante nord-orientale, dopo aver superato i complessi religiosi del convento della Presentazione al Tempio e della chiesa e noviziato di San Giuseppe. Il crinale che comprende anche la cima pi\u00f9 alta \u00e8 ben riconoscibile anche a distanza per la presenza di numerosi ripetitori radiotelevisivi; sulla vetta del monte Telegrafo si trova anche la stazione meteorologica di Monte Argentario, ufficialmente riconosciuta dall'Organizzazione meteorologica mondiale, facente capo al Servizio meteorologico dell'Aeronautica Militare.\nArea protetta.\nIl Monte Argentario \u00e8 un sito di interesse regionale (SIR 125), sebbene come area protetta non sia compresa nel sistema di protezione regionale. \u00c8 stato proposto come sito di importanza comunitaria (pSIC) ed \u00e8 tutelato come zona di protezione speciale (ZPS), in particolare in riferimento alle coste rocciose di falesie, di elevato interesse naturalistico e paesaggistico. La costa del promontorio \u00e8 inserita nel Santuario dei cetacei istituito nel 1991 come area naturale marina protetta di interesse internazionale. \nI principali elementi di criticit\u00e0 interni al sito sono: \nI principali elementi di criticit\u00e0 esterni al sito sono:\nI principali obiettivi di conservazione da adottare tramite adeguate misure sono: \nIndicazioni per le misure di conservazione:\nFauna.\nDi notevole interesse la conservazione dell'avifauna delle garighe e degli ambienti rupicoli: sono presenti numerose forme endemiche, alcune esclusive, e numerosi elementi d'interesse biogeografico, cos\u00ec come varie specie rare di uccelli nidificanti sono legate alle falesie indisturbate. Da segnalare la presenza della magnanina sarda (\"Sylvia sarda\"), nidificante; della sterpazzola di Sardegna (\"Sylvia conspicillata\"), nidificante, probabilmente regolare; della bigia grossa (\"Sylvia hortensis\"), nidificante, da confermare come tale in anni recenti; dell'ortolano (\"Emberiza hortulana\"), nidificante nelle aree recentemente incendiate, da confermare come tale in anni recenti; dell'averla cenerina ( \"Lanius minor\"), nididificante, da confermare come tale in anni recenti; di \"Oenanthe hispanica\" e di \"Emberiza melanocephala\" fra le nidificanti; della monachella (\"Oenanthe hispanica\"), nidificante forse regolare. Sebbene frequente lungo le coste, non sono mai stati registrati indizi di nidificazione del gabbiano corso (\"Larus audouinii\"). \u00c8 presumibilmente irregolare la nidificazione di \"Falco naumanni\", recentemente segnalato, mentre possibile nidificante \u00e8 il biancone (\"Circaetus gallicus\").\nTra i mammiferi predatori sono presenti le specie \"Felis silvestris silvestris\" e \"Martes martes\". Tra gli anfibi \u00e8 presente il \"Discoglossus sardus\", specie endemica dell'area mediterranea occidentale; tra i rettili si segnala la presenza di \"Phyllodactylus europaeus\" e della \"Testudo hermanni\", del cervone (\"Elaphe quatuorlineata\"). Presenza del lepidottero \"Euplagia quadripunctaria\" ed altri endemismi. \nFlora.\nLa tipologia ambientale prevalente nel SIR \u00e8 data dal promontorio di natura prevalentemente calcarea, legato al continente dai due tomboli, Giannella e Feniglia. Prevalgono mosaici dei vari stadi evolutivi della vegetazione mediterranea, dai prati annui alla lecceta. Sono diffusi anche rimboschimenti di conifere e aree coltivate. Le coste sono in gran parte rocciose, a morfologia aspra, costituendo un'area ad elevata diversit\u00e0 floristica con specie rare, endemiche, relitte a vegetazione mediterranea termofila e xerofila nell'esposizione sud-ovest, pi\u00f9 mesofita nei versanti nord-orientali. Tra le altre tipologie ambientali rilevanti ci sono gli affioramenti rocciosi, aree urbanizzate e spiagge, con boschi di latifoglie nelle vallate pi\u00f9 fresche. Le praterie aride calcaree sono ricche di orchidee. \nTra le specie vegetali, figurano la scolopendria minore (\"Phyllitis sagittata\"), una specie rara, a distribuzione mediterranea, propria di zone umide ed ombrose, su substrato calcareo. In Toscana \u00e8 presente nelle isole di Gorgona e Pianosa, sul Promontorio di Piombino e al Monte Argentario; la cornetta giunchiforme (\"Coronilla juncea\"), una specie mediterraneo-occidentale, presente in Italia solo sul Monte Argentario, sulle rupi calcaree ai margini di garighe; la gallinetta calicina (\"Misopates calycinum\"), specie del mediterraneo occidentale, che in Toscana \u00e8 presente soltanto sul Monte Argentario, con una popolazione molto ridotta e circoscritta; la vedovina delle scogliere (\"Scabiosa cretica\") \u00e8 una rara specie mediterranea, presente in poche stazioni italiane e, in Toscana, solo all'Argentario, in due stazioni assai ridotte.\n\"Centaurea aplolepa\" ssp. \"cosana\" \u00e8 un endemismo maremmano presente nella Maremma Grossetana e sull'Argentario. \"Centaurea paniculata\" var. \"litigiosa\" \u00e8 un endemismo esclusivo del Monte Argentario, dove vive, in stazioni rifugio, su rocce e rupi. Il radicchio spagnolo (\"Hyoseris baetica\") \u00e8 una specie presente in Toscana in due stazioni, ad Ansedonia e sul Monte Argentario, con pochissimi individui. La timelea tricocca (\"Cneorum tricoccon\") \u00e8 una specie presente in Toscana solo in tre siti: Monte Argentario, isole di Giannutri e di Montecristo. Il vilucchio turco (\"Convolvulus cneorum\") \u00e8 una rara specie mediterranea, in Toscana \u00e8 presente solo sul Monte Argentario, dove si ritrova sulle rupi marittime. Numerosa la presenza di sarracchio (\"Ampelodesmos mauritanicus\"), molto ricco il contingente delle orchidee selvatiche che annovera oltre 40 specie differenti tra cui l'endemica \"Ophrys argentaria\"."}
{"id": "1990734", "revid": "2140982", "url": "https://it.wikipedia.org/wiki?curid=1990734", "title": "Stemma del Montenegro", "text": "Lo stemma del Montenegro \u00e8 stato adottato ufficialmente dal parlamento montenegrino il 12 luglio 2004. Come nel caso degli stemmi di Bulgaria, Georgia, Russia e Serbia, sono stati recuperati simboli araldici monarchici del Regno del Montenegro nonostante nessuno di questi stati sia una monarchia.\nLo stemma presenta l'aquila bicipite di derivazione bizantina della casata \u010cerneti\u0107 che ha dato il nome al Montenegro, in oro con lingua rossa che ha sul petto lo scudo con un leone passante d'oro su sfondo azzurro, presente storicamente come supporto dell'aquila dei Principi Cernetic; nella parte superiore di dimensioni maggiore e la parte inferiore verde, con le due parti dello scudo separate da una fascia di colore oro. L'aquila ha tra le due teste la Corona e tiene tra gli artigli uno scettro e un Globo. Lo stemma \u00e8 rappresentato nell'attuale Bandiera del Montenegro.\nIl precedente stemma era stato adottato nel 1992 e riprendeva quello che era stato in uso fino al 1918, ed aveva sostituito quello della Repubblica Socialista di Montenegro che era rimasto in uso fino allo scioglimento della Repubblica Socialista Federale di Jugoslavia. Lo stemma a differenza con quello attuale aveva l'aquila colore argento con il becco d'oro e lo scudo rosso.\nStemmi precedenti.\nStemma della Repubblica Socialista del Montenegro.\nLo stemma dalla Repubblica Popolare del Montenegro, dal 1963 Repubblica Socialista del Montenegro presentava una roccia che si levava dal mare ed aveva alla sua sommit\u00e0 il mausoleo di Pietro II Petrovic-Nejgo\u0161, circondato da una ghirlanda d'oro e alla sommit\u00e0 la stella rossa con contorno d'oro. Il mausoleo sul Monte Lov\u0107en \u00e8 uno dei simboli della sovranit\u00e0 del Montenegro. Lo stemma entr\u00f2 in vigore il 31 dicembre 1946 e si suppone sia stato realizzato da \u0110or\u0111e Andrejevi\u0107-Kun, che si ritiene sia stato anche l'autore degli stemmi jugoslavi dell'epoca. Nel corso degli anni lo stemma ha avuto delle variazioni, l'ultima delle quali nel 1974."}
{"id": "1990743", "revid": "767487", "url": "https://it.wikipedia.org/wiki?curid=1990743", "title": "Istituto genealogico italiano", "text": "L'Istituto genealogico italiano, fondato da Guelfo Guelfi Camajani a Firenze nel 1877 inizialmente con il nome di \"Ufficio Araldico italiano\" (con annessa biblioteca), \u00e8 nato come una organizzazione privata con lo scopo di sviluppare lo studio dell'araldica in Italia. Inizi\u00f2 la sua attivit\u00e0 con la pubblicazione del \"Bollettino Araldico\" al quale segu\u00ec una serie di monografie.\nMa l'opera fondamentale e pi\u00f9 nota dell'Istituto resta il \"Dizionario Araldico\" (Hoepli, Milano 1897), tra i pi\u00f9 importanti in Italia."}
{"id": "1990746", "revid": "1776051", "url": "https://it.wikipedia.org/wiki?curid=1990746", "title": "Jacopo Filippo Crivelli", "text": "Biografia.\nJacopo Filippo Crivelli nacque a Milano dalla nobile famiglia dei Crivelli, che gi\u00e0 aveva vantato tra i propri antenati molti ecclesiastici ed un pontefice, Urbano III. Intrapresa la carriera ecclesiastica, milit\u00f2 nell'Ordine Cistercense e divenne abate del Monastero di Santa Maria di Rivalta presso Tortona.\nIl 30 marzo 1457 divenne vescovo di Novara e fu consacrato da papa Callisto III in persona.\nMor\u00ec a Novara nel 1466."}
{"id": "1990747", "revid": "124284591", "url": "https://it.wikipedia.org/wiki?curid=1990747", "title": "Prominenza topografica", "text": "La prominenza topografica (detta anche \"fattore primario\" o \"altezza relativa\") in topografia e in orografia \u00e8 un concetto usato per la classificazione delle colline, delle montagne, dei vulcani e delle alture in genere.\nDescrizione.\nDefinizione.\nLa prominenza di un rilievo viene definita come la differenza tra la sua altitudine e la quota minima alla quale bisogna discendere dalla vetta del rilievo per raggiungere un qualsiasi altro rilievo di altitudine maggiore. In altre parole, per prominenza di una montagna si intende la distanza verticale tra la sua sommit\u00e0 e la pi\u00f9 bassa isoipsa (curva di livello) che la racchiude e non contiene alcuna montagna pi\u00f9 alta. \nLa prominenza, come l'altitudine, \u00e8 un valore assoluto per una montagna perch\u00e9 dipende solamente dal punto pi\u00f9 basso che la divide da qualunque montagna pi\u00f9 alta. Intuitivamente la prominenza indica quanto una montagna si \"staglia\" sul suo territorio circostante, cio\u00e8 isolata dalle altre pi\u00f9 elevate. In forma empirica si pu\u00f2 dire che la prominenza di una montagna \u00e8 l'altezza della montagna stessa a partire dalla sua \"base\", ovvero la sua \"altezza isolata\".\nPer tutte le montagne, eccetto il monte Everest, esiste una montagna di altitudine maggiore e perci\u00f2 \u00e8 possibile definirne la prominenza. Per il monte Everest la prominenza viene definita coincidente con la sua altitudine. Dalla definizione data discende che per la montagna pi\u00f9 alta di un'isola la prominenza coincide con l'altitudine.\nImportanza del concetto.\nLa prominenza \u00e8 un dato rilevante come l'altitudine o l'isolamento topografico per determinare l'importanza di una montagna. I monti di prominenza bassa comunemente sono monti sussidiari (anticime e/o sottocime) di altri principali; i monti, la cui prominenza \u00e8 alta, hanno una notevole importanza, dato che tendono ad essere i punti pi\u00f9 elevati della zona.\nCalcolo.\nPer il calcolo della prominenza di una montagna \u00e8 necessario individuare il \"punto minimo\" (in inglese \"Saddle\" o \"Key Col\") attorno alla montagna stessa, fino al quale \u00e8 necessario scendere per salire su un'altra di altitudine maggiore. Il punto minimo \u00e8 normalmente un valico, ma pu\u00f2 anche essere una laguna oppure la superficie del mare. Sovente il punto minimo \u00e8 nei pressi della montagna; in certi casi ne \u00e8 lontanissimo.\nUna volta individuato il punto minimo la prominenza viene calcolata:\n\"Prominenza = Altitudine della montagna - Altitudine del punto minimo\"\nLa determinazione della prominenza di una montagna pu\u00f2 essere molto difficile, soprattutto quando il punto minimo \u00e8 molto lontano. Partendo dai modelli digitalizzati della terra \u00e8 possibile trovare degli algoritmi per il calcolo della prominenza.\nVetta superiore o vetta madre.\nLa \"vetta superiore\" o \"vetta madre\" (in inglese: \"parent peak\") di un'altura A \u00e8 un punto pi\u00f9 alto di A che \u00e8 connesso ad A attraverso il \"punto minimo\". Vi sono diversi criteri per determinare quale sia la vetta principale di un'altura; di seguito ne sono descritti alcuni.\nCriterio del contorno o criterio dell'isola.\nSi definisce il \"punto minimo\" come il punto d'incontro di due linee isoipse chiuse ad anello, una contenente l'altura A e l'altra contenente almeno una vetta pi\u00f9 alta. La vetta superiore (o vetta madre) di A \u00e8 la vetta pi\u00f9 alta contenuta nel secondo anello. Intuitivamente, si pu\u00f2 immaginare la situazione come segue: se il livello del mare crescesse fino al punto minimo, vi sarebbero due isole unite da un istmo nel punto minimo, una contenente l'altura A, l'altra contenente la vetta superiore, ovvero il punto pi\u00f9 elevato della seconda isola.\nSi prenda ad esempio il Monte Bianco, il cui punto minimo si trova nei pressi del lago Onega, in Russia, ad una quota di Determinandone la prominenza con questo criterio, la sua vetta superiore risulta essere l'Elbrus, la vetta pi\u00f9 alta contenuta nella isoipsa chiusa di quota che parte dal punto minimo e non contiene il Monte Bianco.\nIl principale difetto di questo criterio \u00e8 quello di essere poco intuitivo dal punto di vista del posizionamento reciproco delle due vette. Ci si aspetterebbe infatti che la vetta superiore si trovi in prossimit\u00e0 dell'altura A, mentre questo criterio porta a vette superiori anche molto lontane dal punto di partenza.\nCriterio della prominenza.\nSecondo questo criterio, la vetta superiore si trova proseguendo lungo tutte le creste dal punto minimo fino a trovare una vetta che ha una prominenza topografica superiore ad A. In base a questo criterio, la vetta superiore del Monte Bianco risulta essere il monte Elbrus, nel Caucaso.\nCriterio dell'altezza.\nQuesto criterio, meno utilizzato, richiede di stabilire a priori una soglia di prominenza definita. Dall'altura A, si prosegue lungo tutte le creste fino a trovare una vetta che sia pi\u00f9 alta di A, ed abbia una prominenza superiore alla soglia stabilita.\nIn base a questo criterio, la vetta superiore del Monte Bianco risulta essere una montagna del Caucaso: a seconda della soglia di prominenza stabilita, pu\u00f2 essere un picco minore della catena caucasica (soglia piccola), oppure il monte Elbrus (soglia grande).\nIl principale difetto di questa definizione \u00e8 che va contro il concetto intuitivo che la vetta superiore di un'altura A dovrebbe essere a sua volta pi\u00f9 prominente di A.\nLe prime montagne secondo la prominenza.\nEcco la lista delle prime dieci montagne classificate secondo la prominenza topografica (criterio del contorno):"}
{"id": "1990748", "revid": "1498232", "url": "https://it.wikipedia.org/wiki?curid=1990748", "title": "Discografia di Mina fuori dall'Italia", "text": "Questa voce contiene un elenco, suddiviso per paese, delle pubblicazioni discografiche di Mina fuori dall'Italia, con brani cantati sia in italiano sia in altre lingue, non incluse nella discografia ufficiale italiana. \nBrasile.\nDettagli in \"La musica italiana in Brasile: Mina\".\nSpagna.\nAll'alba degli anni sessanta, la canzone italiana incontra un crescente interesse nel pubblico spagnolo: in particolare i giovani che gi\u00e0 apprezzano Renato Carosone o il Rocco Granata di Marina, non tardano ad accorgersi di quella bella ragazzona bruna che canta \"Tintarella di luna\". Ci pensano loro a stravolgere il titolo della canzone ribattezzandola \"Con tus banos de luna\". Il brano, inserito in un EP (in terra iberica il supporto a 45 giri esploder\u00e0 solo qualche anno pi\u00f9 tardi), va a ruba, e grazie ad esso Mina si fa conoscere anche per le sue personali versioni di \"Nessuna\" e \"Tua\".\nNell'autunno del '60, il numero 19 di \"El Cancionero\", seguitissimo periodico che pubblica i testi delle canzoni di maggior successo, insersce ben nove brani di Mina e, come se non bastasse, dedica a lei la foto di copertina. Dopo qualche mese valica i Pirenei anche \"El cielo en casa\", versione in lingua de \"Il cielo in una stanza\". Il successo si ripete, anzi, si amplifica. La canzone entra nella classifica degli EP pi\u00f9 venduti sia nella versione italiana che in quella tradotta. Intanto, \"Tintarella di luna\" diventa anche un fumetto nel numero 46 della serie \"Colecci\u00f2n Claro de luna - Tu canci\u00f2n hecha historia\". Sorte analoga, nella primavera del '61, tocca ad un altro \u00e9xito spagnolo di Mina, \"Le mille bolle blu\" (\"Mil pompas de jab\u00f2n\"), illustrato da Gomez Esteban su una storia creata da Jesefa Ines. In copertina del fumetto, oltre al disegno dei due protagonisti della storia, una foto in bianco e nero della cantante. Insomma, l'avventura mazziniana in terra iberica inizia nel migliore dei modi.\nNei decenni che seguono, la Spagna \u00e8 il paese europeo che annovera il maggior numero di pubblicazioni di Mina. Il pubblico locale continua a seguirla, ascoltarla ed amarla come un'icona anche quando, nei primi anni ottanta, le sue uscite discografiche al di fuori dell'Italia si fanno sempre pi\u00f9 rare. La voce di Mina torna poi a riaffacciarsi sul mercato iberico con l'avvento del CD, consentendo anche alle ultime generazioni di scoprire la sua produzione vecchia e nuova. Nel ricordo dei fan spagnoli, la scatenata urlatrice di rock and roll ha lasciato il posto alla sofisticata se\u00f1ora de la cancion italiana."}
{"id": "1990771", "revid": "466539", "url": "https://it.wikipedia.org/wiki?curid=1990771", "title": "Plum Island (New York)", "text": "Una delle isole note in inglese come Plum Island si trova nel villaggio di Southold nella Contea di Suffolk, nello Stato di New York negli Stati Uniti. L'isola si trova nella Baia Gardiner, ad est di Orient Point, al largo della costa di Long Island.\nIl centro di ricerca Plum Island Animal Disease Center si trova nell'Isola Plum. Il centro conduce ricerche sui patogeni animali per istituire provvedimenti e terapie per proteggere agricoltori, allevatori, e tutelare la produzione alimentare della nazione. Per la natura di queste ricerche, \u00e8 ristretto (anzi proibito) l'accesso all'isola e al centro di ricerche.\nStoria.\nL'11 agosto del 1775, il generale David Wooster invi\u00f2 120 soldati all'isola, allora nota come Plumb Island, che vennero accolti da un intenso fuoco di carabina da parte degli inglesi. Dopo aver risposto al fuoco i soldati independentisti si ritirarono verso Long Island. Anche se non si ebbero vittime, si pensa che questa breve scaramuccia abbia parecchi primati:\nIl faro storico di Plum Island si trova nell'isola. Il primo faro venne costruito per ordine di George Washington nel 1789. Il faro serviva per indicare la posizione di turbolente onde e correnti di marea oltre che bassifondi.\nNel 1954 il Department of Agriculture ottenne la custodia dell'isola, e vi stabil\u00ec il Plum Island Animal Disease Center.\nNel 2003 il Department of Homeland Security prese la giurisdizione sull'isola e le sue installazioni; il Dipartimento dell'Agricoltura continua ad operare sull'isola."}
{"id": "1990773", "revid": "108257624", "url": "https://it.wikipedia.org/wiki?curid=1990773", "title": "Distretto di Ak\u014d", "text": "Il \u00e8 uno dei distretti della prefettura di Hy\u014dgo, in Giappone.\nFa parte del distretto solo il comune di Kamig\u014dri."}
{"id": "1990778", "revid": "767487", "url": "https://it.wikipedia.org/wiki?curid=1990778", "title": "Chris Cutler", "text": "\u00c8 noto per aver militato nella progressive band Henry Cow, nel filone dell'avant-garde rock. Ha anche suonato in altre formazioni tra le quali Art Bears, News from Babel, Pere Ubu e brevemente nei Gong. Ha collaborato con musicisti come Fred Frith, Lindsay Cooper, Alfred Harth, Zeena Parkins, Peter Blegvad e The Residents, per un totale di oltre 100 registrazioni.\nDopo lo scioglimento degli Henry Cow, Cutler ha creato l'etichetta discografica indipendente Recommended Records, che ha pubblicato principalmente i musicisti dell'area del Rock in Opposition. \u00c8 inoltre l'editore della rivista \"R\u0113R Quarterly\", emanazione della stessa Recommended."}
{"id": "1990779", "revid": "287204", "url": "https://it.wikipedia.org/wiki?curid=1990779", "title": "Distretto di Ako", "text": ""}
{"id": "1990780", "revid": "108257642", "url": "https://it.wikipedia.org/wiki?curid=1990780", "title": "Distretto di Ibo (Giappone)", "text": "Il \u00e8 uno dei distretti della prefettura di Hy\u014dgo, in Giappone.\nFa parte del distretto solo il comune di Taishi."}
{"id": "1990781", "revid": "986213", "url": "https://it.wikipedia.org/wiki?curid=1990781", "title": "Luisa Amelia di Baden", "text": "Biografia.\nEra la primogenita di Carlo II di Baden, e di sua moglie, Stefania di Beauharnais, figlia adottiva di Napoleone Bonaparte. I suoi nonni paterni erano Carlo Luigi di Baden e Amalia d'Assia-Darmstadt.\nMatrimonio.\nSpos\u00f2, il 9 novembre 1830, il suo primo cugino Gustavo di Vasa, figlio e presunto erede di Gustavo IV Adolfo di Svezia, esiliato con la sua famiglia nel Baden; il matrimonio venne celebrato a Karlsruhe. Ebbero due figli:\nIl loro matrimonio, come la maggior parte delle alleanze del tempo, era un matrimonio politico ed infelice. \nDi fatto, Luisa Amelia e suo marito non divennero mai regnanti di Svezia: Gustavo IV Adolfo fu spinto ad abdicare il 29 marzo 1809 e gli stati generali, pressati dall'esercito svedese, dichiararono che non solo Gustavo, ma tutta la sua famiglia dovesse essere esclusa dal trono di Svezia. Il 5 giugno lo zio di Gustavo IV, Carlo Vasa, venne proclamato re dopo aver sottoscritto una nuova costituzione liberale (1809). Tutta la famiglia reale dovette recarsi in esilio e Gustavo mantenne soltanto il titolo di \"principe Vasa\".\nLuisa Amelia e Gustavo divorziarono nel 1844.\nMorte.\nMor\u00ec il 19 luglio 1854 a Karlsruhe."}
{"id": "1990784", "revid": "19078277", "url": "https://it.wikipedia.org/wiki?curid=1990784", "title": "Gele\u017einis vilkas", "text": ""}
{"id": "1990785", "revid": "19078285", "url": "https://it.wikipedia.org/wiki?curid=1990785", "title": "Tautininkai", "text": ""}
{"id": "1990789", "revid": "256896", "url": "https://it.wikipedia.org/wiki?curid=1990789", "title": "Silver Legion of America", "text": ""}
{"id": "1990791", "revid": "256896", "url": "https://it.wikipedia.org/wiki?curid=1990791", "title": "Silver Shirts", "text": ""}
{"id": "1990792", "revid": "1573940", "url": "https://it.wikipedia.org/wiki?curid=1990792", "title": "Distretto di Kako", "text": "Il \u00e8 uno dei distretti della prefettura di Hy\u014dgo, in Giappone.\nFanno parte del distretto i comuni di Harima e Inami."}
{"id": "1990795", "revid": "729019", "url": "https://it.wikipedia.org/wiki?curid=1990795", "title": "Sacca di Curlandia", "text": "Con la denominazione Sacca di Curlandia si definisce, nella storiografia della seconda guerra mondiale, il fronte di combattimento organizzato nell'area corrispondente alla regione storica della Curlandia a partire dall'ottobre 1944, dalle notevoli forze tedesche del Gruppo d'armate Nord (due armate con oltre 30 divisioni), accerchiate nella regione baltica a seguito della riuscita offensiva autunnale dell'Armata Rossa seguita al grande successo estivo dell'Operazione Bagration. La difesa delle esperte truppe del Gruppo d'armate Nord, (ribattezzato Gruppo d'armate Curlandia), rifornite via mare dalle unit\u00e0 della Kriegsmarine, si prolung\u00f2 accanita, nonostante i ripetuti tentativi sovietici di schiacciare le truppe isolate, fino al 10 maggio 1945\nPremessa: l'Operazione Bagration.\nLa Curlandia, fu, come tutto il Baltico, teatro di operazioni del Gruppo d'armate Nord.\nIl 22 giugno 1944, l'Armata Rossa lanci\u00f2 l'Offensiva Strategica Bielorussa, dal nome in codice Operazione Bagration. Obiettivo dell'offensiva era la liberazione della Bielorussia, conquistata nel 1941 dalle forze dell'Asse. Coronata da pieno successo, l'offensiva sovietica port\u00f2 alla disfatta del Gruppo d'armate Centro entro la fine di agosto 1944. Una volta infranto il settore centrale dello schieramento tedesco, il comando sovietico diresse una seconda offensiva (Offensiva del Baltico, Autunno 1944) contro le truppe nemiche rimaste pericolosamente allungate sulla costa.\nL'attacco sovietico, guidato dal \"1\u00ba Fronte Baltico\" del generale Bagramyan, penetr\u00f2 lo schieramento nemico a nord di Memel, isolando le due armate tedesche del Gruppo d'armate Nord in Curlandia il 9 ottobre 1944.\nLa \"Testa di ponte Curlandia\".\nIl Capo di Stato maggiore dell'OKH, il Generale Heinz Guderian, richiese l'evacuazione delle due armate accerchiate, ed il loro ridispiegamento a sostegno del martoriato settore centrale. Adolf Hitler tuttavia, decise di mantenere in armi la sacca appena creatasi, nella convinzione che un'eventuale vittoria sul fronte occidentale avrebbe restituito alla Germania l'iniziativa sul versante orientale. In questo senso, la Curlandia sarebbe stata la testa di ponte dalla quale sferrare una nuova offensiva ad Est.\nLa strategia della resistenza ad oltranza port\u00f2 quindi all'isolamento della XVI Armata e della XVIII Armata, tagliando fuori dallo schieramento germanico circa 200.000 effettivi. Il comando delle trentatr\u00e9 divisioni componenti la \"Testa di Ponte Curlandia \" fu affidato al feldmaresciallo Ferdinand Sch\u00f6rner, il quale provvide a rettificare la linea del fronte su posizioni maggiormente difendibili, oltre l'area metropolitana di Riga.\nIl 15 gennaio 1945, le forze di stanza in Curlandia presero il nome di Gruppo di Armate Curlandia (\"Heeresgruppe Kurland\", al cui vertice fu posto Lothar Rendulic. Alla morte di Adolf Hitler, successe Karl D\u00f6nitz in qualit\u00e0 di Reichspr\u00e4sident. Su ordine del nuovo capo della Germania, l'8 maggio 1945 il Gruppo di Armate Carelia si arrese alle forze del Maresciallo Sovietico Leonid Govorov, comandante del Fronte di Leningrado. Al momento della resa, l\"'Heeresgruppe\" consisteva dei resti di ventisette divisioni e di una brigata. Fra il 12 ed il 23 dello stesso mese, caddero in mano sovietica circa 180.000 prigionieri.\nStoriografia.\nLe storiografie occidentale e sovietica differiscono notevolmente nella considerazione strategica riguardo all'importanza della Sacca di Curlandia.\nFonti sovietiche.\nSecondo le fonti storiografiche sovietiche, l'Alto Comando dell'Armata Rossa avrebbe considerato il fronte di Curlandia come un pericolo decisamente remoto per il buon conseguimento dell'offensiva contro Berlino. Pertanto le manovre di pressione effettuate a pi\u00f9 riprese contro le forze tedesche sarebbero state volte esclusivamente al \"controllo\" della sacca. Le perdite stimate ammonterebbero a 160.948 fra il 16 febbraio e l'8 maggio 1945.\nFonti occidentali.\nNell'Enciclopedia Lettone (\"Latvju Enciklop\u0113dija\") si sostiene invece che il Comando Sovietico avrebbe considerato la presa della Curlandia come un obiettivo di natura primaria, essendo quella regione il nucleo della resistenza antibolscevica organizzata dai Lettoni alla fine della prima guerra mondiale. Prova di questo sarebbero le sei offensive lanciate contro il Gruppo di Armate Curlandia.. Nonostante la sacca fosse difesa da duecentomila uomini, e le forze sovietiche non riuscissero ad avanzare per pi\u00f9 di 25 miglia, l'Alto Comando Sovietico ordin\u00f2 ripetuti attacchi contro la sacca.\nLe perdite sovietiche nell'assedio, secondo un comunicato del Comando Germanico (16 marzo 1945) ammonterebbero a 320.000 uomini fra morti, feriti e prigionieri, 2388 carri, 659 aerei, 900 cannoni e 1440 pezzi d'artiglieria durante le prime cinque offensive. Fonti sovietiche stimano ulteriori 74.000 perdite nella sesta battaglia. . La cifra totale porterebbe a quasi 400.000 le perdite sovietiche.\nConseguenze.\nSecondo fonti sovietiche, vennero registrati 181.000 prigionieri, fra i quali 28 generali, 5.083 alti ufficiali e l'ultimo comandante in capo, il Generaloberst Hilpert. Data la quantit\u00e0 di soldati tedeschi che, con l'arrivo della fine, avevano dismesso gli abiti militari per darsi alla macchia, o per unirsi ai vecchi camerati lettoni che avevano aderito ai gruppi di resistenza anticomunista, l'Armata Rossa inizi\u00f2 una campagna di \"filtraggio\", tesa ad identificare tutti i cittadini maschi in et\u00e0 fra i 16 ed i 60 anni. Parallelamente, reparti sovietici setacciarono i boschi, incendiando vaste aree forestali. I membri delle unit\u00e0 lettoni in forza all'esercito tedesco vennero trattati come traditori e giustiziati sommariamente. Coloro che riuscirono a nascondersi animarono il movimento dei Fratelli della Foresta, che al pari di simili organizzazioni Estoni e Lituane, continuarono la lotta contro l'Unione Sovietica fino a met\u00e0 degli anni '50."}
{"id": "1990796", "revid": "767487", "url": "https://it.wikipedia.org/wiki?curid=1990796", "title": "The Condemned - L'isola della morte", "text": "The Condemned - L'isola della morte (\"The Condemned\") \u00e8 un film del 2007 diretto da Scott Wiper, prodotto dalla WWE Films.\nTrama.\nIn questo film, un produttore televisivo senza scrupoli decide di far combattere, su un'isola deserta della Papua Nuova Guinea, dieci condannati a morte prelevati dalle carceri di paesi del Terzo Mondo. Il tutto verr\u00e0 trasmesso in diretta su internet. Fra i protagonisti di questo scabroso reality c'\u00e8 Jack Conrad. Quest'ultimo \u00e8 un appartenente alle forze speciali USA, arrestato in El Salvador e condannato alla pena capitale per aver fatto saltare in aria un palazzo. Il primo \u00e8 un ex soldato britannico, anch'esso delle forze speciali, noto come McStarley. Il secondo \u00e8, invece, il produttore televisivo Breckel. Alla fine Conrad, con l'aiuto involontario di McStarley, far\u00e0 giustizia punendo tutti i malfattori.\nColonna sonora.\nLa Colonna sonora di \"The Condemned\" \u00e8 stata pubblicata il 24 aprile, 2007 in esclusiva per iTunes Store."}
{"id": "1990797", "revid": "1573940", "url": "https://it.wikipedia.org/wiki?curid=1990797", "title": "Distretto di Kanzaki (Hy\u014dgo)", "text": "Il \u00e8 uno dei distretti della prefettura di Hy\u014dgo, in Giappone.\nFanno parte del distretto i comuni di Fukusaki, Ichikawa e Kamikawa."}
{"id": "1990802", "revid": "1632387", "url": "https://it.wikipedia.org/wiki?curid=1990802", "title": "Samla Mammas Manna", "text": "Samla Mammas Manna \u00e8 una progressive rock band svedese, nota per il suo virtuosismo, i richiami alla tradizione circense, l'uso dell'umorismo ed uno stile musicale che richiama spesso Frank Zappa.\nI Samla Mammas Manna sono anche una delle cinque band fondatrici del Rock in Opposition (RIO)."}
{"id": "1990803", "revid": "1573940", "url": "https://it.wikipedia.org/wiki?curid=1990803", "title": "Distretto di Kawabe", "text": "Il \u00e8 uno dei distretti della prefettura di Hy\u014dgo, in Giappone.\nFa parte del distretto solo il comune di Inagawa."}
{"id": "1990805", "revid": "287204", "url": "https://it.wikipedia.org/wiki?curid=1990805", "title": "Accademia Aldina", "text": "LAccademia Aldina, fondata nel 1494 dall'umanista e stampatore veneziano Aldo Manuzio con scopi filologici, ebbe il merito di promuovere l'edizione e la stampa dei classici greci, latini ed italiani. Accolse i maggiori umanisti dell'epoca, quali Pietro Bembo, Girolamo Fracastoro, Giovan Battista Ramusio, fece parte dell'Accademia anche Erasmo da Rotterdam che cur\u00f2 per essa l'edizione dei propri 'Adagia' stampati da Manuzio nel 1508. Durante le riunioni dell'Accademia si decidevano i testi da stampare. Esse si svolgevano secondo alcuni in Campo Manin, secondo altri la sede dell'Accademia era in un palazzo al 2310 di Rio Ter\u00e0 Secondo, sulla cui facciata \u00e8 oggi apposta la seguente lapide:\nSulla stessa facciata, al numero 2311 si trova quest'altra lapide:\nL'Accademia Aldina cess\u00f2 di esistere nel 1515 dopo la morte del suo fondatore."}
{"id": "1990807", "revid": "254059", "url": "https://it.wikipedia.org/wiki?curid=1990807", "title": "Bartolomeo Visconti", "text": "Da alcune biografie \u00e8 definito anche semplicemente Bartolomeo Visconti.\nBiografia.\nNato in un ramo collaterale della nobile famiglia milanese dei Visconti, Bartolomeo studi\u00f2 a Pavia dove si laure\u00f2 in giurisprudenza nel 1426. Intrapresa la carriera ecclesiastica e divenuto chierico, venne eletto a soli 27 anni (il 4 novembre 1429 da Martino V), vescovo di Novara.\nIn questa sede ebbe come proprio segretario Enea Silvio Piccolomini (futuro papa Pio II). Durante la propria carriera, fu pi\u00f9 volte ambasciatore per conto dei Visconti e a Firenze, nel 1435, organizz\u00f2 una congiura contro il pontefice che per\u00f2 fall\u00ec e la quale si proponeva di aderire dal 1440 allo scisma di Basilea, partecipando alla consacrazione dell'antipapa Felice V il 24 luglio 1440. Dopo essere stato creato cardinale dallo stesso antipapa, rifiut\u00f2 per\u00f2 questa dignit\u00e0 nel rispetto della chiesa che lo aveva consacrato vescovo.\nAlla morte di Filippo Maria Visconti, nel 1447, si schier\u00f2 con Francesco Sforza, di cui divenne consigliere e segretario a partire dall'11 marzo 1450. Negli ultimi anni della sua vita divenne oratore ducale presso la Santa Sede.\nMor\u00ec a Novara il 28 aprile 1457."}
{"id": "1990813", "revid": "24443", "url": "https://it.wikipedia.org/wiki?curid=1990813", "title": "Prominenza", "text": ""}
{"id": "1990814", "revid": "19078478", "url": "https://it.wikipedia.org/wiki?curid=1990814", "title": "Croce di tuono", "text": ""}
{"id": "1990815", "revid": "1865216", "url": "https://it.wikipedia.org/wiki?curid=1990815", "title": "Distretto di Mikata (Hy\u014dgo)", "text": "Il \u00e8 uno dei distretti della prefettura di Hy\u014dgo, in Giappone.\nFanno parte del distretto i comuni di Kami e Shinonsen."}
{"id": "1990816", "revid": "767487", "url": "https://it.wikipedia.org/wiki?curid=1990816", "title": "Famiglia Bolkonskij", "text": "La famiglia di principi russi Bolkonskij era co-protagonista del celebre romanzo di Lev Tolstoj \"Guerra e pace\". Nel romanzo, fra i componenti della famiglia possiamo trovare il Principe Andrea, la Principessina Maria ed il vecchio principe Nikolaj Bolkonskij.\nComponenti.\nI componenti della famiglia sono i principi Andrej, Mar'ja e il vecchio padre Nikolaj Andreevi\u010d.\nAndrej.\nIl primo \u00e8 uno dei pi\u00f9 importanti del libro; sposato con Lise, il matrimonio non \u00e8 dei pi\u00f9 felici: infatti, nel capitolo VI della prima parte del primo tomo, i due coniugi hanno una seria discussione, cui assiste anche Pierre Bezuchov, a causa della partenza per la carriera militare che egli desidera intraprendere. Nonostante le resistenze della moglie, Andrej parte (capitolo XXV, parte I, libro I), ma durante la battaglia di Austerlitz viene ferito gravemente e affidato alle cure della gente del luogo; miracolosamente guarito, egli torna in licenza nella tenuta famigliare di Lysye Gory (dove abita il resto della famiglia per volere di Nikolaj in seguito al confino, durante il regno di Paolo I; nonostante abbia avuto il permesso di non rimanervi pi\u00f9, il vecchio ha deciso di restarvi, cosa in seguito alla quale nell'alta societ\u00e0 \u00e8 stato soprannominato \"Le roi de Prusse\", in italiano \"Il re di Prussia\"; un accenno alla storia della famiglia \u00e8 riportato nel capitolo XXII della prima parte del primo tomo). Tuttavia, per Andrej il ritorno non \u00e8 felice: infatti, proprio quella sera sua moglie muore dopo aver dato alla luce il figlio Nikolen'ka.\nLe sue vicende amorose non terminano qui: infatti, durante un ballo s'invaghisce di Nata\u0161a Rostova e, siccome corrisposto, i due si vogliono sposare, ma non hanno il consenso dell'aspro Nikolaj Bolkonskij, il quale propone al figlio di rifletterci bene durante un lungo viaggio che quest'ultimo intraprender\u00e0 in Europa anche per motivi di salute. Andrej fa una proposta a Nata\u0161a Rostova: le d\u00e0 la sua parola di sposarla al termine del viaggio, ma se lei avr\u00e0 frattanto trovato un altro innamorato non sar\u00e0 vincolata dalla promessa fatta a lui; per qualsiasi difficolt\u00e0 le raccomanda il suo amico Pierre Bezuchov, anche se lei non lo ha mai visto. Inizialmente la ragazza accetta di buon grado, ma diviene sempre pi\u00f9 nervosa quando il fidanzato tarda ad arrivare e giunge infine a baciare in sua assenza l'affascinante Anat\u00f2le Kur\u00e0gin e si mette d'accordo con lui per fuggire assieme a lui all'insaputa della sua famiglia; il piano fallisce grazie all'intervento dell'energica zia Marja Dmitrevna. \nIntanto Andrej ha partecipato alla Battaglia di Borodino, in cui \u00e8 stato gravemente ferito, come molti altri uomini, alcuni dei quali vengono trasportati per piet\u00e0 dai Rostov lontano dalla decadente Mosca; fra questi c'\u00e8 anche Andrej, il quale non viene inizialmente notato, me che \u00e8 avvistato da Sonja, la quale comunica il fatto a Nata\u0161a; quest'ultima ha ripreso ad amarlo, ma ormai per Andrej \u00e8 finita: egli muore fra l'assistenza della sorella Marija e della fidanzata, convertito alla fede (prima era scettico).\nMar'ja.\nMar'ja \u00e8 la religiosa e pia sorella di Andrej; all'inizio del libro la si vede come la devota figlia che assiste, cura e sopporta il padre, il quale le impartisce lezioni; verso la fine del romanzo, dopo aver visto il padre morire, si innamora di Nikolaj Rostov ed \u00e8 contraccambiata; quindi, verso la fine del romanzo lo sposa, cosa che rende felici i Rost\u00f2v anche perch\u00e9, rispetto a Sonja, il cui matrimonio con Nikolaj Rostov \u00e8 sfavorito dai genitori, \u00e8 un partito pi\u00f9 facoltoso, giusto quello che serve per risanare le finanze della famiglia.\nNikolaj.\nNikolaj \u00e8 il vecchio padre di Marja e di Andrej, di carattere burbero, bisbetico, operoso, abitudinario e brusco e che incute timore a tutti, nonostante non sia cattivo (capitolo XXII, parte I, libro I); si occupa personalmente e in modo eccessivamente esigente dell'istruzione della figlia.\nMuore verso la fine del romanzo, assistito da Marja.\nLa servit\u00f9.\nI servitori della famiglia sono T\u00ecchon, vecchio cameriere, Mademoiselle Bourienne, dama da compagnia di Marja, l'intendente Alpati\u010d e l'architetto Micha\u00ecl Ivanovi\u010d, ammesso per capriccio alla sua tavola."}
{"id": "1990817", "revid": "19078485", "url": "https://it.wikipedia.org/wiki?curid=1990817", "title": "Ugunskrusts", "text": ""}
{"id": "1990819", "revid": "196390", "url": "https://it.wikipedia.org/wiki?curid=1990819", "title": "Colpo di Stato del 25 luglio 1943", "text": ""}
{"id": "1990821", "revid": "1573940", "url": "https://it.wikipedia.org/wiki?curid=1990821", "title": "Distretto di Say\u014d", "text": "Il \u00e8 uno dei distretti della prefettura di Hy\u014dgo, in Giappone.\nFa parte del distretto solo il comune di Say\u014d."}
{"id": "1990824", "revid": "289247", "url": "https://it.wikipedia.org/wiki?curid=1990824", "title": "Annuario della nobilt\u00e0 Italiana", "text": ""}
{"id": "1990825", "revid": "1719883", "url": "https://it.wikipedia.org/wiki?curid=1990825", "title": "Uomo primitivo", "text": ""}
{"id": "1990827", "revid": "767487", "url": "https://it.wikipedia.org/wiki?curid=1990827", "title": "Famiglia Rostov", "text": "La famiglia Rostov, della nobilt\u00e0 russa, era co-protagonista del celeberrimo romanzo di Lev Tolstoj \"Guerra e pace\", assieme alle famiglie Bezuchov e Bolkonskij; compare per la prima volta nel settimo capitolo della prima parte del primo tomo, nel quale capitolo vengono presentati il conte e la contessa Rost\u00f2v durante le visite della principessa Anna Mich\u00e0jlovna Drubetsk\u00e0ja e delle Kur\u00e0gin madre e figlia, in onore dell'onomastico della madre e di una figlia minore, che si chiamano entrambe Nat\u00e0lja. I ragazzi Rost\u00f2v compaiono nel capitolo successivo, quando irrompono nella stanza durante il ricevimento.\nComponenti.\nFra i componenti della famiglia troviamo il vecchio conte Ilja e la consorte Nat\u00e0lja, la primogenita Vera, il figlio maggiore fra i maschi, Nikolaj, la contessina Nata\u0161a e il piccolo Petja. Fa parte della famiglia anche Sonja, nipote dei conti Rostov, che abita con loro da quando ha perso i genitori.\nNata\u0161a.\nTra questi personaggi uno di quelli di maggiore spicco \u00e8 Nata\u0161a, di animo poetico e puro; nel corso del romanzo ha diverse infatuazioni: nel decimo capitolo della prima parte, dopo aver proposto al suo primo innamorato, Bor\u00ecs Drubetsk\u00f2j, di baciare la sua bambola, lo bacia ella stessa; si invaghisce successivamente di Andrej Bolk\u00f2nskij, altra importante figura nella trama del libro, e i due si vogliono sposare, ma non hanno il consenso dell'aspro padre di lui, il quale propone al figlio di rifletterci bene durante un lungo viaggio che quest'ultimo intraprender\u00e0 in Europa anche per motivi di salute. Andrej fa una proposta a Nata\u0161a: le d\u00e0 la sua parola di sposarla al termine del viaggio, ma se lei avr\u00e0 frattanto trovato un altro innamorato non sar\u00e0 vincolata dalla promessa fatta a lui. Inizialmente la ragazza accetta di buon grado, ma diviene sempre pi\u00f9 nervosa quando il fidanzato tarda ad arrivare e giunge infine a baciare in sua assenza l'affascinante Anat\u00f2le Kur\u00e0gin e si mette d'accordo con lu per fuggire assieme a lui all'insaputa della sua famiglia; il piano fallisce grazie all'intervento dell'energica zia Marija Dmitrevna. Segue per Nata\u0161a un periodo triste e difficile in cui tenta persino il suicidio per avvelenamento, che si conclude con una gravissima malattia e, infine, la sua guarigione. Unico conforto per lei \u00e8 Pierre Bez\u00f9chov, amico di Andrej consigliatole durante la sua assenza in caso di difficolt\u00e0; questi \u00e8 per\u00f2 innamorato di lei e per evitare complicazioni decide di smettere di frequentarla.\nIntanto Andrej ha partecipato alla Battaglia di Borodino, in cui \u00e8 stato gravemente ferito, come molti altri uomini, alcuni dei quali vengono trasportati per piet\u00e0 dai Rost\u00f2v lontano dalla decadente Mosca; fra questi c'\u00e8 anche Andrej, il quale non viene inizialmente notato, ma che \u00e8 avvistato da S\u00f2nja, la quale comunica il fatto a Nata\u0161a. Quest'ultima ha ripreso ad amarlo, ma ormai per Andrej \u00e8 finita: egli muore fra l'assistenza della sorella Marija e della fidanzata, la quale, superato un difficile periodo di tristezza e solitudine, sposa Pierre, che, dopo qualche esitazione, ha deciso di annunciare il suo amore. Alla fine del romanzo, Nata\u0161a ha perso molta della sua antica poeticit\u00e0: \u00e8 troppo felicemente impegnata a badare alla casa e ai suoi numerosi figli.\nNikolaj.\nNikolaj \u00e8 inizialmente innamorato della cugina S\u00f2nja, adottata dalla famiglia, che prova per lui lo stesso sentimento; questo amore, che ha dei periodi pi\u00f9 forti e pi\u00f9 deboli, culmina durante una festa di carnevale in cui, travestiti, sono andati a far visita ad alcuni parenti; tuttavia, dopo aver salvato la ricca principessina Marija Bolk\u00f2nsk\u00e0ja dai soldati francesi, s'invaghisce di lei ed \u00e8 contraccambiato; quindi, verso la fine del romanzo la sposa, cosa che rende felici i Rost\u00f2v anche perch\u00e9, rispetto a S\u00f2nja, il cui matrimonio con Nikol\u00e0j \u00e8 sfavorito dai genitori, \u00e8 un partito pi\u00f9 facoltoso, giusto quello che serve per risanare le finanze della famiglia.\nPetja.\nPetja muore verso la fine del libro in una battaglia, giovanissimo (ha insistito per arruolarsi molto presto), dopo Andrej, tra la grandissima disperazione della madre, consolata un po' da Nata\u0161a, che ha superato le due morti.\nVera.\nVera, la primogenita, ha un carattere freddo e compassato e non \u00e8 per questo molto amata dagli altri ragazzi Rost\u00f2v, cosa che, comunque, non le dispiace; verso la fine del libro sposa Bor\u00ecs Berg e va vivere con lui.\nIlja.\nIlja \u00e8 il padre di famiglia, poco esperto di affari e che quindi, nonostante la buona volont\u00e0, dissesta in modo abbastanza considerevole il patrimonio di famiglia.\nSonja.\nSonja \u00e8 la cugina dei ragazzi Rost\u00f2v, adottata dalla famiglia dopo la morte dei genitori; dato che le \u00e8 stato fatto questo favore e che vive a carico degli zii, \u00e8 abituata a cedere a tutte le loro richieste e non si offende quando l'ex-fidanzato, Nikolaj, il cui matrimonio con lei \u00e8 sfavorito dai genitori a causa della povert\u00e0 di S\u00f2nja - cosa che quest'ultima non ritiene particolarmente ingiusta e che accetta senza tante proteste - sposa Marija; \u00e8 quindi piena di spirito di sacrificio."}
{"id": "1990830", "revid": "7", "url": "https://it.wikipedia.org/wiki?curid=1990830", "title": "The Alfred Hithcock Hour", "text": ""}
{"id": "1990831", "revid": "1573940", "url": "https://it.wikipedia.org/wiki?curid=1990831", "title": "Distretto di Taka", "text": "Il \u00e8 uno dei distretti della prefettura di Hy\u014dgo, in Giappone.\nFa parte del distretto solo il comune di Taka."}
{"id": "1990832", "revid": "1829756", "url": "https://it.wikipedia.org/wiki?curid=1990832", "title": "Pomeriggio Cinque", "text": "Pomeriggio Cinque \u00e8 un programma televisivo italiano, in onda dal 1\u00ba settembre 2008 su Canale 5 con la conduzione di Barbara D'Urso (affiancata da Claudio Brachino dal 1\u00ba settembre al 19 dicembre 2008). Il programma viene trasmesso in diretta dal luned\u00ec al venerd\u00ec dalle ore 17:25 alle 18:45 dallo studio 6 del Centro di produzione Mediaset di Cologno Monzese, ed \u00e8 giunto alla quattordicesima edizione.\nIl programma.\nIl programma \u00e8 realizzato dalla testata giornalistica italiana \"Videonews\" ed \u00e8 scritto da Barbara D'Urso, Ivan Roncalli e Giuseppe Rolleri. La regia \u00e8 stata affidata a Paolo Riccadonna dal 2009 al 2015, a Giovanni Barbaro dal 2015, mentre nel 2020 a Massimo Fusi. Le musiche sono state affidate nel 2008 a Mauro Tondini e dal 2009 a Fabrizio Castania. La scenografia \u00e8 stata affidata a Roberto Bassanini, mentre la fotografia \u00e8 stata affidata a Sandro Cosenza. La produzione \u00e8 affidata a Nazarena Intino, mentre quella esecutiva \u00e8 stata affidata a Fabrizio Spazzini e ad Andrea Cavalli.\nIl programma dal 1\u00ba settembre 2008 al 28 giugno 2013 andava in diretta dalle 16:50 alle 18:50, poi dal 16 settembre 2013 al 28 maggio 2021 andava in diretta dalle 17:15 alle 18:45, poi dal 6 settembre 2021 al 4 dicembre 2021 andava in diretta dalle 17:35 alle 18:45, mentre dal 6 dicembre 2021 va in diretta dalle 17:25 alle 18:45.\nEdizioni.\nPrima edizione (2008-2009).\nIl programma inizia alle 17:05 di luned\u00ec 1\u00ba settembre 2008 e termina il 5 giugno 2009, dallo studio 6 del Centro di produzione Mediaset di Cologno Monzese, condotto da Claudio Brachino e Barbara D'Urso, gi\u00e0 conduttori del rotocalco mattutino \"Mattino Cinque\". Dal 12 gennaio 2009, Brachino lascia definitivamente (per motivi di lavoro con la direzione di Videonews) la conduzione alla D'Urso, che durante la stagione tratta argomenti di cronaca, costume, gossip e contiene al suo interno le strisce giornaliere (cio\u00e8 i day-time) dei reality show di Mediaset, tra cui \"La talpa\" (in onda nell'autunno 2008 su Italia 1), \"Grande Fratello 9\" (in onda nell'inverno 2009 su Canale 5) e \"La fattoria\" (in onda nella primavera 2009 su Canale 5), che vengono commentate dagli ospiti in studio, tra i quali spesso figurano gli stessi concorrenti esclusi, con i loro parenti. Dal 29 settembre 2008, il programma \u00e8 diviso in due parti: la prima dalle 16:50 alle 17:50 e la seconda dalle 18:05 alle 18:50 circa, inframezzate dal TG5 Minuti. Dal 12 gennaio 2009, dopo la pausa natalizia, il programma subisce un restyling con uno studio completamente rinnovato con la presenza del pubblico. In questa prima stagione vengono prodotti degli speciali: il 6, 7, 8 e 9 aprile 2009 per informare sul terremoto dell'Aquila, il 10 aprile per parlare dei funerali dei caduti del sisma. Visto il successo di quest'edizione, il programma fu riproposto per la stagione successiva.\nSeconda edizione (2009-2010).\nLa seconda edizione sempre con la conduzione di Barbara D'Urso \u00e8 andata in diretta dal 7 settembre 2009 al 28 maggio 2010 dallo studio 10 del Centro di produzione Mediaset di Cologno Monzese. Il programma conserva la formula dell'anno precedente con la sola aggiunta della presenza del meteorologo Paolo Corazzon e dell'astrologa Ada Alberti. Il programma \u00e8 diviso dal TG5 Minuti in due parti: la prima tratta argomenti di attualit\u00e0 e costume, tra cui \"Il Caso\" e un'intervista a personaggi del mondo dello spettacolo, mentre la seconda \u00e8 pi\u00f9 incentrata sullo spettacolo e nello specifico al \"Grande Fratello 10\" durante la programmazione dello stesso. Le inviate della seconda edizione sono Cristina Del Basso e Francesca Fioretti. Prosegue per alcuni mesi anche una rubrica, introdotta sul finire della prima edizione, curata da Claudio Martelli, in cui viene spiegata la Costituzione.\nTerza edizione (2010-2011).\nLa terza edizione di \"Pomeriggio Cinque\", sempre con la conduzione di Barbara D'Urso, \u00e8 andata in onda dal 6 settembre 2010 al 22 luglio 2011 dallo studio 10 del Centro di produzione Mediaset di Cologno Monzese. Visto il successo d'ascolto ottenuto durante la stagione, specie a partire da marzo 2011, il direttore di Canale 5 Massimo Donelli decide di prolungare la messa in diretta del rotocalco pomeridiano della D'Urso anche per la programmazione estiva, ovvero dal 6 giugno 2011 al 22 luglio 2011, usando il titolo (solamente a fini pubblicitari) \"Pomeriggio Cinque Estate\". Gli inviati della terza edizione del programma sono Veronica Ciardi, Serena Garitta e Patrick Ray Pugliese: essi erano solitamente protagonisti di alcuni filmati e video in chiave ironica, riguardanti, ad esempio, il personaggio dell'intervista. Questa formula dell'intervista \"cuore a cuore\" (espressione usata dalla conduttrice) sostitu\u00ec alcuni dei talk show sul gossip, viene importata dal rotocalco domenicale \"Domenica Cinque\" (ora condotto da Federica Panicucci) e viene introdotta nella trasmissione pomeridiana feriale a partire dal 7 marzo 2011 (ovvero quando il programma si allunga di mezz'ora, sostituendo la striscia quotidiana registrata del talent show \"Amici di Maria De Filippi\"): in precedenza i filmati degli inviati introducevano il tema del giorno. La trasmissione mantiene la stessa impostazione dalla stagione precedente con la trasmissione divisa in due parti, di cui la prima tratta argomenti di attualit\u00e0 e costume mentre la seconda \u00e8 pi\u00f9 incentrata sullo spettacolo e in particolare sul \"Grande Fratello 11\". Confermata la presenza di Paolo Corazzon con la sua rubrica meteorologica e dell'astrologa Ada Alberti (presente solo il venerd\u00ec) con l'oroscopo. A partire da questa edizione si decide di dare maggiore spazio alle storie della gente comune. Il programma va ancora in onda dallo studio 10 di Cologno Monzese, leggermente modificato nella sua scenografia, dal 6 settembre 2010 al 29 luglio 2011. Durante l'estate, nella fascia preserale del sabato, veniva trasmesso \"Pomeriggio Cinque Collection\", ovvero il meglio delle interviste realizzate nel corso della stagione appena conclusa.\nQuarta edizione (2011-2012).\nLa quarta edizione di \"Pomeriggio Cinque\", sempre con la conduzione di Barbara D'Urso, \u00e8 andata in diretta dal 12 settembre 2011 al 1\u00ba giugno 2012 dallo studio 10 del Centro di produzione Mediaset di Cologno Monzese. Vengono introdotte diverse novit\u00e0, tra cui la rubrica di cucina per il weekend, in onda all'inizio delle puntate del venerd\u00ec, la rubrica \"Questa casa non \u00e8 un albergo\", in cui delle casalinghe \"disperate\" si vendicano dei loro mariti \"fannulloni\", e infine la rubrica per risolvere i piccoli problemi quotidiani casalinghi \"SOS Casa\": queste rubriche sono curate dagli inviati del programma. Gli inviati di tutta la quarta edizione del programma sono Veronica Ciardi e Margherita Zanatta, le quali fino al gennaio 2012 sono affiancate dagli inviati Patrick Ray Pugliese e Serena Garitta. A partire da questa edizione, il pubblico da casa pu\u00f2 interagire con il blog della trasmissione, curato dal valletto Marco Ceriani gi\u00e0 presente nel programma dalla stagione precedente. Il programma resta all'incirca invariato nella sua formula, divisa dal \"TG5 Minuti\" in due parti: la prima parte tratta (a seconda dei casi) argomenti di attualit\u00e0, di cronaca e di costume, tra cui \"Il Caso\" (che pu\u00f2 essere, a seconda dei casi, un evento di cronaca o di costume) e solitamente un'intervista a personaggi del mondo dello spettacolo, mentre la seconda parte \u00e8 pi\u00f9 incentrata sulle vicende legate ai reality durante la loro messa in onda oppure si hanno talk sui fenomeni di attualit\u00e0 (e di costume). Rispetto all'anno precedente questa volta si decide di trasformare la versione estiva di \"Pomeriggio Cinque\" in un programma pi\u00f9 autonomo dal format originale: infatti viene creato \"Pomeriggio Cinque Cronaca\", condotto da Alessandra Viero con alcune modifiche nella scenografia e nel format.\nQuinta edizione (2012-2013).\nLa quinta edizione di \"Pomeriggio Cinque\", sempre con la conduzione di Barbara D'Urso, \u00e8 andata in diretta dal 3 settembre 2012 al 28 giugno 2013 sempre dallo studio 10 del Centro di produzione Mediaset di Cologno Monzese. Tra le novit\u00e0 di questa quinta edizione ci sono l'introduzione del segmento \"Pomeriggio Cinque Magazine\", dove la conduttrice si occupa di cronaca rosa e l'introduzione del segmento \"Pomeriggio Cinque - Da che parte stai?\" (che resta per tutta la stagione), durante il quale il pubblico in studio pu\u00f2 interagire con gli ospiti presenti nel dibattito sul tema del giorno. Nelle puntate del luned\u00ec inizialmente viene dato spazio al dibattito politico con quattro opinionisti, tra cui vari politici e varie personalit\u00e0 della societ\u00e0 civile, con interazioni da parte del pubblico in studio. In seguito, il dibattito politico si estende a tutta la settimana (salvo rari casi) per l'approssimarsi prima delle elezioni politiche del febbraio 2013 e poi delle elezioni amministrative del maggio 2013. A causa di questa svolta del programma verso la cronaca nera e la politica, il cast di questa edizione viene drasticamente ridotto e spariscono quasi tutte le rubriche: l'inviato di questa edizione \u00e8 Gabriele Petronio, proveniente da \"Le Iene\". Dal 7 gennaio 2013 il \"TG5 Minuti\" viene inglobato all'interno di \"Pomeriggio Cinque\"; dal 14 gennaio, con l'avvio della nuova edizione del talent show \"Amici di Maria De Filippi\", sparisce il segmento \"Magazine\" e l'inizio della trasmissione venne posticipato. La trasmissione si prolunga fino al 28 giugno 2013. Nel giugno 2013 cambia parzialmente il format del programma con il passaggio di consegne tra Claudio Brachino e Mario Giordano alla direzione di Videonews (struttura che produce la trasmissione).\nSesta edizione (2013-2014).\nLa sesta edizione di \"Pomeriggio Cinque\", sempre con la conduzione di Barbara D'Urso, \u00e8 andata in diretta dal 2 settembre 2013 al 6 giugno 2014 sempre dallo studio 10 del Centro di produzione Mediaset di Cologno Monzese. Vengono rinnovate leggermente la scenografia e la grafica. Il programma per le sue prime due settimane di programmazione fa da traino al TG5 delle 20:00, con il segmento preserale \"Pomeriggio Cinque - Happy Hour\" durante il quale vanno in onda collegamenti dalle spiagge e interviste ai protagonisti delle fiction Mediaset della nuova stagione televisiva. Da ricordare anche l'introduzione, a partire dalla seconda settimana di programmazione, del segmento \"Pomeriggio Cinque - Magazine\", assente durante la prima settimana. Dal 16 settembre 2013 avvengono dei cambiamenti, come l'eliminazione dei settori \"Pomeriggio Cinque - Magazine\" e \"Pomeriggio Cinque - Happy Hour\", e il ritorno agli orari di programmazioni pomeridiani consueti. Tra le novit\u00e0 di questa sesta edizione di \"Pomeriggio Cinque\" la rubrica \"Stop Omofobia\" (spazio in cui si raccontavano le storie delle persone discriminate a causa dell'orientamento sessuale) e la rubrica \"Chi ti picchia non ti ama\" (spazio in cui si raccontavano storie di donne maltrattate dai propri mariti o compagni). Dal 4 marzo fino al termine della stagione torna lo spazio dedicato al \"Grande Fratello 13\" con il segmento \"Pomeriggio Cinque - Grande Fratello\". Dalla settimana precedente le elezioni europee al termine della stagione, la seconda parte della trasmissione venne chiamata \"Pomeriggio Cinque - Elezioni Europee\" ed in seguito, durante l'ultima settimana, \"Pomeriggio Cinque - Dopo il voto cosa cambia?\".\nSettima edizione (2014-2015).\nLa settima edizione di \"Pomeriggio Cinque\", sempre con la conduzione di Barbara D'Urso, \u00e8 andata in diretta dal 1\u00ba settembre 2014 al 12 giugno 2015 sempre dallo studio 10 del Centro di produzione Mediaset di Cologno Monzese, con una pausa natalizia dal 15 dicembre 2014 al 6 gennaio 2015. Tra le novit\u00e0 di questa edizione, lo studio in parte rinnovato, il cambiamento del logo della trasmissione, nonch\u00e9 un restyling delle grafiche e della sigla e la possibilit\u00e0 di commentare in diretta la trasmissione sui social network con l'hashtag \"#pomeriggio5\". Nelle prime settimane di programmazione a causa dell'incompletezza del palinsesto e della conseguente assenza delle altre trasmissioni gli orari di trasmissione sono variabili per assestarsi definitivamente il 15 settembre. La trasmissione mantiene la formula della scorsa edizione, alternando aggiornamenti di cronaca a spazi pi\u00f9 leggeri. Riconfermata ed intensificata la presenza del giornalista Giangavino Sulas, del settimanale \"Oggi\", chiamato a commentare i fatti di cronaca trattati dalla D'Urso oltre all'oroscopo dell'astrologa Ada Alberti, presente fin dalla prima edizione. Dal 27 gennaio \u00e8 presente il segmento \"Pomeriggio Cinque - L'isola dei famosi\", dedicato al racconto delle vicende dei concorrenti dell'omonimo reality, con una coda dopo la sua conclusione per intervistare tutti i concorrenti. Dal 25 maggio, ovvero la settimana antecedente le elezioni regionali 2015, va in onda il segmento \"Pomeriggio Cinque - Verso il voto\", in cui sono presentati i vari candidati delle sette regioni interessate dalle elezioni. La stagione termina il 12 giugno 2015, ovvero due settimane dopo rispetto alla decisione iniziale, grazie ai buoni risultati ottenuti dal programma.\nOttava edizione (2015-2016).\nL'ottava edizione di \"Pomeriggio Cinque\", sempre con la conduzione di Barbara D'Urso, \u00e8 andata in diretta dal 31 agosto 2015 al 10 giugno 2016, con una pausa natalizia dal 21 dicembre 2015 al 6 gennaio 2016. A partire da questa edizione, caratterizzata dall'utilizzo di telecamere ad alta definizione, il programma \u00e8 andato in onda dallo studio 11 del Centro di produzione Mediaset di Cologno Monzese, con una scenografia nuova, firmata da Roberto Bassanini, nonch\u00e9 una nuova sigla e una nuova grafica, mantenendo lo stesso logo dell'anno precedente. Alla regia, Paolo Riccadonna viene sostituito da Giovanni Barbaro. Il curatore \u00e8 Alessandro Banfi. Anche in questa edizione i telespettatori possono commentare la puntata in diretta tramite l'hashtag \"#pomeriggio5\". Nelle prime due settimane di programmazione \"Pomeriggio Cinque\" ha una durata di circa tre ore e mezza. Questa versione allungata comprende \"Pomeriggio Cinque Magazine\" e \"Pomeriggio Cinque Insieme\". Dal 14 al 18 settembre, con l'assestamento dei palinsesti, la trasmissione va in onda per circa 2 ore e mezza di diretta con la conseguente riduzione del segmento \"Magazine\" e l'allungamento del segmento \"Insieme\". Dal 21 settembre il programma ritrova la sua collocazione definitiva. La formula resta invariata (mix di cronaca e spettacolo) e in alcune puntate \u00e8 presente il giornalista Giangavino Sulas del settimanale \"Oggi\". Nella puntata del 21 settembre viene presentato, in diretta esclusiva, l'ingresso dei quattro concorrenti della casa galleggiante del \"Grande Fratello 14\" e fino all'11 dicembre, \u00e8 presente il segmento \"Pomeriggio Cinque - Grande Fratello\". Dal 10 marzo torna il segmento \"Pomeriggio Cinque - L'isola dei famosi\", in cui vengono narrate le vicende dei partecipanti e vengono intervistati i concorrenti eliminati o i loro amici e parenti. Dal 2 maggio 2016 l'edizione pomeridiana del TG5 non va pi\u00f9 in onda e con essa, viene abolito anche lo spazio dedicato. Dal 30 maggio al 3 giugno, il segmento finale \"Pomeriggio Cinque Insieme\" diventa \"Verso il voto\" ed ospita i candidati alle elezioni amministrative del 5 giugno.\nDurante la stagione vengono realizzate diverse puntate speciali: il 14 novembre (al posto di \"Verissimo\") per aggiornare il pubblico sull'attacco terroristico avvenuto a Parigi la sera prima. L'8 dicembre \u00e8 andata in diretta una puntata speciale, interamente dedicata al Giubileo della Misericordia, aperto nella mattinata, con servizi ed ospiti sul tema. Il 22 e 23 marzo vanno in onda due puntate speciali, per aggiornare il pubblico sugli attentati avvenuti la mattina a Bruxelles. La stagione si conclude il 10 giugno 2016.\nNona edizione (2016-2017).\nLa nona edizione di \"Pomeriggio Cinque\", sempre con la conduzione di Barbara D'Urso, \u00e8 andata in diretta dal 5 settembre 2016 al 16 giugno 2017 dallo studio 11 del Centro di produzione Mediaset di Cologno Monzese, con una pausa dal 19 dicembre al 6 gennaio 2017 per le festivit\u00e0 natalizie. In questa edizione lo spazio dedicato al TG5 non va in diretta affatto. Tra le novit\u00e0, il parziale restyling della grafica. Ogni luned\u00ec nel periodo del \"Grande Fratello VIP\" era presente Cristiano Malgioglio, mentre il venerd\u00ec Platinette. Ada Alberti si occupa dell'oroscopo a fine puntata ogni venerd\u00ec. Anche in questa edizione il pubblico pu\u00f2 commentare su Twitter tramite l'hashtag \"#pomeriggio5\". La regia \u00e8 stata affidata per la seconda volta a Giovanni Barbaro.\nDecima edizione (2017-2018).\nLa decima edizione di \"Pomeriggio Cinque\", sempre con la conduzione di Barbara D'Urso, \u00e8 andata in diretta dal 4 settembre 2017 all\u20198 giugno 2018 sempre dallo studio 11 del Centro di produzione Mediaset di Cologno Monzese. La principale novit\u00e0 di questa edizione consiste nella creazione di un numero telefonico: il pubblico pu\u00f2 interagire in diretta tramite WhatsApp inviando commenti. Come lo scorso anno, si nota un parziale restyling della grafica. La trasmissione continua ad occuparsi di attualit\u00e0 e cronaca nella prima parte (17:15-17:55), per poi virare sull'intrattenimento all'interno della seconda (18:00-18:35). Ada Alberti si occupa dell'oroscopo, in onda ogni venerd\u00ec nell'ultimo segmento della trasmissione. La trasmissione dedica degli spazi anche quest'anno alle vicende dei concorrenti del \"Grande Fratello VIP\" e da gennaio 2018 la trasmissione dedica degli spazi anche per la tredicesima edizione de \"L'isola dei famosi\" sempre con i parenti di alcuni concorrenti e diversi altri ospiti. Il 5 marzo 2018 va in onda una puntata speciale dedicata alle elezioni politiche. Da gennaio vanno in onda a fine puntata dei tutorial di alcuni opinionisti della trasmissione. A causa degli impegni della conduttrice con la conduzione del \"Grande Fratello 15\", dal 3 aprile il programma va in diretta il luned\u00ec e marted\u00ec registrato dagli studi Mediaset di Roma (inizialmente dallo studio 1 del Centro Safa Palatino e poi dal 16 aprile al 5 giugno 2018 dallo studio 4 di Cinecitt\u00e0, vicino agli studi del \"Grande Fratello\", mentre dal mercoled\u00ec al venerd\u00ec la trasmissione andava in diretta dallo studio 11 del Centro di produzione Mediaset di Cologno Monzese). Dal 6 all'8 giugno 2018, in occasione delle ultime tre puntate, il programma \u00e8 ritornato in diretta dallo studio 11 del Centro di produzione Mediaset di Cologno Monzese.\nUndicesima edizione (2018-2019).\nL'undicesima edizione di \"Pomeriggio Cinque\", sempre con la conduzione di Barbara D'Urso, \u00e8 andata in diretta dal 3 settembre 2018 al 14 giugno 2019 sempre dallo studio 11 del Centro di produzione Mediaset di Cologno Monzese. In questa stagione il programma compie 10 anni. La formula \u00e8 la stessa della precedente edizione: la prima parte \u00e8 dedicata alla cronaca, la seconda al gossip. La trasmissione dedica degli spazi anche quest'anno alle vicende dei concorrenti del \"Grande Fratello VIP\", con i parenti di alcuni concorrenti e diversi altri ospiti. Anche in quest\u2019edizione il segmento social ospita \"I tutorial di Pomeriggio Cinque\": \"Consigli di Casa\" con Morena Funari, \"La natura in testa\" con Kik\u00f2 Nalli, \"Beauty &amp; Benessere\" con Alessia Prete, \"Cucina di casa\" con Alberto Mezzetti e sua nonna Pasqualina, \"Cucina svuotafrigo\" con Paola Galloni e \"Palestra in casa\" con Laura Forgia. Ada Alberti continua ad occuparsi dell'oroscopo, in onda ogni venerd\u00ec nell'ultimo segmento della trasmissione.\nPer via degli impegni della D'Urso con la conduzione di \"Grande Fratello 16\", dall'8 aprile la puntata del luned\u00ec va in onda dal Teatro 4 di Cinecitt\u00e0, adiacente alla tensostruttura che ospita la diretta serale del reality, mentre dal marted\u00ec al venerd\u00ec la trasmissione continua ad andare in onda dallo studio 11 di Centro di produzione Mediaset di Cologno Monzese.\nDodicesima edizione (2019-2020).\nLa dodicesima edizione di \"Pomeriggio Cinque\", sempre con la conduzione di Barbara D'Urso, \u00e8 andata in diretta dal 9 settembre 2019 al 29 maggio 2020 dallo studio 6 del Centro di produzione Mediaset di Cologno Monzese con una nuova scenografia. Il motto di questa edizione \u00e8: \"Pomeriggio Cinque, parliamo la stessa lingua!\". La formula \u00e8 la stessa della precedente edizione: la prima parte \u00e8 dedicata alla cronaca, la seconda al gossip. Anche in quest\u2019edizione il segmento social ospita \"I tutorial di Pomeriggio Cinque\": \"La ginnastica per tutti\" con Annalisa Minetti e suo marito Michele Panzarino, \"In forma con Laura\" con Laura Maddaloni, \"Palestra in casa\" con Laura Forgia e \"La natura in testa\" con Kik\u00f2 Nalli. Ada Alberti continua ad occuparsi dell'oroscopo, in onda ogni venerd\u00ec nell'ultimo segmento della trasmissione.\nDal 24 febbraio al 29 maggio 2020 il programma \u00e8 andato in onda senza pubblico a causa delle misure di contenimento della pandemia da COVID-19.\nTredicesima edizione (2020-2021).\nLa tredicesima edizione di \"Pomeriggio Cinque\", sempre condotta da Barbara D'Urso, \u00e8 andata in diretta dal 7 settembre 2020 al 28 maggio 2021 dallo studio 6 del Centro di produzione Mediaset di Cologno Monzese come nell'edizione precedente.\nIn questa edizione il programma \u00e8 andato in onda senza pubblico in studio a causa delle misure di contenimento della pandemia da COVID-19.\nQuattordicesima edizione (2021-2022).\nLa quattordicesima edizione di \"Pomeriggio Cinque\", sempre condotta da Barbara D'Urso, va in diretta dal 6 settembre 2021 dallo studio 6 del Centro di produzione Mediaset di Cologno Monzese come nell'edizione precedente ma con una scenografia parzialmente rinnovata, una nuova sigla e una nuova grafica. La trasmissione cambia totalmente tipologia di argomenti incentrandosi di pi\u00f9 sull'attualit\u00e0 e sull'informazione abbandonando completamente l'intrattenimento dando sempre ampio spazio alle storie sociali. In questa edizione il programma viene trasmesso dalle 17:35 alle 18:45 dal 6 settembre 2021 al 4 dicembre 2021 (in quanto la durata \u00e8 stata diminuita da 90 a 70 minuti). Dal 6 dicembre 2021 il programma viene trasmesso dalle 17:25 alle 18:45. Dal 4 ottobre 2021 il programma torna ad occuparsi di cronaca rosa e del \"Grande Fratello VIP\". Dal 20 dicembre 2021 va in onda lo spin-off \"Pomeriggio Cinque News\" con la conduzione di Simona Branchetti.\nCome nelle due edizioni precedenti, anche in questa edizione il programma viene trasmesso senza pubblico in studio a causa delle misure di contenimento della pandemia da COVID-19.\nOpinionisti.\nAd affiancare Barbara D'Urso ci sono vari opinionisti, che discutono argomenti di attualit\u00e0, cronaca, societ\u00e0, politica, spettacolo e costume. I principali opinionisti fissi che hanno partecipato al programma sono:\nRoberto Alessi, Sarah Altobello, Carmelo Abbate, Cecilia Capriotti, Paola Caruso, Karina Cascella, Alessandro Cecchi Paone, Giovanni Ciacci, Francesca Cipriani, Francesca De Andr\u00e8, Lory Del Santo, Biagio D'Anelli, Carmen Di Pietro, Roger Garth, Daniela Martani, Serena Garitta, Patrizia Groppelli, \u00c9va Henger, Mercedesz Henger, Daniele Interrante, Pietro Lorenzetti, Alessandro Meluzzi, Carlo Mondonico, Maria Mons\u00e8, Francesco Nozzolino, Alba Parietti, Vittorio Sgarbi, Riccardo Signoretti, Guendalina Tavassi, Emanuela Tittocchia, Raffaello Tonon, Annalia Venezia, Costantino Vitagliano, Elena Morali, Maria Teresa Ruta, Guenda Goria, Samantha de Grenet.\nSigla.\nNel 2008 la sigla era un jingle creato appositamente per il programma composta da Mauro Tondini, chiamato \"Smoking Pomeriggio\" e viene rilasciato nell'album \"La musica della TV\". Dal 2009 era la versione orchestrale della canzone \"Follow You Follow Me\" dei Genesis, composta da Fabrizio Castania. Dalla settima (2014-2015) alla tredicesima edizione (2020-2021) sono state utilizzate solo le prime due note della sigla in questione per via dei blocchi pubblicitari. Dalla quattordicesima edizione (2021-2022) viene utilizzata una nuova sigla.\nSpin-off.\nDella trasmissione ne sono stati creati due spin-off, entrambi in onda dal luned\u00ec al venerd\u00ec. \nIl primo \u00e8 \"Pomeriggio Cinque Cronaca\" andato in onda nell'estate del 2012 con la conduzione di Alessandra Viero, mentre il secondo \u00e8 \"Pomeriggio Cinque News\" che va in onda nelle festivit\u00e0 natalizie 2021 con la conduzione di Simona Branchetti.\n\"Pomeriggio Cinque News\".\nPomeriggio Cinque News \u00e8 uno spin-off di \"Pomeriggio Cinque\", in onda su Canale 5 dal 20 dicembre 2021, anche in simulcast su TGcom24 con la conduzione di Simona Branchetti. Il programma viene trasmesso dal luned\u00ec al venerd\u00ec dalle ore 17:25 alle 18:45 dallo studio 15 del Centro di produzione Mediaset di Cologno Monzese.\nMerchandising.\nNell'ottobre 2018 \u00e8 stata annunciata l'uscita del magazine ufficiale del programma, prodotto e distribuito da Fivestore, il cui primo numero \u00e8 stato pubblicato il 25 ottobre. La rivista non \u00e8 stata confermata per l'edizione successiva."}
{"id": "1990835", "revid": "287204", "url": "https://it.wikipedia.org/wiki?curid=1990835", "title": "Distretto di Sayo", "text": ""}
{"id": "1990837", "revid": "767487", "url": "https://it.wikipedia.org/wiki?curid=1990837", "title": "Etron Fou Leloublan", "text": "Gli Etron Fou Leloublan sono stati una avant-progressive rock band francese, attiva dal 1973. La band fu una dei cinque gruppi che presero parte al Rock in Opposition (RIO), nel 1978."}
{"id": "1990842", "revid": "1776051", "url": "https://it.wikipedia.org/wiki?curid=1990842", "title": "Pietro de Giorgi", "text": "Biografia.\nPietro de Giorgi nacque da una nobile famiglia pavese e intraprese la strada ecclesiastica sin dalla giovent\u00f9. Laureatosi in diritto civile, venne nominato da Bonifacio IX il 30 marzo 1394 alla carica di vescovo di Tortona, dalla quale venne trasferito ad opera di Giovanni XXIII il 15 febbraio 1413 alla cattedra novarese.\nPer i meriti acquisiti, venne nominato da Martino V, il 4 novembre 1429, arcivescovo di Genova, dove mor\u00ec nel 1436."}
{"id": "1990845", "revid": "571594", "url": "https://it.wikipedia.org/wiki?curid=1990845", "title": "Titans", "text": ""}
{"id": "1990847", "revid": "401052", "url": "https://it.wikipedia.org/wiki?curid=1990847", "title": "Bad Wilsnack", "text": "Bad Wilsnack \u00e8 una citt\u00e0 di abitanti del Brandeburgo, in Germania.\nAppartiene al circondario (\"Landkreis\") del Prignitz (targa PR) ed \u00e8 capoluogo della comunit\u00e0 amministrativa Amt Bad Wilsnack/Weisen.\nSuddivisione amministrativa.\nIl territorio comunale si divide in 2 zone, corrispondenti all'area urbana e a 1 frazione (\"Ortsteil\"):"}
{"id": "1990850", "revid": "149727", "url": "https://it.wikipedia.org/wiki?curid=1990850", "title": "Wilsnack", "text": ""}
{"id": "1990852", "revid": "1494169", "url": "https://it.wikipedia.org/wiki?curid=1990852", "title": "Distretto di Naka", "text": ""}
{"id": "1990857", "revid": "986213", "url": "https://it.wikipedia.org/wiki?curid=1990857", "title": "Maria Amelia di Baden", "text": "Biografia.\nInfanzia.\nLa principessa Maria Amelia di Baden era figlia di Carlo II di Baden, Granduca di Baden dal 1811 al 1818, e di Stefania di Beauharnais\nMatrimonio.\nIl 23 febbraio 1843 a Mannheim spos\u00f2 il nobile scozzese William Hamilton, marchese di Douglas e Clydesdale (in seguito Duca di Hamilton). Ebbero due figli maschi e una femmina.\nDuchessa di Hamilton.\nDopo il suo matrimonio, si trasfer\u00ec a Brodick Castle sull'Isola di Arran e poi in seguito ad Hamilton Palace nel Lanarkshire, in Scozia. Suo marito successe come Duca di Hamilton dopo la morte di suo suocero nel 1852. Si convert\u00ec al cattolicesimo nel 1855.\nVedovanza e morte.\nFu designata Maria Amelia, Principessa di Baden, Duchessa Vedova di Hamilton dopo la morte del marito nel 1863.\nAttraverso sua figlia, \u00e8 la bis-bisnonna dell'attuale principe regnante di Monaco, Alberto II.\nDiscendenza.\nDal matrimonio tra Maria Amelia e William Hamilton nacquero:"}
{"id": "1990860", "revid": "149727", "url": "https://it.wikipedia.org/wiki?curid=1990860", "title": "Gro\u00df L\u00fcben", "text": ""}
{"id": "1990862", "revid": "149727", "url": "https://it.wikipedia.org/wiki?curid=1990862", "title": "Jacken", "text": ""}
{"id": "1990865", "revid": "149727", "url": "https://it.wikipedia.org/wiki?curid=1990865", "title": "Karthan", "text": ""}
{"id": "1990866", "revid": "149727", "url": "https://it.wikipedia.org/wiki?curid=1990866", "title": "Klein L\u00fcben", "text": ""}
{"id": "1990870", "revid": "149727", "url": "https://it.wikipedia.org/wiki?curid=1990870", "title": "Scharleuk", "text": ""}
{"id": "1990872", "revid": "110157", "url": "https://it.wikipedia.org/wiki?curid=1990872", "title": "Grube", "text": "Grube \u00e8 un comune di 1.037 abitanti dello Schleswig-Holstein, in Germania.\nAppartiene al circondario dell'Holstein Orientale."}
{"id": "1990873", "revid": "149727", "url": "https://it.wikipedia.org/wiki?curid=1990873", "title": "Sigr\u00f6n", "text": ""}
{"id": "1990874", "revid": "110157", "url": "https://it.wikipedia.org/wiki?curid=1990874", "title": "The Phenomenon of Craving", "text": "The Phenomenon of Craving \u00e8 un EP del gruppo hardcore punk statunitense Good Riddance, pubblicato nel 2000 dalla Fat Wreck Chords.\nTracce.\nTutte le tracce di Rankin tranne dove indicato"}
{"id": "1990876", "revid": "1305772", "url": "https://it.wikipedia.org/wiki?curid=1990876", "title": "Symbolic", "text": ""}
{"id": "1990882", "revid": "767487", "url": "https://it.wikipedia.org/wiki?curid=1990882", "title": "Good Riddance/Kill Your Idols Split EP", "text": "Good Riddance/Kill Your Idols Split EP \u00e8 un EP split della band hardcore punk statunitense Good Riddance e dalla band californiana Kill Your Idols, pubblicato nel 2001 dalla Jade Tree Records.\nFormazione.\nGood Riddance:\nKill Your Idols:"}
{"id": "1990889", "revid": "144796", "url": "https://it.wikipedia.org/wiki?curid=1990889", "title": "Giovanni de Urbe", "text": ""}
{"id": "1990890", "revid": "433605", "url": "https://it.wikipedia.org/wiki?curid=1990890", "title": "Reccopolis", "text": "Reccopolis (spagnolo: \"Rec\u00f3polis\"), situata nei pressi della piccola odierna citt\u00e0 di Zorita de los Canes in provincia di Guadalajara, Castiglia-La Mancia (Spagna), fu una delle almeno quattro piccole citt\u00e0 fondate in Hispania dai Visigoti.\nStoria.\nReccopolis venne fondata nel 578 dal re visigoto Leovigildo e chiamata cos\u00ec in onore del figlio Recaredo I, al fine di essere usata come sede di Recaredo stesso, nella provincia visigota di Celtiberia, ad ovest di Carpetania, dove si trovava la principale capitale visigota, Toledo. In questa citt\u00e0, nell'VIII sefcolo, i visigoti acclamarono l'arrivo dei musulmani in cambio della loro protezione. I Mori non distrussero la citt\u00e0, chiamandola Madin\u00e4t Raqquba, nonostante abbiano riciclato il materiale da costruzione per erigere una fortezza su una collina accanto alla citt\u00e0; la citt\u00e0 sub\u00ec un declino ed il sito venne incendiato, saccheggiato, razziato ed infine abbandonato nel X secolo. Le sue \"vaste rovine\" a Cerro de la Ol\u00edva rimasero dimenticate fino al XII secolo. Il suo nucleo urbano, con paralleli bizantini, \u00e8 centrato su un palazzo con funzioni reali ed amministrative, connesso ad una cappella palatina.\nStruttura della citt\u00e0.\nGli scavi archeologici svolti a Reccopolis hanno portato alla luce tracce delle mura cittadine costruite con torri ogni trenta metri, un acquedotto, quartieri residenziali e commerciali che occupano trenta ettari, mercati ed una zecca. Sulla parete occidentale si trova una sola porta d'entrata. All'interno una seconda porta permette l'accesso alla \"citt\u00e0 alta\" comprendente il palazzo e la cappella, mentre la \"citt\u00e0 bassa\" conteneva le case dei normali cittadini, quartieri commerciali e caserme.\nIl palazzo.\nIl palazzo era strutturato su due piani. Al piano inferiore si trovava una singola stanza (forse un granaio) con una base di colonne che sostenevano il piano superiore che, giudicando dai resti del pavimento, era probabilmente il \"piano nobile\". Il soffitto era fatto a mosaico, come si usava in tempi romani. La cappella del palazzo, sostituita in seguito dalla \"Nuestra Se\u00f1ora de Recatel\" in stile romanico, rappresenta forse l'ultima chiesa ariana. Era costruita come una basilica, con una navata centrale separata con mura dalle laterali, che permettevano l'accesso al transetto, ma non permettevano il passaggio diretto nella navata centrale; l'abside semicircolare appariva rettangolare vista dall'esterno. Ad un profondo nartece si accedeva tramite una sola entrata centrale. Nella basilica venne scoperto un nascondiglio di monete, che permettono di datare la costruzione a prima del 580-83. Le monete permettono anche di dimostrare un certo livello culturale, con pezzi d'oro della serie merovingia, monete sueve provenienti dal regno di Galizia ed alcune raffiguranti Giustiniano II Rinotmeto, oltre ovviamente a monete della stessa Hispania visigota. A Reccopolis esisteva anche una zecca, le cui monete sono state datate al regno di Witiza del primo VIII secolo.\nParco archeologico.\nIl sito cittadino, di cui solo una parte \u00e8 stata scavata, \u00e8 protetto dal progetto \"Parque Arqueol\u00f3gico Rec\u00f3polis\". Nel 2007 il \"Museo Arqueol\u00f3gico Regional Alcala de Henares\" ha organizzato una mostra intitolata \"Rec\u00f3polis: un paseo por la ciudad Visigoda\"."}
{"id": "1990891", "revid": "254059", "url": "https://it.wikipedia.org/wiki?curid=1990891", "title": "Giovanni Capogallo", "text": "Da alcune biografie \u00e8 indicato anche con il nome di Giovanni \"de Urbe\".\nBiografia.\nGiovanni Capogallo appartenne all'Ordine di San Benedetto; fu abate del Monastero di Santa Maria di Grottaferrata dal 1379, abate di San Paolo fuori le mura a Roma dal 16 aprile 1386, e successivamente nunzio apostolico a Firenze ed a Venezia.\nIl 12 giugno 1398 fu eletto vescovo di Feltre e Belluno; nel 1399 divenne luogotenente delle forze del Duca di Milano a Pisa.\nIl 4 agosto 1402 fu eletto vescovo di Novara, ma prese possesso effettivo della diocesi solo nel 1404.\nNel 1409 partecip\u00f2 al concilio tenutosi nella stessa Pisa e fu uno dei pi\u00f9 influenti tra gli elettori dell'antipapa Alessandro V. Nello stesso anno fu quindi deposto dalla propria sede episcopale per opposizione di Gregorio XII, il quale gli proib\u00ec di fare ritorno a Novara sino al febbraio del 1410, anno in cui lo stesso Pontefice concesse ad un certo Enrico canonico, di prendere possesso dei beni della diocesi locale.\nUmanista di grande rilievo, don\u00f2 parte dei propri codici all'archivio diocesano di Novara.\nMor\u00ec a Rimini il 15 giugno 1413."}
{"id": "1990894", "revid": "1876278", "url": "https://it.wikipedia.org/wiki?curid=1990894", "title": "Mura di Massa", "text": "Le mura di Massa, che racchiudono al loro interno la citt\u00e0, sono state costruite in due diversi periodi, le prime nel XV secolo e le seconde, ampliamento delle precedenti, nel XVI.\nLa prima cerchia muraria.\nSi ha notizia di una prima cerchia muraria risalente al 1230 che abbracciava la parte sommitale del colle del primitivo castello obertengo da una concessione data a donnicella Benedetta per costruire una casa che dalla strada toccasse le mura di Porta Vetera, uno spazio di dieci braccia. Di questo tracciato probabilmente rimane la parte orientale, che sarebbe stata ripresa da Giacomo Malaspina per la nuova cerchia muraria, e la parte a nord e nord-ovest del colle, riutilizzata come terrazzamento per un oliveto, che si prolunga fino all'attuale porta del castello, sotto cui negli anni '90 sono state ritrovate tracce di strutture murarie.\nLe mura di Giacomo Malaspina.\nAlla met\u00e0 del XV secolo Giacomo I Malaspina, signore ma non ancora legittimo marchese di Massa, d\u00e0 avvio alla costruzione di un tracciato murario a protezione del borgo sorto nei pressi del castello, gi\u00e0 obertengo, che dall'alto della collina su cui era posto dominava il passaggio tra gli altri stati malaspiniani ed i possedimenti genovesi, a nord, e quelli lucchesi e fiorentini a sud. Le mura sono concluse nel 1461: costruite con pietrame e calce, circondano a mezza costa la collina, e sono dotate di feritoie e quattro porte d'accesso, ognuna delle quali fornita di archibugiera e ponte levatoio.\nLe mura di Alberico Cybo-Malaspina.\nFin dalla prima met\u00e0 del XVI secolo fu evidente che la nuova Massa sarebbe sorta nella piana sulla riva sinistra del fiume Frigido, ai piedi del colle su cui si erge il Castello Malaspina, che anticamente era denominata Bagnara. Nel 1557 il principe di Massa, Alberico I Cybo-Malaspina, volle riorganizzare la citt\u00e0 in base alle concezioni urbanistiche tardo-rinascimentali e pre-barocche e avvi\u00f2 anche la costruzione delle mura cittadine. In effetti, pi\u00f9 che ad una reale necessit\u00e0 difensiva e militare, la costruzione della nuova citt\u00e0 di Massa Cybea e delle mura risposero alla sentita esigenza politica ed ideologica di 'dare forma' alla citt\u00e0, che era anche la capitale di uno stato, e di 'definirne' il luogo urbano in opposizione al contado sterno. La storia dimostra, infatti, che le mura della citt\u00e0 non vennero mai attaccate.\nLa nascita della nuova citt\u00e0 port\u00f2 ad un passaggio da una societ\u00e0 rurale con una cultura medioevale ad una societ\u00e0 con una cultura della citt\u00e0-principato. Il 31 maggio 1557 Alberico chiese agli Anziani della Repubblica di Lucca di rendergli disponibile per tre o quattro giorni l'architetto Baldassarre Lanci d'Urbino, per servirsene nei lavori delle mura di Massa. La licenza venne accordata per i tre giorni di festa successivi al 5 giugno. Il tempo limitato e la precisazione con il quale Alberico richiese la presenza dell'architetto di Urbino chiariscono l'entit\u00e0 del suo intervento, circoscritta alle difficolt\u00e0 insorte a causa del suolo acquitrinoso. L'intervento di Lanci, esperto architetto militare, all'impresa massese appare limitata ad una consulenza tecnico-statica, tra il 5 e l'8 giugno 1557. Alberico studi\u00f2 con Baldassarre Lanci il progetto della cortina muraria della citt\u00e0, essa doveva unire la parte nuova, ancora da costruire con il borgo antico, che si trovava sotto il castello, l'impianto urbanistico di Massa Cybea avr\u00e0 una forma a stella.\nIl 10 marzo 1557 il principe inizi\u00f2 la fortificazione del borgo, ma fu il 10 giugno dello stesso anno che Alberico pos\u00f2 la prima pietra della cortina muraria di Massa Cybea: questo giorno verr\u00e0 ricordato solennemente ogni anno per volere del marchese. Nello scavo di fondazione vennero poste delle monete d'oro e d'argento per buon auspicio alla citt\u00e0 nascente. Questo luogo \u00e8 ancora parzialmente esistente e si chiama Piattafroma del marchese, utilizzato come giardino del Palazzo Cadetti.\nGaspero Venturini, cortigiano e uomo d'arme, fiduciario di Casa Cybo-Malaspina, scrisse che \"A il d\u00ec 9 di marzo 1557, S.S Ill.ma si part\u00ec da Carrara et venne a Massa per dar principio alla fortificazione del borgho di marte; et il d\u00ec 12 sopra detto si incominci\u00f2 a lavorare di fassina. S.S ill.ma con sua mano piant\u00f2 la prima, poi tutta la sua Corte. Et il principio fu alla piattaforma che guarda verso la marina. Che Idio gli dia lungha vita et lo mantenghi in felice stato con tutta la sua Casa\", aggiungendo anche che \"piantorno la prima pietra nella piatta forma che guarda verso la marina, con metterli n\u00e9 fondamenti medaglie d'oro at d'arzento con pietre scritte, in memoria del principio di questa fortificacione\".\nTommaso Anniboni intraprendente mezzadro e commerciante all'epoca di Alberico, dichiara che \"A d\u00ec 10 marzo 1557 si principi\u00f2 a zappare et a fare i bastioni e i fossi per murare il borgo di Bagniara\". e \"a d\u00ec 10 Zugnio 1557 si de principio a murare et cominciossi a murare la piatta forma del marchesola quale s\u00e9 sotto la piazza con molte cerimonie et processioni.\"\nL'impegno economico e lavorativo fu assai rilevante e tutti furono chiamati a contribuirvi. Inoltre Alberico riusc\u00ec ad ottenere che le chiese locali sospendessero i pagamenti al vescovo e li versassero, come contributo, alla costruzione delle mura.\nCon l'avvio della costruzione della mura, venne aperto un grande cantiere che rimase aperto per oltre sessant'anni, dal 1557 al 1617, anno in cui i lavori vennero ultimati. Guidati da esperti maestri muratori, Alberico coinvolse anche i sudditi, obbligati a prestare settimanalmente una giornata di lavoro gratuito al cantiere e di fornire pietre per la costruzione delle mura. Alla costruzione delle mura parteciparono anche muratori lombardi come testimonia il fatto che il 27 luglio 1561, Alberico accett\u00f2 come suddito e vassallo il maestro Stefano Borro da Cusagno, per la sua arte, molto utile per fabbricare le mura.\nL'impresa ebbe anche scopo politico e sociale di unire la popolazione massese costruendo un'identit\u00e0 collettiva. Per favorire il popolamento all'interno delle mura, Alberico don\u00f2 a numerose famiglie massesi porzioni di terra in modo che questi vi costruissero le proprie abitazioni. Alberico trov\u00f2 il modo di coinvolgere nell'impresa anche la chiesa locale, con un atto del 6 novembre 1557, stipulato nel palazzo di Bagnara, tra Alberico e il cardinale Carlo Caraffa, legato della sede apostolica, l'accordo stabiliva che per sedici anni consecutivi, le autorit\u00e0 ecclesiastiche dovevano contribuire alle spese di costruzione delle mura di Massa, per una cifra non superiore a 220 scudi l'anno. Il Marchese in cambio assicurava di offrire protezione e sicurezza alle chiese e alle istituzioni religiose.\nVolendo sapere come procedevano i lavori delle muraglie iniziate nel 1557, per un ordine ricevuto da Genova nel 1578, Alberico confer\u00ec ai suddetti Tommaso Belatti, console di Bagnara, Francesco Giandomenici, Giovan Battista Serrati, Domenico Ponzarelli da Carrara e i muratori Alessandro di Vincenti e Francesco di Bernardino del Barba, l'autorit\u00e0 di misurare, rilevare e saldare i conti. Costoro il 29 settembre 1578, assieme ai muratori responsabili per la costruzione delle mura Marcantonio Manetti e Domenico Fassora, annotarono dal portone di S.Francesco l'esecuzione di 125 canne e 5 braccia di mura. Tutto questo per un costo di 7 lire a canna, esclusi i sassi, per un totale di 877 lire e 15 soldi.\nA distanza di vent'anni i lavori, iniziati alla piattaforma situata sotto la piazza, proseguivano in direzione nord-est, lungo il lato trasversale verso Borgo del Ponte. Il 30 ottobre 1564 venne costruita Porta Toscana; tre anni dopo, una fortissima pioggia caus\u00f2 il crollo di ottanta braccia di muro. Verso la fine degli anni '60 del cinquecento il tratto meridionale delle mura dalla piattaforma alla Porta Toscana era concluso. Sul finire degli anni '70 invece i lavori interessavano la parte nord-orientale delle mura urbane. Il 23 luglio 1617 le mura di Massa vennero terminate.\nLe mura rimasero intatte fino al 1860; in seguito all'Unit\u00e0 d'Italia la cortina verso la marina fu demolita mentre quella della Santissima Annunziata venne inglobata in edifici.\nLe porte, partendo da sud in senso antiorario, sono:\nIn citt\u00e0 \u00e8 presente anche un'altra porta che si trova nel rione di Borgo del Ponte, questa non era inglobata nelle mura ma era a controllo del fiume Frigido.\nBastioni, cortine e fortificazioni.\nI baluardi e le cortine erano elementi difensivi della cerchia muraria. Nelle mura di Massa se ne contavano numerosi esempi.\nA partire da \"Porta Martana\" si trova:\nfino a Porta del Rocchetto, poi\nfino a Porta San Francesco, poi\nfino a Porta Fabbrica, poi"}
{"id": "1990895", "revid": "75421", "url": "https://it.wikipedia.org/wiki?curid=1990895", "title": "Good Riddance/Kill Your Idols", "text": ""}
{"id": "1990897", "revid": "287204", "url": "https://it.wikipedia.org/wiki?curid=1990897", "title": "Burn (brano musicale)", "text": ""}
{"id": "1990899", "revid": "767487", "url": "https://it.wikipedia.org/wiki?curid=1990899", "title": "Earl Lloyd", "text": "Carriera.\nLloyd, un'ala conosciuta per le sue capacit\u00e0 difensive, gioc\u00f2 per il West Virginia State College, prima di essere selezionato alla nona scelta nel draft NBA 1950 dai Washington Capitols. Altri tre giocatori afroamericani giocarono in quella stessa stagione NBA, tra cui Chuck Cooper.\nLloyd port\u00f2 il West Virginia a vincere due CIAA Conference e un Tournament Championship nel 1948 e nel 1949. Fu nominato All-Conference per tre volte (1948-1950) e All-American due volte. Come senior totalizz\u00f2 una media di 14 punti e 8 rimbalzi a partita.\nNBA.\nSoprannominato \"Il grande gatto\", Lloyd gioc\u00f2 solo sette partite con i Washington Capitols prima del loro fallimento il 9 gennaio 1951. Cos\u00ec Earl si arruol\u00f2 nella marina americana, prima di essere scelto dai Syracuse Nationals. Con loro Lloyd gioc\u00f2 ben sei stagioni, concludendo la carriera con due stagioni nei Detroit Pistons.\nLloyd totalizz\u00f2 in tutta la sua carriera punti, mentre la sua stagione migliore fu il 1955, quando raggiunse una media di 10,2 punti e 7 rimbalzi a partita.\nNel 1965 Lloyd fu vicino ad essere assunto dai Detroit Pistons come head-coach, incarico che invece fu assegnato a Dave DeBusschere. La panchina dei Pistons gli venne affidata in seguito, nel 1971, quando subentr\u00f2 a Terry Dischinger, coach \"ad interim\" dopo l'allontanamento di Butch van Breda Kolff. L'avventura dur\u00f2 poco: dopo una mediocre annata fu sostituito da Ray Scott dopo sole sette partite della stagione successiva."}
{"id": "1990900", "revid": "287204", "url": "https://it.wikipedia.org/wiki?curid=1990900", "title": "Burn (album)", "text": ""}
{"id": "1990903", "revid": "287204", "url": "https://it.wikipedia.org/wiki?curid=1990903", "title": "Burn (EP)", "text": ""}
{"id": "1990907", "revid": "110157", "url": "https://it.wikipedia.org/wiki?curid=1990907", "title": "Remain in Memory - The Final Show", "text": "Remain in Memory - The Final Show \u00e8 un album live del gruppo hardcore punk statunitense Good Riddance, pubblicato nel 2008 dalla Fat Wreck Chords."}
{"id": "1990911", "revid": "88740", "url": "https://it.wikipedia.org/wiki?curid=1990911", "title": "Jaanus Tamkivi", "text": "\u00c8 stato anche sindaco di Kuressaare dal 1996 al 2005, membro del Riigikogu (il parlamento estone) dal 2005 al 2007."}
{"id": "1990917", "revid": "767487", "url": "https://it.wikipedia.org/wiki?curid=1990917", "title": "Saletti (Atessa)", "text": "Contrada Saletti \u00e8 una frazione di Atessa, nonch\u00e9 il suo principale agglomerato industriale.\nToponimo.\nIl nome Saletti deriva dal nome dei pezzi di terra creati dal fiume Sangro in seguito alle inondazioni. Fino agli anni quaranta Saletti veniva chiamata Boragna La Selva, poich\u00e9 era una zona boschiva in alcuni punti paludosa.\nStoria.\nRacconti orali tramandati di generazione in generazione per secoli affermano che un tempo il Sangro e l'Aventino scorrevano ai margini della valle e che tra i due fiumi ci fossero dei boschi di enormi querce secolari. Si narra inoltre che gli uomini usavano i rami delle querce per attraversare i due fiumi. tuttora riemergono i giganteschi tronchi di quercia con iniziale stato di carbonificazione.\nNel 1804 due soci, Orfeo e Marcone fecero costruire il mulino (chiamato poi Mulino Marcone) che cess\u00f2 di funzionare nel 1927. Fu completamente demolito nel 1957.\nnel 1870 fu realizzata la Strada Statale 154 con relativi ponti e canali dal senatore di Bomba Silvio Spaventa.\nNegli anni venti le risorse del territorio di Saletti bastava solo per sette famiglie che vivevano in misere condizioni.\nDurante la Seconda guerra mondiale Saletti, che si affacciava alla sponda destra del fiume Sangro, rimaneva a sud della linea Gustav era sotto il controllo degli Alleati. \nQuando i tedeschi si stabilirono sulla sponda sinistra del fiume Sangro fecero saltare tutti i ponti e minarono le strade.\nNegli anni cinquanta-sessanta Contrada Saletti visse un periodo di sviluppo agricolo (agricoltura intensiva) e tutto il territorio fu bonificato e irrigato con le acque del fiume Sangro. Vennero introdotti macchinari, attrezzi, concimi, nuove tecniche produttive di frutta e ortaggi in particolare pesche e pomodori. Nello stesso periodo le risorse del territorio erano sfruttate da una settantina di famiglie.\nIntorno agli anni settanta nella zona di Saletti fu avviato lo sviluppo industriale.\nNel 1927 nacque la Sais (Societ\u00e0 industriale agricola Sangro) che aveva gli uffici nel piano superiore del mulino.\nLa societ\u00e0 affitt\u00f2 i terreni circostanti e introdusse nuove tecniche di coltivazione e macchinari innovativi.\nMulino Marcone.\nUn tempo l'importanza di Saletti era dovuta solamente al mulino Marcone che non esiste pi\u00f9 poich\u00e9 abbattuto per dare spazio ad alcuni edifici. Era gemellato con un altro mulino che sorge dall'altro lato del fiume Sangro e di cui esistono ancora i resti. Le origini del mulino risalgono al 1804.\nEconomia.\nIndustria.\nIl pi\u00f9 importante stabilimento industriale situato in contrada Saletti \u00e8 la Sevel (Societ\u00e0 Europea Veicoli Leggeri), la pi\u00f9 grande industria di furgoni d'Europa e la seconda al mondo, nata nel 1981. Ha una ferrovia che conduce unicamente allo stabilimento da cui partono ogni giorno quattro treni con oltre mille veicoli.\nNella contrada si trova anche un'altra industria, la Honda. Quello situato in contrada Saletti \u00e8 il pi\u00f9 grande stabilimento Honda d'Europa. In esso vengono prodotti la maggioranza dei motocicli e ciclomotori Honda venduti in Europa.\nImportante \u00e8 anche l'industria statunitense della Honeywell dove vengono realizzati parti altamente tecnologiche per autoveicoli, per lo pi\u00f9 turbocompressori.\nUn'altra azienda \u00e8 la Pail, specializzata in porte interne, serramenti in legno e alluminio e facciate continue. Azienda storica di Atessa, fu creata ed \u00e8 tuttora diretta da Amerigo Pellegrini.\nLa Pelliconi Abruzzo, parte del Gruppo Pelliconi, produce chiusure per l'industria delle bevande nello stabilimento pi\u00f9 grande e moderno al mondo per questo tipo di produzioni."}
{"id": "1990926", "revid": "1573940", "url": "https://it.wikipedia.org/wiki?curid=1990926", "title": "Anna Mitgutsch", "text": "Biografia.\nDopo aver conseguito la maturit\u00e0 liceale, Mitgutsch studia anglistica e germanistica all'Universit\u00e0 di Salisburgo, dove consegue la laurea e, nel 1974, il dottorato, con una dissertazione sulla lirica inglese contemporanea. Dal 1974 al 1985 ottiene incarichi di insegnamento in universit\u00e0 sia austriache (Innsbruck), che straniere (soprattutto negli Stati Uniti). Dal 1985, anno in cui si impone agli occhi del pubblico e della critica per il romanzo \"Die Z\u00fcchtigung\" (tr. it. \"Tua madre era come te?\"), si dedica esclusivamente all'attivit\u00e0 letteraria. Dopo aver contratto matrimonio con un uomo di fede ebraica, Mitgutsch si converte all'ebraismo. Ha un figlio e vive tra Linz e Boston.\nFirma solo i suoi primi tre romanzi con il nome completo Waltraud Anna Mitgutsch.\nNell'ottobre 2016 ha ottenuto il Premio internazionale \"Letteratura dal Fronte\" della Citt\u00e0 di Cassino (IX edizione, dedicata all'Austria) a cura di C. Abatecola, con Laudatio di M. Latini."}
{"id": "1990930", "revid": "830939", "url": "https://it.wikipedia.org/wiki?curid=1990930", "title": "Oldrado Maineri", "text": "Biografia.\nDi Oldrado Maineri si sa che prima della propria elezione era stato canonico della cattedrale di Novara e che per meriti era stato anche decorato con il titolo di Cappellano di Sua Santit\u00e0, divenendo in seguito anche uditore delle cause del palazzo apostolico.\nDivenuto docente di diritto canonico all'Universit\u00e0 di Bologna, venne nominato da papa Innocenzo VI vescovo di Novara il 12 ottobre 1356, celebrando gi\u00e0 dal 3 gennaio 1365 un primo sinodo diocesano per riformare la Chiesa novarese.\nMor\u00ec a Novara nel 1388."}
{"id": "1990943", "revid": "767487", "url": "https://it.wikipedia.org/wiki?curid=1990943", "title": "Yecapixtla", "text": "Yecapixtla \u00e8 una localit\u00e0 del Messico situata nell'omonimo comune dello stato messicano del Morelos.\nLa citt\u00e0 funge da centro amministrativo per il comune circostante omonimo, che al censimento dell'anno 2010 contava 39.859 abitanti.\nYecapixtla \u00e8 famosa per la \"cecina\", un piatto messicano (carne salata) servito regolarmente con salse, chili ed altre pietanze molto saporite."}
{"id": "1990949", "revid": "767487", "url": "https://it.wikipedia.org/wiki?curid=1990949", "title": "Guglielmo da Cremona", "text": "\u00c8 talvolta indicato con il nome di Guglielmo de Villana.\nBiografia.\nGuglielmo nacque a Cremona attorno al 1270.\nIntrapresa la carriera ecclesiastica e ordinato sacerdote, divenne ben presto insegnante di teologia e poi Priore Generale dell'Ordine degli Eremitani di Sant'Agostino dal 1326.\nEletto vescovo di Novara da Clemente VI il 17 luglio 1342, si premur\u00f2 durante il proprio episcopato di riorganizzare il patrimonio della propria diocesi, documentandolo in uno scritto definito in latino \"Consignationes\" ancora oggi conservato tra gli atti d'archivio della cattedrale.\nMor\u00ec il 29 gennaio 1356 a Novara e venne sepolto a Pavia nella Basilica di San Pietro in Ciel d'Oro."}
{"id": "1990958", "revid": "132266", "url": "https://it.wikipedia.org/wiki?curid=1990958", "title": "Malvine", "text": ""}
{"id": "1990959", "revid": "132266", "url": "https://it.wikipedia.org/wiki?curid=1990959", "title": "Maluine", "text": ""}
{"id": "1990961", "revid": "61051", "url": "https://it.wikipedia.org/wiki?curid=1990961", "title": "FFC Francoforte", "text": ""}
{"id": "1990963", "revid": "2043251", "url": "https://it.wikipedia.org/wiki?curid=1990963", "title": "Felice di Nicosia", "text": "Biografia.\nSan Felice di Nicosia nacque a Nicosia, figlio del calzolaio Filippo Amoroso e di Arcangela La Nocera.\nIl suo nome di battesimo era Filippo Giacomo. Fin da bambino fu molto devoto, il padre mor\u00ec quando lui aveva tre anni, frequent\u00f2 allora la bottega del calzolaio Giovanni Ciavarelli, soffrendo per il linguaggio scurrile che vi si usava.\nDella sua infanzia si tramanda un episodio miracoloso, quando facendo passare il dito bagnato di saliva su un pezzo di cuoio tagliato male da un operaio che se ne disperava, ottenne che il cuoio ritornasse intatto.\nDopo la morte dei genitori, chiese inutilmente per ben sette anni di essere ammesso fra i frati cappuccini di Nicosia, ma veniva sempre rifiutato perch\u00e9 analfabeta. Infine, dal padre provinciale di Messina in visita a Nicosia, venne ammesso ad entrare nel convento dei cappuccini della vicina cittadina di Mistretta, dove venne consacrato con il nome di Felice.\nDopo un anno torn\u00f2 a Nicosia, dove si dedic\u00f2 alla questua assieme al fratello, visitava sia le case dei ricchi per invitarli a condividere i loro beni, sia quelle dei poveri per dare loro conforto materiale e spirituale.\nEra molto paziente anche quando veniva scacciato malamente.\nDefiniva se stesso \"'u sceccareddu\", l'asino che portava sulla soma tutto quanto aveva raccolto al convento.\nIl superiore spesso lo trattava duramente, lo scherniva dandogli nomignoli quali \"gabbatore della gente\" e \"santo della Mecca\", fra Felice rispondeva umilmente dicendo: \u00absia per l'amor di Dio\u00bb. Una volta gli ordin\u00f2 di esibirsi nel refettorio del convento vestito da pagliaccio e gli fece distribuire ai frati un impasto di cenere e acqua come se fosse ricotta fresca, che miracolosamente divent\u00f2 ottima ricotta.\nEssendo analfabeta, apprendeva a memoria i testi biblici durante le funzioni religiose e assimilava tutte le letture edificanti lette in convento durante la mensa.\nAveva una gran devozione per Ges\u00f9 crocifisso. Tutti i venerd\u00ec digiunava a pane ed acqua e contemplava la passione e la morte di Ges\u00f9 Cristo stando nel coro del convento, con le braccia aperte a forma di croce.\nSi dedic\u00f2 anche alla cura degli infermi, sia nel corpo che nello spirito, ottenendo spesso per essi guarigioni miracolose. Era particolarmente dedito alla preghiera ed alla penitenza.\nNel 1777 il vicino paese di Cerami venne colpito da una grave pestilenza, il superiore dei cappuccini del luogo chiese a Felice di andare ad assistere i malati, cosa che egli fece con grande abnegazione, nonostante fosse gi\u00e0 avanzato in et\u00e0. Obbediente fino alla fine, prima di morire chiese il permesso al superiore.\nMor\u00ec il 31 maggio 1787.\nCulto.\nVenne beatificato il 12 febbraio 1888 da papa Leone XIII e canonizzato 23 ottobre 2005 da papa Benedetto XVI; la sua memoria liturgica cade il 31 maggio.\nLa festa liturgica esterna si svolge l'ultima settimana di agosto, oltre la tradizionale processione per le vie del centro storico della citt\u00e0 di Nicosia, durante la settimana si svolgono numerosi eventi legati al Santo patrono: tornei sportivi, concerti, pellegrinaggio a cavallo, maestosi fuochi d'artificio.\nIl 2 giugno 2015 in occasione dell'anniversario del 3\u00ba centenario dell'anno della nascita del Santo, viene organizzato dal Mo.Fra di Sicilia (Movimento Francescano) che ha coordinato l'incontro regionale delle fraternit\u00e0 dell'O.F.S (Ordine Francescano Secolare), che ha avuto inizio con l'accoglienza da parte dei Giovani Frati, Suore Juniores e Gi. Fra (giovent\u00f9 francescana)."}
{"id": "1990964", "revid": "1305772", "url": "https://it.wikipedia.org/wiki?curid=1990964", "title": "Fireball", "text": ""}
{"id": "1990966", "revid": "61051", "url": "https://it.wikipedia.org/wiki?curid=1990966", "title": "FFC Frankfurt", "text": ""}
{"id": "1990970", "revid": "1318658", "url": "https://it.wikipedia.org/wiki?curid=1990970", "title": "Guglielmo di Baden (1829-1897)", "text": "Biografia.\nLuigi Guglielmo era il figlio quartogenito di Leopoldo I di Baden, granduca di Baden dal 1830 al 1852, e di Sofia Guglielmina di Svezia.\nDestinato alla carriera militare, nel 1849 entr\u00f2 come primo tenente nel 1\u00ba reggimento di guardie a piedi del regno di Prussia e nel 1856venne trasferito nell'artiglieria col grado di maggiore generale e comandante di brigata. Si ritir\u00f2 dal servizio militare attivo nel 1863e in quell'anno spos\u00f2 a San Pietroburgo la principessa Maria di Leuchtenberg.\nNella Guerra austro-prussiana del 1866 egli prese il comando dell'8\u00aa divisione Baden e combatt\u00e9 al fianco della Confederazione Germanica del Nord, sebbene alcuni dei suoi alleati lo accusarono di scarsa volont\u00e0 di intervento nel conflitto. Con lo scoppio della Guerra franco-prussiana del 1870-71 prese parte agli scontri a capo della 1\u00aa brigata e venne ferito gravemente a Nuits-Saint-Georges. Per premiarlo di questo grande sforzo, in occasione del 25\u00ba anniversario della battaglia di Nuits-Saint-Georges, l'imperatore Guglielmo II lo pose come onorario nel reggimento di granatieri dell'imperatore, concedendogli nel contempo il grado di generale di fanteria e la medaglia dell'Ordine Pour le M\u00e9rite, la pi\u00f9 alta onorificenza militare prussiana.\nParallelamente alla vita militare, come principe di Baden, Luigi Guglielmo fu deputato alla dieta del Baden dal 1859 al 1860 e ne divenne presidente dal 1863 al 1866 e nuovamente dal 1893 al 1897. Dal 1871 al 1873 fu anche deputato al Reichstag di Berlino come membro per il granducato di Baden.\nDopo la deposizione di Ottone di Grecia, Guglielmo venne considerato da Guglielmo I di Prussia e di Otto von Bismarck come candidato per il trono del Regno di Grecia.\nMassone, fu membro della Loggia \"Carl zur Eintracht\" di Mannheim.\nGuglielmo mor\u00ec a Karlsruhe il 27 aprile 1897 all'et\u00e0 di 67 anni. \u00c8 stato sepolto nella Cappella della Cripta Ducale (tedesco: Gro\u00dfherzogliche Grabkapelle) nel Fasanengarten a Karlsruhe.\nMatrimonio e figli.\nLuigi Guglielmo spos\u00f2 l'11 febbraio 1863 a San Pietroburgo la ventiduenne Maria di Leuchtenberg, figlia di Massimiliano di Leuchtenberg e di Marija Nikolaevna di Russia, che lo rese padre di due figli:"}
{"id": "1990973", "revid": "124844270", "url": "https://it.wikipedia.org/wiki?curid=1990973", "title": "Thierno Thiam", "text": "Biografia.\nNato in Senegal, si trasferisce in Italia all'et\u00e0 di 16 anni come clandestino, ottenendo il suo primo permesso di soggiorno nel 1996. Diplomato come sarto, sogna di lavorare nel mondo della moda, ma per mantenersi pratica i lavori pi\u00f9 disparati, dal falegname al venditore ambulante. Tra le sue passioni vi \u00e8 anche la danza, che studia per molti anni, specializzandosi nel genere hip hop.\nInizia la sua attivit\u00e0 nel mondo dello spettacolo con alcune comparsate televisive, in seguito prende parte al programma \"Beato tra le donne\" e si fa notare tra i Carramba Boys del programma \"Carr\u00e0mba che fortuna\", condotta da Raffaella Carr\u00e0. Partecipa ad un'edizione di \"Domenica in\", come membro della boy band CB Band. La notoriet\u00e0 arriva grazie al programma televisivo \"Libero\", dove con grande autoironia si faceva prendere in giro dal conduttore, Teo Mammucari. Fu proprio in quell'occasione che gli fu affibbiato il nomignolo Billo.\nNel 1999 debutta come attore nel film di Vincenzo Salemme \"Amore a prima vista\", nel 2003 ottiene una parte nel film di Ferzan \u00d6zpetek \"La finestra di fronte\", dove aveva il ruolo del marito nero del personaggio interpretato da Serra Y\u0131lmaz. Recita nel film di Cristina Comencini \"Bianco e nero\" ed \u00e8 protagonista del film \"Billo - Il grand Dakhaar\", film che rispecchia in parte le sue esperienze vissute dopo il suo arrivo in Italia. Apparso nelle serie televisive \"Capri\" e \"Boris\", ha inoltre creato una sua linea di moda chiamata \"Billo Style\"."}
{"id": "1990975", "revid": "71433", "url": "https://it.wikipedia.org/wiki?curid=1990975", "title": "Billo", "text": ""}
{"id": "1990977", "revid": "339392", "url": "https://it.wikipedia.org/wiki?curid=1990977", "title": "Arsenal LFC", "text": ""}
{"id": "1990978", "revid": "132266", "url": "https://it.wikipedia.org/wiki?curid=1990978", "title": "Isole Maluine", "text": ""}
{"id": "1990979", "revid": "1776051", "url": "https://it.wikipedia.org/wiki?curid=1990979", "title": "Uguccio Borromeo", "text": "Biografia.\nUguccio Borromeo nacque a Vercelli da un ramo collaterale della celebre famiglia dei Borromeo da cui discese san Carlo. Intrapresa la carriera ecclesiastica divenne docente di diritto canonico all'Universit\u00e0 di Bologna, dopodich\u00e9 venne accolto tra i canonici di Liegi e successivamente venne onorato del titolo di Cappellano di Sua Santit\u00e0, ottenendo anche la carica di uditore.\nPapa Benedetto XI lo elesse vescovo di Novara il 19 febbraio 1304: durante il suo episcopato, nel 1316, partecip\u00f2 ad Avignone all'elezione dell'antipapa Giovanni XXIII.\nMor\u00ec a Novara nel 1329."}
{"id": "1990981", "revid": "599013", "url": "https://it.wikipedia.org/wiki?curid=1990981", "title": "Gianpiero Zubani", "text": "Carriera.\nSeguendo le orme del fratello Romualdo nelle sue esperienze da fuoristradista, Gianpiero Zubani inizi\u00f2 a fare pratica a bordo di una Motom da regolarit\u00e0. Nel 1953 debutt\u00f2 sul circuito di Ospedaletti, in sella ad una MV Agusta 125 e, il 27 settembre, vinse la sua prima gara sul circuito di Mestre. Nel 1954 venne ingaggiato nella squadra corse della Rumi che gli mise a disposizione una competitiva \"125 Junior\", con la quale vinse la Cernobbio-Bisbino e, nel 1955, conquist\u00f2 due tappe del giro motociclistico d'Italia e il campionato italiano della montagna juniores.\nAl termine della stagione ricevette, accettandola, la proposta della Moto Morini per partecipare come pilota ufficiale al campionato italiano di velocit\u00e0 juniores nella classe 175. In quel combattutissimo campionato, Zubani si classific\u00f2 4\u00ba nel 1956 e 3\u00ba nel 1957, laureandosi campione italiano nel 1958. Nello stesso anno, in coppia con Emilio Mendogni, port\u00f2 al debutto la Moto Morini 250 Bialbero a Monza, nell'ultima gara del motomondiale, conquistando il secondo posto dietro al compagno di squadra. Date le premesse, la stagione successiva fu avara di risultati, fatta eccezione per una significativa vittoria nella classica fiorentina sul circuito urbano del Campo di Marte e all'inizio del 1960 una brutta frattura ad una gamba lo costrinse al riposo per tutta la stagione sportiva.\nNel frattempo era approdato in squadra il campione del mondo Tarquinio Provini che, a distanza di pochi mesi, sarebbe stato affiancato dal debuttante Giacomo Agostini. Zubani decise di accettare l'offerta della Aermacchi che lo voleva come collaudatore, lasciandolo libero di correre nelle competizioni da privato.\nNel 1963 partecip\u00f2 al Campionato Italiano di velocit\u00e0 Seniores con la Paton, firmando un contratto come pilota collaudatore con la Parilla, e fu tra i sei piloti convocati dalla Garelli per il tentativo del record mondiale di velocit\u00e0 sulle 24 ore per la classe 50 cm\u00b3, conquistato alla media di 108.834\u00a0km/h sull'anello di alta velocit\u00e0 del circuito di Monza. Nello stesso anno anche la MV Agusta gli offr\u00ec un ingaggio che, tuttavia, sfum\u00f2 in seguito all'opposizione della Parilla.\nDurante le stagioni successive, Zubani non ebbe pi\u00f9 occasione di guidare una moto ufficiale, ma fu comunque presente come privato, in sella a moto Aermacchi, Bultaco e Kawasaki, da lui stesso preparate, ottenendo onorevoli piazzamenti in molte gare del campionato seniores, nelle classi 250 e 500. Nel 1972 venne contattato da Bepi Koelliker per gareggiare nel campionato endurance a bordo di una Triumph Trident ufficiale.\nDopo l'addio alle corse, nel 1973, Zubani prosegu\u00ec la sua attivit\u00e0 all'Aermacchi, fino a che decise di dare vita ad un'impresa di noleggio di automobili di lusso, in societ\u00e0 con Giancarlo Dobelli, figlio del campione del Mondo sidecar Lorenzo. Per molti anni i due furono al servizio quasi esclusivamente della Fininvest che utilizzava l'agenzia per il trasporto delle star televisive e sportive. Zubani venne colpito da un male incurabile che lo stronc\u00f2 a 68 anni. Sul letto di morte spos\u00f2 Miki, la compagna con la quale aveva convissuto per oltre quaranta anni."}
{"id": "1990982", "revid": "22475", "url": "https://it.wikipedia.org/wiki?curid=1990982", "title": "Osphranter robustus", "text": "Il canguro delle rocce (Osphranter robustus ), noto anche come wallaroo robusto, \u00e8 una grossa specie di Macropodide dall'aspetto molto variabile diffusa in gran parte del continente australiano.\nDescrizione.\nIl canguro delle rocce \u00e8 un po' pi\u00f9 piccolo del canguro rosso e dei canguri grigi, ma ha una struttura pi\u00f9 massiccia. La lunghezza del corpo varia tra 75 e 140\u00a0cm, quella della coda tra 60 e 90\u00a0cm; il peso pu\u00f2 arrivare a 36\u00a0kg. Esibisce un chiaro dimorfismo sessuale: il maschio ha dimensioni nettamente maggiori di quelle della femmina.\nL'aspetto generale, come per la maggior parte dei canguri, \u00e8 caratterizzato dalla coda lunga e forte, dalle zampe posteriori molto pi\u00f9 grandi e muscolose di quelle anteriori, dal muso allungato e dalle grandi orecchie.\nIl colore sul lato dorsale \u00e8 grigio scuro e a volte quasi nero, mentre \u00e8 pi\u00f9 chiaro sul lato ventrale. Piedi e coda sono marrone scuro.\nDistribuzione e habitat.\n\u00c8 diffuso in tutta l'Australia, ma non in Tasmania. Vive anche nelle zone aride dell'Australia centrale.\nBiologia.\n\u00c8 un animale in genere solitario, la cui attivit\u00e0 si svolge di notte e all'alba; trascorre il giorno riposando all'ombra (per lo pi\u00f9 di rocce, data la scarsa vegetazione del suo habitat).\nCome tutti i canguri, il canguro delle rocce \u00e8 erbivoro; pu\u00f2 nutrirsi di piante presenti nelle zone aride, come quelle del genere \"Spinifex\", e pu\u00f2 sopravvivere a lungo senza bere, con la sola acqua fornita dal cibo solido.\nLa gestazione dura circa 32 giorni; dopo la nascita il cucciolo trascorre da otto a nove mesi nel marsupio e raggiunge la maturit\u00e0 sessuale entro i due anni di et\u00e0. Avvengono nascite ritardate: se la femmina concepisce subito dopo il parto, l'embrione non si sviluppa fino a quando il nato precedente non lascia il marsupio.\nL'aspettativa di vita non supera i 20 anni.\nSottospecie.\nNe esistono quattro sottospecie:\nCome specie il canguro delle rocce non \u00e8 ritenuto minacciato, ma la sottospecie dell'Isola di Barrow (\"M. r. isabellinus\") \u00e8 classificata come vulnerabile.\nCultura di massa.\nIl wallaroo \u00e8 il simbolo della Nazionale di rugby a 15 femminile dell'Australia, le cui giocatrici sono chiamate \"Wallaroos\"."}
{"id": "1990983", "revid": "287204", "url": "https://it.wikipedia.org/wiki?curid=1990983", "title": "Brahmacarya", "text": ""}
{"id": "1990984", "revid": "486946", "url": "https://it.wikipedia.org/wiki?curid=1990984", "title": "Canguro euro", "text": ""}
{"id": "1990985", "revid": "486946", "url": "https://it.wikipedia.org/wiki?curid=1990985", "title": "Wallaroo", "text": ""}
{"id": "1990988", "revid": "6923", "url": "https://it.wikipedia.org/wiki?curid=1990988", "title": "Siluro Mark 27", "text": "Il siluro \"Mark 27\" (Mark 27 Torpedo in inglese) fu il primo dei siluri per lancio sottomarino da 48\u00a0cm (19 pollici) della Marina Statunitense.\nQuesto siluro a propulsione elettrica era lungo 3,175 m (125 pollici) e pesava 534\u00a0kg (1174 libbre). Utilizzava un sistema di guida acustico di tipo passivo ed era adatto sia per obiettivi sottomarini che di superficie. Entrato in servizio nel 1944, fu classificato come obsoleto negli anni sessanta."}
{"id": "1990991", "revid": "88740", "url": "https://it.wikipedia.org/wiki?curid=1990991", "title": "Made in Japan (disambigua)", "text": "Made in Japan indica un prodotto fatto in Giappone."}
{"id": "1990992", "revid": "1603714", "url": "https://it.wikipedia.org/wiki?curid=1990992", "title": "Bartolomeo II Querini", "text": "Biografia.\nOrigini e primi incarichi.\nEra figlio di Matteo Querini, proveniente da una delle pi\u00f9 cospicue famiglie veneziane, mentre non si conosce il nome della madre. \nAnche due suoi zii, Bartolomeo I e Giovanni, intrapresero la carriera ecclesiastica, l'uno come vescovo di Castello, l'altro come arcivescovo di Ferrara. \nStudente dell'Universit\u00e0 di Padova (fu rettore degli studenti cismontani), nel 1283 divenne \"decretorum doctor\" e, nello stesso periodo, fu nominato canonico della cattedrale di Padova.\nIn questi anni prese parte a un rilevante caso giudiziario e politico che ne dimostra la notoriet\u00e0 raggiunta. Venne infatti scelto da Guglielmo vescovo di Reggio come suo rappresentante nella vertenza che opponeva la sua diocesi ai Bonacolsi attorno al controllo del castello e dell\"'insula\" di Suzzara. La controparte chiam\u00f2 invece Bovetino da Mantova, arciprete del duomo di Padova e canonista dell'Universit\u00e0, ma fu sostituito, a causa dei suoi impegni accademici, da Matteo Venier, pievano di San Silvestro. La Curia romana nomin\u00f2 poi quale arbitro terzo il primicerio di San Marco Simeone Moro. \nVescovo di Castello.\nMentre la disputa era ancora in corso, Bartolomeo I Querini mor\u00ec e il Moro gli succedette sulla cattedra di Castello. A sua volta, Bartolomeo II sostitu\u00ec il Moro al primiceriato (1291) e poi, con la sua morte, alla diocesi di Castello (1293).\nLe prime azioni del suo episcopato furono volte al rafforzamento degli ordini mendicanti e a risolvere la crisi del monachesimo. Il 7 giugno 1294 inaugur\u00f2 nella parrocchia di Sant'Angelo l'erezione della chiesa di Santo Stefano, da affidare agli eremitani; nella predica tenuta per l'occasione, ammon\u00ec i frati perch\u00e9 rispettassero la giurisdizione diocesana e parrocchiale. Poco tempo dopo, autorizz\u00f2 l'abate di San Nicol\u00f2 del Lido a stipulare due sostanziosi mutui per sanare i debiti del monastero.\nEbbe un legame molto stretto con papa Bonifacio VIII (eletto nel 1294), che lo favor\u00ec non poco. Nell'agosto 1295 il pontefice invi\u00f2 da Anagni tre lettere: la prima riguardava la sistemazione di un parente del vescovo, il chierico Pietro Querini (quattordicenne e figlio illegittimo); la seconda, indirizzata al vescovo di Adria, parlava di un oratorio di Papozze che i Querini, con vaste propriet\u00e0 nella zona, intendevano ricostruire e dotare di un beneficio pi\u00f9 ricco, ottenendone inoltre il giuspatronato; con l'ultima, la pi\u00f9 importante, il papa concedeva a Bartolomeo maggiori poteri sull'assegnazione dei benefici in tutte le chiese di Venezia. Successivamente il vescovo fu nominato collettore generale, per i patriarcati di Aquileia e Grado, della decima papale da destinare alla guerra angioino-aragonese (triennio 1295-98).\nA conferma del prestigio raggiunto, dopo la morte del patriarca gradense Lorenzo da Parma fu scelto - con il vescovo di Caorle Nicol\u00f2 Natali e l'arciprete della Chiesa di Grado Pietro Rossello - \"grande elettore\" per la designazione del successore. Fu designato Egidio da Ferrara, che il pontefice conferm\u00f2 il 19 maggio 1296. Nel luglio successivo prese parte al sinodo indetto dal nuovo patriarca.\nNello stesso anno fece concludere la costruzione dell'ospedale di San Bartolomeo, voluto dallo zio Bartolomeo I. Accanto fece erigere una chiesa di giuspatronato che rimase ai Querini fino al 1598, quando fu concessa all'Ordine dei Minimi. \nNel 1298, su mandato del Capitolo dei canonici, nomin\u00f2 arciprete della cattedrale Leonardo de Fabris, gi\u00e0 pievano di San Tommaso il quale, solo su concessione del papa, pot\u00e9 conservare i vari benefici di cui gi\u00e0 godeva. Impose invece un limite ai chierici di San Nicol\u00f2 dei Mendicoli beneficiati. Questi casi testimoniano la difficile situazione economica delle parrocchie veneziane.\nAltrettanto numerose furono per\u00f2 le criticit\u00e0 da affrontare. Di particolare gravit\u00e0 fu lo scontro tra ordini mendicanti (specialmente i domenicani, capeggiati dal priore Ramberto Primadizzi) e clero secolare (di cui fu sostenitore) attorno ai diritti funerari, cui si aggiunsero gli attriti con il governo civile sulle decime mortuarie.\nLa prima questione insorse quando mor\u00ec tale Agnese, moglie di Andrea detto Zeno. Nel testamento la donna venne tumulata, secondo le sue volont\u00e0, nella chiesa dei Santi Giovanni e Paolo, annessa al convento dei frati predicatori. Questo in contrasto con una costituzione del Querini che reag\u00ec scomunicando i religiosi e imponendo loro l'allontanamento da Venezia. Il Primadizzi, ritenendo che i suoi frati erano sottoposti direttamente alla Sede Apostolica e non agli ordinari diocesani, si rivolse al papa attraverso il nunzio apostolico Matteo d'Acquasparta. La questione si protrasse sino al diretto intervento di Bonifacio VIII, il quale annull\u00f2 tutti i processi celebrati sino ad allora obbligando entrambe le parti a pagare le spese giudiziarie. Con questa mossa il papa risolveva la vertenza evitando di schierarsi.\nCirca le decime, per tradizione i Veneziani erano soliti fare testamento lasciando al vescovo o alle parrocchie un decimo dei propri averi. Nel 1301, tuttavia, il Querini rese questa consuetudine obbligatoria per tutti i morti, spinto forse dalla crisi economica che colpiva le sue pievi. Ne scatur\u00ec l'opposizione del Maggior Consiglio, che decise la sospensione del pagamento lasciando ai preti solo le decime che spettavano loro di diritto. Il Querini tent\u00f2 di opporsi appellandosi inutilmente al pontefice e al vescovo di Treviso in quanto delegato papale; quindi lanci\u00f2 l'interdetto contro la citt\u00e0, ma il governo riusc\u00ec a garantire la vita liturgica rivolgendosi al patriarca di Grado. Rimasti infruttuosi anche i successivi tentativi di mediazione, finalmente nel 1303 il Maggior Consiglio annull\u00f2 la sua sentenza. La vittoria del Querini, tuttavia, non pot\u00e9 concretizzarsi, infatti l'8 gennaio successivo fu traslato alla diocesi di Novara, lasciando la diocesi castellana all'avversario Ramberto Primadizzi.\nVescovo di Novara.\nNella nuova sede fu impegnato nell'amministrazione del consistente patrimonio terriero. Gi\u00e0 il 5 giugno 1303 affittava tutti i beni vescovili sparsi nel territorio della pieve di Vespolate. Nell'ottobre seguente, affiancato dal vicario generale Amedeo da Mantova e dall'amministratore del pi\u00f9 importante ente assistenziale della citt\u00e0, concesse i diritti capitaneali, le avvocazie e le decime a tre esponenti dei Capitanei di Momo. \nSubito dopo si port\u00f2 in val d'Ossola dove esercit\u00f2 i suoi diritti di vescovo-conte e sollecit\u00f2 il Comune di Domodossola a fortificare il borgo per proteggerlo dagli attacchi dei ghibellini e dei Vallesani; lui stesso prese in mano la zappa per dare avvio i lavori.\nFu probabilmente lui a commissionare la \"Crocifissione\" affrescata nella cappella di San Siro a Novara.\nVescovo di Trento.\nDopo la morte di Bonifacio VIII e l'elezione di Benedetto XI, di origine trevigiana, il Querini ottenne un passaggio di carriera, venendo designato, il 10 gennaio 1304, vescovo della diocesi di Trento. Si trattava di un territorio di difficile amministrazione, ai confini dell'Italia e minacciato dalle incursioni dei conti del Tirolo. Lo stesso giorno della nomina il papa inviava ad Alberto I d'Asburgo una missiva in cui sottolineava le doti del Querini, chiedendo inoltre di intervenire sui suoi cognati Ottone, Ludovico ed Enrico, conti di Carinzia, perch\u00e9 rendessero i beni della diocesi e aprissero un dialogo con il presule.\nIl pontefice mor\u00ec dopo nemmeno un anno dall'elezione, ma la riconciliazione prosegu\u00ec. Nel 1305 il Querini invit\u00f2 nelle propriet\u00e0 di famiglia a Papozze i duchi di Carinzia e raggiunse un accordo per la restituzione dei beni e degli \"honores\" spettanti alla Chiesa di Trento. Probabilmente papa Clemente V approv\u00f2 l'accordo; di certo, il 7 luglio 1306, autorizz\u00f2 il vescovo a chiudere la trattativa, concedendo la revoca della scomunica e l'assoluzione nei confronti di Ottone ed Enrico (Ludovico era morto da poco) purch\u00e9 rendessero quanto pattuito.\nLa questione si concluse positivamente e il 24 dicembre 1306 il Querini prese possesso della cattedra. Il 19 febbraio 1307 conferm\u00f2 ai due duchi di Carinzia i feudi che detenevano in seno alla diocesi, a condizione che giurassero fedelt\u00e0 al vescovo riconoscendone la supremazia.\nMor\u00ec improvvisamente il 23 aprile successivo, venendo sepolto nella cattedrale di San Vigilio."}
{"id": "1990994", "revid": "709565", "url": "https://it.wikipedia.org/wiki?curid=1990994", "title": "L'ultimo dei Mohicani (serie animata)", "text": " L'ultimo dei Mohicani \u00e8 una serie televisiva a disegni animati tratta dal famoso romanzo \"L'ultimo dei Mohicani\", di James Fenimore Cooper. \u00c8 stata prodotta nel 2004 da Mondo TV e Rai Fiction in associazione con The Animation Band; si compone di ventisei episodi.\nTrama.\nSullo sfondo dell'America del 1700 s'intrecciano le storie di tre guerrieri, due Mohicani e un bianco cresciuto tra i nativi americani, e di due giovani inglesi, Cora ed Alice, figlie del colonnello Munro, uniti dal destino nell'arduo viaggio verso Fort Henry."}
{"id": "1990998", "revid": "80565", "url": "https://it.wikipedia.org/wiki?curid=1990998", "title": "Elaborazione grafica", "text": ""}
{"id": "1990999", "revid": "1603714", "url": "https://it.wikipedia.org/wiki?curid=1990999", "title": "Oratorio del Cristo Risorto", "text": "L'oratorio del Cristo Risorto (gi\u00e0 SS. Annunziata) \u00e8 sede di una delle pi\u00f9 antiche confraternite di Savona e si trova nel centro storico in prossimit\u00e0 dell'incrocio tra la medievale via Pia e l'ottocentesca via Paleocapa.\nStoria.\nL'edificio fu in origine costruito a partire dal 1604 come luogo di culto per il monastero delle Monache Agostiniane della SS. Annunziata che lasciarono il convento il 13 giugno 1887, trasferendosi nel palazzo Gavotti di Legino. Il monastero fu in parte demolito e trasformato in scuola. La chiesa, per un certo periodo sconsacrata, fu ceduta nel 1906 alla confraternita del Cristo Risorto e venne riaperta al culto due anni dopo con l'attuale denominazione di oratorio del Cristo Risorto.\nStruttura e opere d'arte.\nL'oratorio \u00e8 oggi inglobato quasi totalmente negli edifici ottocenteschi. Si presenta a unica navata con volta a botte illuminata da due ampie finestre: una in facciata e l'altra nel presbiterio quadrato sopra l'altare maggiore. L'esterno \u00e8 semplice e spoglio, dipinto solo nel 1907 dai savonesi A. e F. Bertolotto. \nIl maestoso altare maggiore \u00e8 opera di Filippo Parodi e allievi e risale all'ultimo quarto del XVII secolo, mentre gli altari laterali sono stati realizzati tra il 1775 e il 1782. Al 1757 risale l'organo, costruito dai fratelli Concone. Gli affreschi sopra l'altare maggiore sono una delle opere pi\u00f9 significative del savonese Gio Stefano Robatto (1652-1733). Gli effetti illusionistici sulla volta centrale dipinti da Giovanni Battista Natali intorno al 1735 fanno da cornice alle due medaglie di Sebastiano Galeotti (1676-1746). Da notare i quadri degli altari laterali e le tre \"casse\" processionali, portate a spalla per le vie di Savona alla sera del Venerd\u00ec Santo. Si tratta della \"Annunciazione\" di Anton Maria Maragliano (1717 circa) e della monumentale \"Deposizione\" di Antonio Brilla. Sopra l'altare maggiore spicca la statua cinquecentesca del \"Cristo Risorto\", ritenuta taumaturgica, che \u00e8 portata in solenne processione la mattina di Pasqua. Da ammirare con paziente attenzione gli stalli scolpiti di un coro quattrocentesco posti ai lati dell'ingresso e provenienti dalla distrutta Cattedrale del Priamar.\nLe cerimonie religiose legate al Cristo Risorto.\nIl sabato santo, dopo aver assistito alla Veglia pasquale in Cattedrale, i confratelli si recano processionalmente in oratorio scortando il Vescovo, che presieder\u00e0 la breve ma intensa e significativa cerimonia della discesa del Risorto.\nNella chiesa, sempre gremita di fedeli, completamente buia, il Priore proclama l'avvenuta risurrezione: \"Resurrexit Dominus vere, alleluja!\". A questo punto, accompagnato dal tradizionale canto del \"Benedictus\", il Cristo risorto, con il solo volto illuminato, lentamente e solennemente discende fino al pavimento. Giunto in terra, dopo una preghiera guidata da monsignor Vescovo viene predisposto per il bacio del piede da parte dei fedeli accorsi.\nEra antica tradizione che la Statua dovesse essere portata in processione e rientrare in oratorio la mattina di Pasqua prima del levare del sole, che l'avrebbe sciolta. Attualmente la processione che si dipana per le vie del centro savonese, onorata dalla presenza del Vescovo, parte alle ore 9.00, accompagnata dalle note della Banda Sant'Ambrogio di Legino che si intercalano con le preghiere guidate dal Priore.\nAl rientro in oratorio monsignor vescovo presiede la solenne celebrazione pasquale. La statua del Cristo Risorto resta a disposizione dei fedeli che volessero renderle omaggio fino al giorno dell'Ascensione, quando al termine della Messa, ancora accompagnata dal canto del \"Benedictus\", verr\u00e0 riportata nella sua nicchia posta sopra l'altar maggiore."}
{"id": "1991006", "revid": "1776051", "url": "https://it.wikipedia.org/wiki?curid=1991006", "title": "Papiniano della Rovere", "text": "Biografia.\nPapiniano della Rovere nacque in seno alla nobile famiglia dei conti di Vinovo presso Torino. Divenuto prevosto in una chiesa parmense, venne nominato da Bonifacio VIII, Cappellano di Sua Santit\u00e0 e uditore delle cause del palazzo apostolico, nonch\u00e9 Vicecancelliere di Sua Santit\u00e0.\nFu eletto vescovo di Novara il 4 febbraio 1296, convoc\u00f2 un sinodo diocesano il 26 aprile 1298.\nIl 3 giugno 1300 fu trasferito alla cattedra episcopale di Parma.\nMor\u00ec il 14 agosto 1316 a Avignone."}
{"id": "1991015", "revid": "1776051", "url": "https://it.wikipedia.org/wiki?curid=1991015", "title": "Englesio Caballazio", "text": "Da certa biografia \u00e8 indicato come Englesio Cavallazzi.\nBiografia.\nEnglesio Caballazio nacque a Novara dalla medesima famiglia che gi\u00e0 aveva dato alla citt\u00e0 un vescovo, Sigebaldo. Intrapresa la carriera ecclesiastica, entr\u00f2 a far parte dell'Ordine dei Frati Minori.\nEletto vescovo di Novara il 14 febbraio 1287, ivi mor\u00ec il 20 gennaio 1291."}
{"id": "1991027", "revid": "599013", "url": "https://it.wikipedia.org/wiki?curid=1991027", "title": "Malena Alterio", "text": "Biografia.\nSuo padre \u00e8 l'attore H\u00e9ctor Alterio, e suo fratello Ernesto \u00e8 anche lui un attore. \n\u00c8 andata in Spagna quando era una bambina e ha studiato nell'Escuela de Arte Dram\u00e1tico di Cristina Rota. \u00c8 diventata molto popolare con la serie \"Aqu\u00ed no hay quien viva\"."}
{"id": "1991037", "revid": "57342", "url": "https://it.wikipedia.org/wiki?curid=1991037", "title": "Emilio Mattucci", "text": "Nell'arco della sua carriera pubblica numerosi articoli e libri, tra cui: \"Una sfida temeraria\" e \"Lo schiaccianoci\".\nBiografia.\nNato da una famiglia di umili origini, nel 1937 supera la prova di maturit\u00e0 come autodidatta per poi laurearsi in materie letterarie nel 1946 e successivamente in pedagogia nel 1948. Inizia la sua carriera di insegnante gi\u00e0 nel 1947 in materie letterarie presso la scuola media di Atri, poi nel 1951 come professore di filosofia ed infine come preside del liceo classico \u201cL. Illuminati\u201d sempre ad Atri. \nCarriera politica.\nNel 1951 presenta la prima candidatura al consiglio comunale nelle file della DC e viene eletto come consigliere di minoranza. Nello stesso anno \u00e8 nominato dal Prefetto Commissario dell'ospedale S. Liberatore di Atri. Nel 1956 eletto sindaco di Atri con pi\u00f9 di 3.000 preferenze; ottiene un nuovo mandato nel 1960. Nel 1965 \u00e8 eletto Presidente della Provincia di Teramo. Nel 1970 \u00e8 eletto primo Presidente del Consiglio regionale e in questo ambito fu padre dello statuto regionale abruzzese, proprio in occasione della stesura dello statuto avvennero prima delle proteste a Pescara nel '70 e poi ci furono i moti dell'Aquila del 1971; egli stesso nel darne lettura commise un errore che scaten\u00f2 le proteste. Nel 1975 riconfermato alla regione prima come assessore ai trasporti (rendendosi autore di una riforma dei trasporti pubblici regionali), poi come assessore all'urbanistica. Nel 1980 \u00e8 nuovamente eletto alla regione, ottenendo l'incarico di assessore all'agricoltura per l'intero mandato. Nel 1985 eletto Presidente della giunta regionale, incarico svolto per tutto il mandato. Nel 1991 viene chiamato alla presidenza del Mediocredito Abruzzese, dove viene confermato per altri tre mandati fino al 1998."}
{"id": "1991040", "revid": "1543377", "url": "https://it.wikipedia.org/wiki?curid=1991040", "title": "Coronarografia", "text": "La coronarografia (o angiografia coronarica) \u00e8 una procedura di tipo invasivo che consente di visualizzare direttamente le arterie coronarie che distribuiscono sangue al muscolo cardiaco. La metodica \u00e8 un'indagine interventistica transcatetere, cio\u00e8 si esegue per mezzo del cateterismo cardiaco; ha finalit\u00e0 sia diagnostiche sia terapeutiche. Le immagini radioscopiche fornite dalla coronarografia vengono registrate su supporto informatico e archiviate. La loro interpretazione viene effettuata visualmente dal Cardiologo emodinamista.\nDescrizione.\nLo scopo della coronarografia \u00e8 di mettere in evidenza la presenza di occlusioni, stenosi (restringimenti), restenosi, trombosi, aneurismi (dilatazioni) del lume delle arterie coronarie: il mezzo di contrasto iniettato fornisce un'immagine a stampo dei vasi, mentre la struttura delle pareti deve essere studiata con altre tecniche associate come l'ecografia intracoronarica (\"Intravascular ultrasound\" o IVUS).\nAlla cateterizzazione delle coronarie, se indicata, viene a volte associata l'angiografia delle camere del cuore e la misurazione delle pressioni endocavitarie: in questo modo possono ottenersi informazioni sulle dimensioni degli atri, ventricoli e grandi vasi, sulla funzione globale e segmentaria dei ventricoli, sulla presenza di malattie dei lembi valvolari (stenosi o insufficienza), sul valore delle pressioni intravascolari che non potrebbero essere misurate direttamente in maniera non invasiva.\n\u00c8 possibile anche lo studio funzionale delle placche aterosclerotiche coronariche per mezzo del calcolo della riserva di flusso frazionale (\"Fractional flow reserve\" o FFR). Il FFR confronta la pressione a valle della stenosi con quella a monte e d\u00e0 una stima quantitativa del grado di restringimento del vaso, confermando o meno il dato della visualizzazione soggettiva dell'operatore. Ci\u00f2 ha permesso di limitare le procedure di trattamento delle stenosi solo ai casi in cui sono emodinamicamente significative.\nLa coronarografia \u00e8 quindi una metodica invasiva (se pur minimamente), con impiego di mezzo di contrasto iodato e esposizione ai raggi X. L'uso principale \u00e8 la diagnostica e il trattamento diretto dell'aterosclerosi delle arterie del cuore.\nStoria.\nLa tecnica angiografica fu sviluppata inizialmente dal medico portoghese Egas Moniz all'Universit\u00e0 di Lisbona per visualizzare la circolazione del cervello per mezzo dei raggi X e con l'aiuto di mezzo di contrasto introdotto con un catetere (angiografia cerebrale).\nLa cateterizzazione del cuore fu eseguita per la prima volta dal medico tedesco Werner Forssmann, che inser\u00ec un tubicino di plastica per urologia nella propria vena del braccio e lo guid\u00f2 verso le cavit\u00e0 destre del cuore: per conservare una prova della sua sfida pionieristica, realizz\u00f2 un'immagine radiografica e la pubblic\u00f2 il 5 novembre 1929 col titolo \"\u00dcber die Sondierung des rechten Herzens\" (Sul cateterismo del ventricolo destro).\nNei primi anni '40, Andr\u00e8 Cournand, in collaborazione con Dickinson Richards, esegu\u00ec delle misurazioni pi\u00f9 sistematiche dell'emodinamica del cuore. Per la loro realizzazione del cateterismo cardiaco e per gli studi emodinamici, Cournand, Forssmann e Richards condivisero il Premio Nobel per la medicina e la fisiologia nel 1956.\nNel 1953 il radiologo Sven Ivar Seldinger scopr\u00ec una tecnica semplice e sicura per introdurre un catetere in un vaso in modo cosiddetto \"percutaneo\", cio\u00e8 senza incisione chirurgica della cute, ma solo con la puntura diretta del vaso attraverso la cute.\nNel 1960 F. Mason Sones, un cardiologo pediatra alla Cleveland Clinic, accidentalmente iniett\u00f2 il mezzo di contrasto radiologico in un'arteria coronarica anzich\u00e9 nel ventricolo sinistro. Sebbene il paziente, un ventisettenne affetto da malattia reumatica, ebbe un arresto cardiaco reversibile, Sones e colleghi svilupparono ulteriormente la procedura. A loro \u00e8 stata accreditata la scoperta della coronarografia. Nel 1966 Sones pubblic\u00f2 una serie di 1000 pazienti studiati con la coronarografia. Mason svilupp\u00f2 anche le tecniche radioscopiche per registrare la procedura, le tecniche di amplificazione ottica dell'immagine e la chimica dei mezzi di contrasto intravascolari.\nFin dagli inizi degli anni '70, in seguito al lavoro pionieristico del 1964 di Charles Dotter e di Melvin P. Judkins e soprattutto per merito di Andreas Roland Gr\u00fcntzig nel 1977, il cateterismo delle arterie coronarie \u00e8 stato esteso anche all'uso terapeutico, oltre che diagnostico: il trattamento fisico con angioplastica con palloncino dell'angina pectoris (meno invasivo di quello cardiochirurgico), il trattamento dell'infarto cardiaco in fase acuta prima del completamento del danno del miocardio, la ricerca per la migliore comprensione della malattia delle arterie coronariche e dell'aterosclerosi.\nIl primo stent coronario fu impiantato dal cardiologo francese Jacques Puel a Toulouse, in Francia, il 28 marzo 1986. Nel suo report lo indicava col nome di \"endo-proth\u00e8ses coronariennes auto-expansives\".\nModalit\u00e0 di esecuzione della coronarografia.\nTecnica di Seldinger.\nLa coronarografia si svolge in un ambiente apposito, denominato \"laboratorio di emodinamica\", in condizioni di sterilit\u00e0. Questo laboratorio \u00e8 caratterizzato dalla presenza, al suo interno, di una strumentazione radiologica dedicata allo studio del cuore in movimento (studio \"dinamico\" del cuore) e di tutte le attrezzature necessarie ad affrontare le eventuali complicanze che possono insorgere durante la procedura. \nL'esame, eseguito in anestesia locale, non comporta dolore e si svolge grazie all'introduzione di un catetere attraverso un accesso creato o a livello inguinale nell'arteria femorale o a livello del braccio nell'arteria radiale. Dopo un breve viaggio il catetere verr\u00e0 posizionato in prossimit\u00e0 della valvola aortica dove hanno sede le due arterie coronarie principali: l'arteria coronaria sinistra e quella di destra.\nSuccessivamente, attraverso apposite punte, verr\u00e0 introdotto all'interno delle coronarie un liquido radio-opaco (mezzo di contrasto) in modo da poterle visualizzare su uno schermo attraverso una radiografia dinamica. Nel momento di iniezione del mezzo di contrasto, il paziente pu\u00f2 avvertire un senso di calore, che non ha alcun significato avverso e che di solito cessa dopo pochi secondi. La durata dell'esame \u00e8 di circa 30 minuti, e al termine viene applicata sulla sede di inserzione del catetere una \"medicazione compressiva\" che serve ad evitare la formazione di un ematoma e che deve essere mantenuta in sede per circa 24 ore, per permettere la perfetta chiusura del punto di inserzione del catetere.\nIl cardiologo emodinamista potr\u00e0 vedere in diretta lo stato dell'albero coronarico, valutandone l'eventuale compromissione dovuta a stenosi o a occlusioni e decidendo in quel momento la terapia pi\u00f9 adatta. Durante l'esame \u00e8 anche possibile valutare la presenza di disfunzioni valvolari e di alterazioni della contrattilit\u00e0 del ventricolo sinistro.\nAttivit\u00e0 interventistica.\nSe si rileva una stenosi meritevole di intervento, l'\u00e9quipe emodinamica opera sul vaso malato una angioplastica seguita solitamente dall'impianto di uno stent (protesi metallica preposta a mantenere la perviet\u00e0 del vaso).\nProcedura pre-operatoria.\nOltre a scopi curativi la coronarografia \u00e8 anche utilizzata come procedura pre-operatoria per definire il grado di malattia coronarica e quindi per preparare in anticipo l'intervento di by-pass.\nComplicanze.\nCome tutti i cateterismi cardiaci e vascolari (cio\u00e8 come tutte le metodiche che prevedono l'inserimento di sonde all'interno dei vasi e del cuore), la coronarografia non \u00e8 priva di rischi. In teoria le sonde possono apportare lesioni alle strutture attraversate, con conseguenti perforazioni, emorragie, trombosi o embolie. Nel caso specifico inoltre, poich\u00e9 sono incannulate le arterie coronariche, si possono favorire fenomeni occlusivi coronarici con conseguenti ischemie. In pratica, tuttavia, queste complicanze si verificano rarissimamente e ormai la metodica viene eseguita di routine: come in qualsiasi procedura interventistica \u00e8 prevista la firma di un documento di consenso.\nLa complicanza pi\u00f9 comune \u00e8 la comparsa di un ematoma nella sede di puntura, di solito in regione inguinale con l'accesso femorale o radiale se l'accesso fosse dal braccio: in genere \u00e8 privo di problematiche severe e si riassorbe nel giro di pochi giorni. \nIl liquido di contrasto, che viene naturalmente eliminato dai reni, pu\u00f2 avere potenziali effetti tossici sul tessuto dell'organo emuntore, specie con l'avanzare dell'et\u00e0 del paziente. Per rimuovere tale problema si inizia un'idratazione parenterale prima dell'esame e la si prosegue nelle due-tre ore successive, accelerando cos\u00ec l'eliminazione del contrasto, e controllando la funzionalit\u00e0 renale.\nTecniche alternative.\nLa TAC coronarica \u00e8 una tecnica meno invasiva della coronarografia, poich\u00e9 evita l'inserimento di cateteri endocavitari, ma espone il paziente ugualmente alla somministrazione di mezzo di contrasto radiologico e alla esposizione ad una dose non trascurabile di raggi X. Essa permette la visualizzazione delle arterie epicardiche e la ricostruzione tridimensionale dell'albero arterioso coronarico, la stima della quantit\u00e0 di calcio coronarico, la valutazione delle dimensioni e funzione del ventricolo sinistro. La tecnica ha la notevole limitazione di essere solo diagnostica, perch\u00e9 l'operatore non pu\u00f2 eseguire nessun trattamento, come l'angioplastica e l'inserimento di stent."}
{"id": "1991042", "revid": "1776051", "url": "https://it.wikipedia.org/wiki?curid=1991042", "title": "Sigebaldo Caballazio", "text": "Da certa biografia \u00e8 indicato come Sigebaldo Cavallazzi.\nBiografia.\nSigebaldo Caballazio nacque a Novara dalla medesima famiglia che dar\u00e0 alla sede episcopale novarese un altro vescovo, Englesio.\nDivenuto canonico della cattedrale di Novara nel 1238, divenne dal 1243 prevosto in una chiesa del Parmense.\nCanonico della cattedrale di Padova, venne nominato vescovo di Novara il 28 luglio 1249, radunando gi\u00e0 dal 7 settembre 1257 un sinodo in cui pubblic\u00f2 alcuni decreti di riforma sulla diocesi novarese.\nMor\u00ec a Novara nel 1269."}
{"id": "1991045", "revid": "3115", "url": "https://it.wikipedia.org/wiki?curid=1991045", "title": "Maria di Baden", "text": "Famiglia d'origine.\nLa Principessa Maria nacque il 20 novembre 1834, a Karlsruhe come Maria Amalia, Principessa e Margravia di Baden. Era la terza figlia femmina e settima dei figli di Leopoldo I, Granduca di Baden e della Principessa Sofia di Svezia.\nIl padre di Maria, il Granduca Leopoldo, discendeva da un ramo morganatico della famiglia di Baden (sua madre era Luisa Carolina di Hochberg, una nobildonna) e quindi non aveva diritto ad uno status principesco o ai diritti sovrani del casato di Z\u00e4hringen del Baden. Tuttavia nel 1830 egli sal\u00ec al trono del granducato di Baden dopo che la linea principale della sua famiglia si era estinta. Leopoldo fu considerato il primo sovrano tedesco che si occup\u00f2 delle riforme liberali del suo paese. Sua madre, Sofia Guglielmina di Svezia, era una figlia del re Gustavo IV Adolfo e di Federica di Baden.\nMatrimonio.\nL'11 settembre 1858 a Karlsruhe Maria spos\u00f2 Ernesto Leopoldo, IV Principe di Leiningen, il maggiore dei due figli maschi di Carlo, III Principe di Leiningen (1804 - 1856) and Countess Maria Klebelsberg (1806 - 1880).. La nonna paterna di Ernesto era Vittoria di Sassonia-Coburgo-Saalfeld, madre anche della regina Vittoria del Regno Unito. Il matrimonio univa le dinastie Baden e Leiningen.\nLei e il marito ebbero due figli:"}
{"id": "1991047", "revid": "365417", "url": "https://it.wikipedia.org/wiki?curid=1991047", "title": "BBC BASIC", "text": "Il BBC BASIC \u00e8 stato sviluppato nell'anno 1981, principalmente da Sophie Wilson, come linguaggio di programmazione per l'home computer BBC Micro prodotto dalla Acorn.\nCaratteristiche.\nIl BBC BASIC \u00e8 una versione del linguaggio di programmazione BASIC basato a sua volta sulla versione precedentemente scritta per l'Acorn Atom. Caratteristica peculiare \u00e8 l'inclusione dei comandi per la gestione dei quattro canali sonori e della grafica ad alta risoluzione. Altra particolarit\u00e0 \u00e8 poi la presenza di un assembler in linea, integrato con il linguaggio BASIC, che permette all'utente di scrivere programmi in linguaggio assembly.\nVersioni per BBC Micro.\nUn'altra versione del BBC BASIC, chiamata \"BAS128\", era fornita su nastro o su disco assieme al \"BBC Master\" ed al \"Master Compact\". Veniva caricata nella memoria principale e supportava 64 KB di spazio per i programmi. Per contro questa versione era pi\u00f9 lenta rispetto alla versione residente su ROM."}
{"id": "1991056", "revid": "125934883", "url": "https://it.wikipedia.org/wiki?curid=1991056", "title": "Scala lunga e scala corta", "text": "La scala lunga e la scala corta sono due sistemi di denominazione per numeri decimali superiori al milione.\nIn entrambe le scale il milione \u00e8 pari a 106, mentre a partire da mille milioni (\u2265 109) le scale divergono, impiegando gli stessi termini per indicare quantit\u00e0 diverse. Questi falsi amici possono essere causa di fraintendimenti.\nIl primo uso registrato delle locuzioni \u00abscala lunga\u00bb e \u00abscala corta\u00bb fu della matematica francese Genevi\u00e8ve Guitel nel 1975.\nUtilizzo.\nLa scala corta \u00e8 usata nei Paesi anglofoni e di lingua araba, mentre la scala lunga \u00e8 impiegata nei Paesi dell'Europa continentale, fra cui l'Italia, e nella maggior parte dei Paesi la cui lingua \u00e8 originaria dell'Europa continentale (eccetto il Brasile). In Asia orientale e meridionale vigono altri sistemi di denominazione.\nL'Italia, assieme alla Francia, fu uno dei Paesi europei che si convert\u00ec dalla scala lunga a quella corta durante il XIX secolo, ma torn\u00f2 alla scala lunga nel XX secolo. Nel 1994 il Governo italiano conferm\u00f2 l'adozione della scala lunga.\nAl contrario il Regno Unito, che ha adottato la scala lunga per gran parte del XIX e XX secolo, si convert\u00ec ufficialmente all'uso della scala corta nel 1974, allineandosi cos\u00ec agli Stati Uniti. Anche le Nazioni Unite adottano la scala corta per i propri documenti ufficiali in ragione dell'influenza degli Stati Uniti sulla comunit\u00e0 internazionale e della predominanza del Dollaro statunitense sul mercato finanziario globale.\nComparazione.\nLa scala lunga si basa sulle potenze di un milione, mentre la scala corta si basa sulle potenze di mille. In entrambi i casi, il prefisso bi- si riferisce all'esponente 2, tri- all'esponente 3, ecc. Tuttavia, solo nella scala lunga i prefissi indicano l'effettivo esponente di ; ad esempio: bilione=2, trilione=3, etc. \nNella scala corta, invece, i prefissi indicano l'esponente di meno uno, ovvero per ottenere l'esponente a partire dal prefisso si deve calcolare prefisso pi\u00f9 uno; ad esempio: billion\" = (2+1) = \u00d7 2, trillion\" = (3+1) = \u00d7 3, etc. \nRelazione tra i valori numerici e la rispettiva denominazione:\nIl termine miliardo o la sua traduzione si pu\u00f2 trovare in altre lingue europee e indica il valore 109. Esso \u00e8 sconosciuto nell'inglese americano che usa \"billion\". Il termine \"yard\", derivante da \"milliard\", \u00e8 usato in ambiente finanziario anglofono data la sua univocit\u00e0 fonetica (diversamente da \"billion\", che pu\u00f2 essere pi\u00f9 facilmente confuso con \"million\").\nMolti Paesi che adottano la scala lunga, fra cui l'Italia, usano i termini con suffisso \"ardo\" per indicare mille volte il corrispondente termine con suffisso \"one\": \"miliardo\" per indicare mille milioni (cio\u00e8 \u00d7 106 = 109), \"biliardo\" per indicare mille bilioni (della scala lunga, cio\u00e8 \u00d7 1012 = 1015), \"triliardo\" per indicare mille trilioni (della scala lunga, cio\u00e8 \u00d7 1018 = 1021), etc.\nDefinizioni obsolete.\nAlcuni prestigiosi dizionari e vocabolari italiani riportano, per i termini che indicano numeri grandi (bilione, trilione, quadrilione, etc.), definizioni obsolete per quanto riguarda l'uso nei diversi paesi. Probabilmente tali definizioni risalgono alla prima met\u00e0 del XX secolo, quando l'Italia e la Francia adottavano la scala corta e il Regno Unito adottava la scala lunga. Ad esempio:\nAltri dizionari riportano invece definizioni corrette, ad esempio:\nTraduzioni.\nL'uso di termini assonanti per indicare grandezze (molto) diverse a seconda dell'uso prevalente della scala lunga o corta nelle diverse lingue crea frequenti problemi di traduzione (falsi amici). Ad esempio, traducendo pedissequamente dall'inglese \"billion\" all'italiano \"bilione\" (senza specificare l'uso della scala corta) si commette un errore per eccesso di 3 ordini di grandezza (103), da \"trillion\" a \"trilione\" l'errore sale a 6 ordini di grandezza (106), da \"quadrillion\" a \"quadrilione\" l'errore \u00e8 di 9 ordini di grandezza (109) e cos\u00ec via. \nNella letteratura scientifica il problema viene aggirato utilizzando prevalentemente la notazione scientifica (potenze di dieci) o i prefissi del Sistema Internazionale, mentre nei testi finanziari prevalgono le traduzioni (corrette) \"billion\"\u2194\"miliardo\" e \"trillion\"\u2194\"mille miliardi\". Tuttavia, la prassi di applicare la conversione di scala traducendo tra lingue che adottano scale diverse (oppure di specificare esplicitamente quale scala viene usata nel testo tradotto) non \u00e8 ancora sistematica. Alcuni esempi da fonti ufficiali: \nAnche nel giornalismo gli articoli in italiano basati su lanci di agenzia (o traduzioni di articoli) in inglese presentano spesso gli stessi problemi. Alcuni esempi riferiti al superamento dei mille miliardi di dollari di capitalizzazione da parte dei titoli azionari di Apple e Microsoft:\nPeraltro anche il servizio Google Translate cade nella trappola dei falsi amici. Ad esempio:"}
{"id": "1991057", "revid": "1776051", "url": "https://it.wikipedia.org/wiki?curid=1991057", "title": "Odemaro Buzio", "text": "Da certa biografia \u00e8 indicato come Odemario Buzio.\nBiografia.\nOdemaro Buzio nacque a Novara, dove inizi\u00f2 la propria carriera ecclesiastica. Qui infatti divenne, a partire dal 10 settembre 1195, canonico della chiesa di Santa Maria e successivamente divenne prevosto e arcidiacono della Cattedrale di San Gaudenzio di Novara.\nEletto vescovo di Novara il 1\u00ba ottobre 1235, mor\u00ec in citt\u00e0 il 10 aprile 1249 e venne sepolto nella Basilica dell'Isola di San Giulio."}
{"id": "1991064", "revid": "76963", "url": "https://it.wikipedia.org/wiki?curid=1991064", "title": "Mark Patton", "text": "Biografia.\nNato e cresciuto a Riverside, Missouri, una periferia di Kansas City, Patton incominci\u00f2 a studiare nel dipartimento di arte drammatica del liceo e presto interpret\u00f2 \"Night Must Fall\" e \"House of Blue Leaves\" di John Guare. \nAll'et\u00e0 di 17 anni si trasfer\u00ec a New York dove inizi\u00f2 a lavorare nella pubblicit\u00e0. Dopo alcuni mesi ottenne un ruolo in \"Jimmy Dean, Jimmy Dean\". Dopo aver terminato le riprese di \"Nightmare 2 - La rivincita\", Mark inizi\u00f2 a lavorare ad una sceneggiatura incentrata sulla musica country con Michael S. Murphey, produttore di quel film. Ha recitato anche nel film \"Anna to the Infinite Power\" e nel pilot televisivo \"Kelsey's Son\", al fianco di Chuck Connors.\nDurante l'adolescenza Mark inizi\u00f2 a lavorare presso il teatro locale di Kansas City. Pi\u00f9 tardi, a 17 anni, con solo 132 dollari in tasca, si trasfer\u00ec a New York per intraprendere la carriera di attore. Dopo un breve soggiorno nel Woodward Hotel vicino a Times Square, che gli avrebbe fatto trovare alcuni amici e ottenere un lavoro di pulizia nelle case, inizi\u00f2 il suo viaggio verso il palco. Recit\u00f2 in decine di spot pubblicitari, arrivando a diventare persino il portavoce di Nestl\u00e9 in Giappone. Nel 1982, all'et\u00e0 di 18 anni, Mark fece il suo debutto a Broadway, essendo stato scelto dal celebre regista Robert Altman nello spettacolo \"Come Back to the Five and Dime in Jimmy Dean\", cui segu\u00ec l'omonima versione cinematografica. Il cast includeva anche Sandy Dennis, Karen Black, Kathy Bates e Cher.\nNel 1985 Mark interpret\u00f2 Jesse Walsh in \"Nightmare 2 - La rivincita\". Il film fu un successo ed incass\u00f2 pi\u00f9 di trenta milioni di dollari. Mark lasci\u00f2 show business nel 1986, dopo aver recitato con George Clooney in un episodio della serie televisiva \"Hotel\".\nDichiaratamente gay, Patton lasci\u00f2 la recitazione anche per via della soffocante omofobia dell'industria cinematografica hollywoodiana. Nel 2004 a Patton viene diagnosticato l'HIV, dopo essere stato colpito da una forte polmonite che lo costrinse al ricovero ospedaliero.\nDopo essersi ristabilito, si trasfer\u00ec a Puerto Vallarta, in Messico, dove inizi\u00f2 a lavorare come decoratore di interni e gestendo un negozio di oggetti d'arte assieme al compagno Hector Morales Mondragon, che poi divenne suo marito.\nPer anni si persero le sue tracce e dopo varie ricerche, nel 2007, venne rintracciato dagli autori del documentario \"\", dedicato alla saga di Freddy Krueger. Dopo le riprese del documentario, Patton venne convinto anche a fare due anni di apparizioni a delle convention sui film horror negli Stati Uniti e in Europa.\nNel 2013 racconta la sua storia sul supplemento dedicato alle persone sieropositive della rivista \"The Advocate\", parlando della sua sieropositivit\u00e0 e delle difficolt\u00e0 per un attore gay nel farsi strada a Hollywood."}
{"id": "1991068", "revid": "251304", "url": "https://it.wikipedia.org/wiki?curid=1991068", "title": "Gran Premio di Gran Bretagna 1997", "text": "Il Gran Premio di Gran Bretagna 1997 fu il nono appuntamento della stagione di Formula 1 1997.\nDisputatosi il 13 luglio sul circuito di Silverstone, ha visto la vittoria di Jacques Villeneuve su Williams, seguito da Jean Alesi e da Alexander Wurz.\nQualifiche.\nResoconto.\nAlla vigilia del Gran Premio di Inghilterra Eddie Jordan annuncia che dal prossimo anno le sue vetture monteranno motori Mugen-Honda. I V10 giapponesi saranno in esclusiva per due anni e abbandoneranno la Prost.\nNelle prove tornano a dominare le Williams: Villeneuve \u00e8 il pi\u00f9 veloce davanti al compagno di squadra Frentzen, H\u00e4kkinen, Michael Schumacher, Ralf Schumacher e Coulthard.\nLa mattina nel Warm-Up piove e il pilota di casa Damon Hill \u00e8 il pi\u00f9 veloce.\nGara.\nResoconto.\nQuando le ventidue vetture si schierano brilla il sole e ci sono 24 gradi. Alla fine del giro di formazione, sulla vettura di Frentzen si spegne il motore: la procedura di partenza deve essere ripetuta e il pilota tedesco deve schierarsi in fondo al gruppo. Alla seconda partenza Villeneuve \u00e8 il pi\u00f9 veloce davanti a Michael Schumacher, Coulthard e H\u00e4kkinen. Pi\u00f9 indietro, Katayama perde il controllo della sua Minardi e va a sbattere contro le barriere; al primo giro si ritira anche Frentzen, dopo un contatto con Verstappen. Al termine del primo passaggio Villeneuve transita sul traguardo davanti a Michael Schumacher, Coulthard, H\u00e4kkinen, Herbert (autore di un ottimo scatto al via), Ralf Schumacher e Irvine. I commissari non riescono a spostare la monoposto incidentata di Katayama ed entra in pista la Safety Car.\nLa corsa riparte al 5\u00ba giro; subito Fisichella sopravanza Wurz, portandosi alle spalle dell'altra Benetton di Alesi, che il pilota romano supera nel corso dell'undicesima tornata. La situazione nelle prime posizioni \u00e8 stabile, con Villeneuve e Schumacher che prendono il largo, mentre Coulthard fa da tappo sul resto del gruppo. Al 20\u00ba passaggio Magnussen \u00e8 il primo a fermarsi per il rifornimento; il pilota danese \u00e8 imitato un giro pi\u00f9 tardi da Villeneuve, la cui sosta \u00e8 per\u00f2 rallentata da un problema nel fissaggio di una ruota anteriore della sua Williams: a causa di questo inconveniente il pilota canadese rimane fermo per 33\"6. Michael Schumacher passa cos\u00ec al comando della gara; alle sue spalle, Coulthard fatica parecchio a tenere dietro il compagno di squadra H\u00e4kkinen, che nel corso del 28\u00ba giro lo sorpassa, portandosi in seconda posizione. Villeneuve comincia la sua rimonta, ma si blocca dietro ai due piloti della Benetton, partiti per effettuare un solo pit stop; per sorpassarli, dovr\u00e0 aspettare il loro rifornimento.\nMentre Coulthard si ferma ai box per l'unica sosta prevista, Michael Schumacher conduce davanti a H\u00e4kkinen, Alesi, Wurz e Villeneuve; al 36\u00ba passaggio, il pilota della Ferrari effettua la sua seconda sosta ai box, ma appena ripartito \u00e8 costretto al ritiro a causa del grippaggio di un cuscinetto di una ruota posteriore. Al 43\u00ba giro si ritira anche Herbert per noie elettriche, contemporaneamente Fisichella esce di pista, riuscendo per\u00f2 a riprendere la corsa. Una tornata pi\u00f9 tardi, anche Irvine deve ritirarsi a causa della rottura del semiasse, avvenuta mentre occupava la seconda posizione. Grazie all'abbandono di Schumacher, H\u00e4kkinen si porta al comando della gara, davanti a Villeneuve, Alesi, Wurz, Coulthard e Ralf Schumacher; tuttavia, il motore Mercedes tradisce il finlandese, costringendolo al ritiro nel corso del 53\u00ba passaggio. Al penultimo giro si rompe anche il Mugen di Nakano, che lascia cos\u00ec un insperato sesto posto a Damon Hill, al primo punto con la Arrows. Non ci sono altri avvenimenti degni di nota e Villeneuve vince davanti ad Alesi, Wurz, Coulthard, Ralf Schumacher e Hill. Il canadese d\u00e0 alla Williams la vittoria numero 100 nella storia del team inglese, portandosi a soli quattro punti dalla vetta della classifica guidata da Schumacher.\nNote.\n\"Salvo indicazioni diverse le classifiche sono tratte da \""}
{"id": "1991069", "revid": "23117", "url": "https://it.wikipedia.org/wiki?curid=1991069", "title": "Alvin Straight", "text": ""}
{"id": "1991070", "revid": "218520", "url": "https://it.wikipedia.org/wiki?curid=1991070", "title": "Scala corta", "text": ""}
{"id": "1991073", "revid": "124021216", "url": "https://it.wikipedia.org/wiki?curid=1991073", "title": "Gran Cammeo di Francia", "text": "Il Gran Cammeo di Francia (\"Grand Cam\u00e9e de France\") \u00e8 un cammeo lavorato a cinque strati di onice, databile al 23 d.C. circa e conservato al Cabinet des m\u00e9dailles di Parigi. Si tratta del pi\u00f9 grande cammeo antico pervenuto.\nStoria.\nIl cammeo compare nel tesoro della Sainte-Chapelle di Parigi a partire dal 1279. Su ordine di Luigi XVI venne trasferito al Cabinet des m\u00e9dailles il 1\u00ba maggio 1791, dove si trova tutt'oggi (inv. 264).\nDescrizione.\nIl fregio \u00e8 diviso in tre registri. Nel registro inferiore si trovano barbari prigionieri. In quello centrale si vedono i personaggi all'epoca viventi della dinastia giulio-claudia: Tiberio imperatore, al centro, con in mano lo scettro e il lituo, con la fianco la madre Livia e la moglie Giulia, figlia di Augusto. La composizione ricorda la Triade capitolina con Giove al centro tra Giunone e Minerva. Di fronte a lui vi \u00e8 Nerone Cesare, figlio maggiore di Germanico. Dietro vi \u00e8 Claudia Livilla, raffigurata alle spalle di Nerone. Accanto a Livilla, vestito con una uniforme militare, vi \u00e8 un giovanissimo Gaio Cesare, il futuro imperatore Caligola.\nAi piedi del trono imperiale un barbaro seduto rappresenterebbe probabilmente la Partia nemica acerrima dell'impero. Alle spalle di Tiberio e Livia troviamo Druso Cesare secondogenito di Germanico e la madre Agrippina maggiore che insieme al figlio volge lo sguardo in direzione dell'apoteosi di Germanico verso l'avo Augusto. \nNel registro superiore, riservato alle divinit\u00e0, si vedono membri scomparsi della gens Giulia, quali Augusto al centro (vestito da \"pontifex maximus\"), sorretto da una figura che dovrebbe essere Iulo, figlio di Enea e nipote di Venere che secondo la leggenda sarebbe capostipite della gens Giulia; alle sue spalle troviamo Druso minore, figlio di Tiberio, morto nel 23, di fronte a lui in groppa a Pegaso tirato da un Amorino, vi \u00e8 Germanico, figlio adottivo ed erede di Tiberio morto in Siria nel 19.\nIl senso generale della scena \u00e8 marcare la continuit\u00e0 tra Augusto e i successivi membri della dinastia giulio-claudia."}
{"id": "1991079", "revid": "254059", "url": "https://it.wikipedia.org/wiki?curid=1991079", "title": "Oldeberto Tornielli", "text": "Biografia.\nOldeberto Tornielli nacque a Novara dalla potente famiglia dei Tornielli che gi\u00e0 aveva dato alcuni valenti personaggi alla Chiesa novarese. In citt\u00e0 inizi\u00f2 anche la propria carriera ecclesiastica, divenendo ben presto canonico e poi prevosto della Cattedrale di San Gaudenzio.\nIl 21 maggio 1213 divenne vescovo di Novara, ove mor\u00ec il 15 marzo 1235; fu sepolto nella Basilica dell'Isola di San Giulio."}
{"id": "1991080", "revid": "36426", "url": "https://it.wikipedia.org/wiki?curid=1991080", "title": "Gran cammeo di Francia", "text": ""}
{"id": "1991081", "revid": "218520", "url": "https://it.wikipedia.org/wiki?curid=1991081", "title": "Coree", "text": ""}
{"id": "1991082", "revid": "36426", "url": "https://it.wikipedia.org/wiki?curid=1991082", "title": "Grande cammeo di Francia", "text": ""}
{"id": "1991093", "revid": "287204", "url": "https://it.wikipedia.org/wiki?curid=1991093", "title": "Gemma Claudia", "text": "La Gemma Claudia \u00e8 un cammeo romano a cinque strati di onice, databile al 49 circa. Appartenuto agli Asburgo, entr\u00f2 poi a far parte delle collezioni del Kunsthistorisches Museum di Vienna, dove si trova tuttora. (inv IX A 63). Misura 12 cm d'altezza ed \u00e8 inserita in una montatura d'oro. \nVi sono raffigurate due cornucopie che inquadrano un'aquila (in basso), mentre nella parte superiore sono raffigurate due coppie di ritratti, una per lato, poste simmetricamente l'una di fronte all'altra. A sinistra sono presenti l'imperatore Claudio e sua moglie Agrippina minore (effigiata come Cibele, dea della fertilit\u00e0), a destra si trovano i genitori di Agrippina Germanico (fratello di Claudio stesso) e Agrippina maggiore. Pu\u00f2 darsi che l'opera sia stata realizzata in occasione del matrimonio della coppia imperiale (49) come dono ufficiale. "}
{"id": "1991094", "revid": "767487", "url": "https://it.wikipedia.org/wiki?curid=1991094", "title": "Legge criminale", "text": "Legge criminale (\"Criminal Law\") \u00e8 un film del 1988 diretto da Martin Campbell.\nTrama.\nBen Chase \u00e8 un giovane e brillante avvocato che fa assolvere Martin Thiel, un ricco adolescente, dall'accusa di aver stuprato e ucciso una ragazza. La difesa riesce a confutare la testimone oculare e a convincere la giuria a prosciogliere l'imputato. Tuttavia alcuni giorni dopo avviene un delitto molto simile e l'avvocato teme di aver fatto liberare un pericoloso maniaco, visto che le sue ipotesi sono confermate dalle stesse ammissioni del suo assistito. Il professionista riesce a farsi affidare nuovamente la difesa, dato che il suo cliente \u00e8 nuovamente sospettato degli omicidi, e in questo modo spera di poterlo incastrare e consegnarlo alla polizia dopo aver raccolto prove schiaccianti.\nProduzione.\nIl film \u00e8 stato prodotto dalla Hemdale e dalla Northwood Productions. I costumi sono della Ya Ya's Ltd., il catering \u00e8 stato fornito dalla Marni &amp; Rob, la David Novek &amp; Associates si \u00e8 occupata della pubblicit\u00e0, e la Damson Studios ha ideato il titolo per la pellicola. Le scene sono state girate dal 10 agosto al 9 ottobre 1987 completamente in Canada, pi\u00f9 precisamente a Montr\u00e9al, Westmount, e Qu\u00e9bec City, luoghi tutti situati nella provincia di Qu\u00e9bec.\nTagline.\nLa tagline per il film \u00e8 la seguente:\nDistribuzione.\nIl film \u00e8 stato presentato in Canada il 15 settembre 1988 al Toronto International Film Festival e distribuito nei cinema del paese il 28 aprile 1989 dalla Cineplex Odeon Films ; negli Stati Uniti l'11 novembre 1988 in maniera limitata e il 28 aprile dell'anno successivo in versione estesa dalla Hemdale; in Danimarca il 30 giugno 1989 con il nome \"Mord i regnen\"; in Svezia il 28 luglio dalla Tower Vision Film come \"Criminal Law\"; in Italia il 24 agosto; in Portogallo il 15 settembre come \"Assassinato \u00e0 Chuva\"; in Corea del Sud il 18 ottobre; in Germania Ovest il 30 novembre come \"Der Frauenm\u00f6rder\"; in Francia l'8 dicembre dalla 20th Century Fox come \"La loi criminelle \"; nel Regno Unito il 16 novembre 1990, e nei Paesi Bassi il 21 dicembre.\nDivieto.\nLa pellicola \u00e8 stata vietata ai minori di 12 anni in Francia; minori di 13 nel Qu\u00e9bec; 15 in Corea del Sud e Svezia; 16 in Islanda, Paesi Bassi, Portogallo, e Germania Ovest. Censura pi\u00f9 severa ad Ontario e negli Stati Uniti, dove fu valutato dalla Motion Picture Association of America (MPAA) \"R\" (restricted), ovvero vietato ai minori di 17 anni non accompagnati dai genitori, ma soprattutto in Regno Unito, dove fu vietato ai minori di anni 18.\nAccoglienza.\nIl film nel primo week-end di apertura in patria incassa $ 2.636.091, mentre il guadagno totale ammonta a circa $ 9.974.446. Su IMDb riceve un punteggio di 5.9/10, su MYmovies 2.50/5., mentre su Filmtv 7.1/10."}
{"id": "1991097", "revid": "1776051", "url": "https://it.wikipedia.org/wiki?curid=1991097", "title": "Pietro IV (vescovo di Novara)", "text": "Biografia.\nPietro IV da Novara nacque a Novara e viene ricordato gi\u00e0 prima della propria elezione come canonico della cattedrale cittadina.\nEletto vescovo di Novara nel 1196.\nNel 1209 fu esiliato dalla citt\u00e0, in quanto aveva osato ostentare le pretese della Chiesa sul dominio episcopale contro il parere del comune civile.\nMor\u00ec in esilio probabilmente poco dopo il 1209."}
{"id": "1991099", "revid": "103098073", "url": "https://it.wikipedia.org/wiki?curid=1991099", "title": "Filippo d'Assia-Butzbach", "text": ""}
{"id": "1991105", "revid": "74801", "url": "https://it.wikipedia.org/wiki?curid=1991105", "title": "Ottone da Novara", "text": "Biografia.\nOttone nacque a Novara nella seconda met\u00e0 dell'XII secolo.\nEletto vescovo di Novara nel 1192, di lui si sa che fu presente il 3 giugno 1194 alla cerimonia di concessione di un diploma da parte dell'imperatore Enrico VI di Svevia al Monastero di Leno; egli stesso, il 9 giugno 1196, a Milano, dal medesimo Imperatore, ricevette un diploma di conferma di possesso dei propri beni nella Chiesa novarese.\nMor\u00ec a Novara in quello stesso 1196."}
{"id": "1991107", "revid": "2067110", "url": "https://it.wikipedia.org/wiki?curid=1991107", "title": "Herman Boerhaave", "text": "Viene considerato il fondatore dell'insegnamento clinico e del moderno ospedale. Il suo principale risultato fu la dimostrazione della relazione tra sintomi e lesioni.\nBiografia.\nNacque a Voorhout vicino a Leida. Entrato nell'Universit\u00e0 di Leida si laure\u00f2 in filosofia nel 1689, con la dissertazione: \"De distinctione mentis a corpore\" (sulla distinzione tra mente e corpo, nella quale attacc\u00f2 le dottrine di Epicuro, Thomas Hobbes e Spinoza. Si orient\u00f2 quindi sugli studi in medicina, nei quali si laure\u00f2 nel 1693 presso Harderwijk, attualmente Gheldria.\nNel 1701 fu nominato lettore nell'istituto di medicina a Leida; nel suo discorso inaugurale, \"De commendando Hippocratis studio\" indic\u00f2 ai suoi studenti il grande medico greco come modello.\nNel 1709, divenne professore di botanica e medicina, ed in quella qualifica diede buon servizio, non solo per la propria universit\u00e0, ma anche alle scienze botaniche, attraverso le migliorie e le aggiunte all'orto botanico di Leida, e attraverso la pubblicazione di numerosi lavori, fra cui l\"'Index plantarum\", che descrivevano nuove specie di piante. La sua carriera di docente fu costellata da molti allievi, tra cui William Brownrigg, noto medico e scienziato inglese.\nNel 1714, mentre ricopriva la carica di rettore dell'universit\u00e0, succedette a Govert Bidloo nella cattedra di medicina pratica, e in questa veste introdusse il moderno sistema di istruzione clinica. Quattro anni dopo venne nominato per ricoprire anche la cattedra di chimica. Nel 1728 venne eletto all'Accademia di Francia e due anni pi\u00f9 tardi alla Royal Society di Londra. Nel 1729 a causa dei suoi problemi di salute fu costretto a rassegnare le dimissioni dalla cattedra di chimica e di botanica; e mor\u00ec, dopo un lungo periodo di malattia, a Leida.\nLa sua fama fece guadagnare enorme prestigio all'Universit\u00e0 di Leida, soprattutto in qualit\u00e0 di scuola di medicina, ricevendo visitatori da ogni parte d'Europa. Tutti i principi europei inviarono a Leida i loro pupilli, per diventare allievi di questo famoso scienziato, che si rivel\u00f2 anche un instancabile insegnante. Quando Pietro il grande fece visita in Olanda nel 1715, per apprendere le arti marinare, prese anch'egli lezioni da Boerhaave. Carlo Linneo giunse a Leida appositamente per fargli visita, cos\u00ec come fece Voltaire. La sua reputazione non si limit\u00f2 al solo continente europeo, un mandarino cinese gli invi\u00f2 infatti una lettera indirizzata semplicemente \"illustre Boerhaave, medico d'Europa\", che gli fu regolarmente recapitata. Gli ambienti di lavoro di questo scienziato, soprattutto quelli nei quali oper\u00f2 in qualit\u00e0 di anatomista sono attualmente occupati da un museo a lui dedicato, il Museum Boerhaave.\nBoerhaave fu il primo a descrivere la sindrome che porta il suo nome, che comporta la rottura spontanea dell'esofago, normalmente in conseguenza di eccessive crisi di vomito. Nel descrivere questa patologia nel 1724 studi\u00f2 il caso del Barone Jan von Wassenaer, un ammiraglio olandese morto proprio in conseguenza degli eccessi di un festino. Questa patologia portava normalmente alla morte, prima dei ritrovati moderni per riparare chirurgicamente l'esofago. I suoi \"Elementa chemiae\" (1724) hanno lungamente costituito la guida per lo studio della chimica.\nEbbe Johann Christoph Bohl come suo allievo.\nNella letteratura.\nCarlo Goldoni si ispir\u00f2 a Boerhaave per il personaggio del dottor Bainer della commedia \"Il medico olandese\" del 1756."}
{"id": "1991110", "revid": "767487", "url": "https://it.wikipedia.org/wiki?curid=1991110", "title": "La pi\u00f9 bella coppia del mondo", "text": "La pi\u00f9 bella coppia del mondo \u00e8 un film musicarello del 1967 diretto da Camillo Mastrocinque.\nTrama.\nWalter e Paola, presentatore e madrina del VI Cantagiro, sono coinvolti in un equivoco. Per allontanare una corteggiatrice il presentatore inventa di essere sposato con la Quattrini, ma la notizia viene sentita per caso da una giornalista e diventa di dominio pubblico.\nIn un primo momento i due attori vorrebbero smentire la notizia, ma poi vengono convinti a tacere, e Paola se ne serve per allontanare un fastidioso corteggiatore siciliano, Turiddu Lo Cascio.\nUn facoltoso industriale alimentare li contatta e propone loro alcuni caroselli per lanciare la sua pastasciutta.\nSullo sfondo della vicenda, le varie tappe del Cantagiro 1967.\nIl film vede la partecipazione dei gruppi musicali The Motowns, I Camaleonti, Dik Dik e dei cantanti Massimo Ranieri, Dino.\nCompare anche il patron del Festivalbar, Vittorio Salvetti."}
{"id": "1991113", "revid": "304077", "url": "https://it.wikipedia.org/wiki?curid=1991113", "title": "BitTorrent tracker", "text": "Un tracker di BitTorrent \u00e8 un server a cui ogni client della rete deve connettersi. Anche detto server traccia funziona come un elenco telefonico: sia i client che condividono file, sia quelli che li scaricano contattano il tracker a intervalli regolari (non troppo spesso altrimenti il tracker potrebbe bannarli, cio\u00e8 non concedergli l'accesso) che provvede a fornire a ognuno di loro la lista degli altri client connessi che possiedono lo stesso file, permettendo cos\u00ec di connettersi reciprocamente.\nTracker e indici.\nI tracker a cui il client si connetter\u00e0 sono specificati nel file \".torrent\" che contiene le informazioni necessarie alla condivisione (come l'hash del file).\nIl tracker monitora i client che possiedono lo stesso file \".torrent\" per poterli mettere in comunicazione e gestire le risorse (ad esempio un tracker pu\u00f2 limitare il download a chi non compie sufficiente upload).\nTracker pubblici.\nI tracker pubblici possono essere usati da chiunque aggiungendo l'indirizzo del tracker a un torrent esistente o inserendolo in un nuovo torrent.\nTracker privati.\nPer usare i tracker privati \u00e8 necessario registrarsi al loro sito. Il metodo per controllare le registrazioni \u00e8 quello degli \"inviti\", cio\u00e8 un utente attivo pu\u00f2 concedere un'autorizzazione a iscriversi al sito. Gli inviti, tipicamente mandati per email o tramite un codice, sono di norma concessi ad utenti che soddisfano determinati requisiti (es. un certo quantitativo di file condivisi o un determinato rapporto tra scaricamenti e caricamenti)."}
{"id": "1991116", "revid": "2096950", "url": "https://it.wikipedia.org/wiki?curid=1991116", "title": "Gabriela Grechi", "text": "Biografia.\nEsord\u00ec in televisione nel 1999 su Telelombardia, nel programma quotidiano di approfondimento \"Orario Continuato\" e venne poi scritturata da Mediaset per affiancare Valerio Staffelli in \"Vipere\" su Italia1 e, brevemente, per il ruolo di valletta nel programma OK il prezzo \u00e8 giusto su Rete4. Nella stessa rete nel 2005 partecip\u00f2 come inviata alla trasmissione \"Melaverde\" e come annunciatrice meteo al Tg4.\nDiversi gli interventi in programmi su reti locali e nazionali di argomento sportivo o di variet\u00e0 e saltuarie interpretazioni di ruoli minori in alcune \"fiction\" televisive, tra le quali \"Casa Vianello\", oltre alla partecipazione a vari \"spot\" pubblicitari. \u00c8 stata anche special model nel contesto della \"blu age\", corrente artistica promossa da Norman Zoia e presentatrice dell'edizione 2006 de \"L'Angelo dell'anno\" al Teatro Smeraldo di Milano.\nDa alcuni anni, gestisce un canale YouTube in cui si occupa di bellezza e makeup."}
{"id": "1991120", "revid": "1728", "url": "https://it.wikipedia.org/wiki?curid=1991120", "title": "Terme di Agrippa", "text": "Le Terme di Agrippa erano un complesso termale di Roma antica, inaugurate nel Campo Marzio nel 12 a.C. ad opera di Marco Vipsanio Agrippa e alimentate dall'Acqua Vergine. Si trattava del primo edificio termale pubblico della citt\u00e0, ed era situato subito a nord dell'attuale Largo di Torre Argentina, tra Corso Vittorio Emanuele, via di Santa Chiara e via dei Cestari.\nStoria.\nFurono costruite a partire dal 25 a.C. e nel 19 a.C. entr\u00f2 in funzione l'acquedotto che le alimentava. Restaurate dopo l'incendio dell'80, che le danneggi\u00f2 gravemente, vennero ancora ristrutturate da Tito, da Domiziano e da Adriano, quando mise mano anche al vicino Pantheon, opera sempre di Agrippa. Altri restauri si ebbero in et\u00e0 severiana, sotto Massenzio e nel 344-345, da parte di Costante I e Costanzo II.\nSidonio Apollinare le descrive come ancora funzionanti nel V secolo, ma cadute in abbandono probabilmente gi\u00e0 nel VII secolo cominciarono ad essere smantellate per il riciclo dei materiali edilizi. \u00c8 attestata nelle vicinanze una \"calcara\" per la riduzione in calce dei marmi. L'opera di distruzione si protrasse per tutto il Medioevo e oltre, anche a causa del consistente popolamento dell'area del Campo Marzio.\nDescrizione.\nLa pianta delle Terme di Agrippa ci \u00e8 nota da un frammento della \"Forma Urbis\" e da disegni di epoca rinascimentale, anche se ci sono forti probabilit\u00e0 che il disegno noto risalga non alla struttura originaria, bens\u00ec ai restauri di epoca adrianea e severiana. A questi ultimi, in particolare, sembrano infatti risalire i resti ancora esistenti.\nL'edificio misurava complessivamente tra gli 80 e i 100 metri in larghezza (sull'asse est-ovest) e circa 120 di lunghezza; a differenza delle vicine terme neroniane, l'impianto era ancora di tipo \"repubblicano\" (come negli edifici di Pompei, quali le \"Terme Stabiane\"), con ambienti accostati senza uno schema preciso attorno a una grande sala circolare, del diametro di 25 metri: una met\u00e0 di essa, alta circa 10 m. fino all'inizio della cupola, \u00e8 ancora conservata e viene popolarmente chiamata \"Arco della Ciambella\" (pertinente probabilmente ai restauri del II o III secolo). \nLe terme erano decorate da numerose statue famose, tra le quali l'\"Apoxy\u00f3menos\" (l'\"Atleta che si deterge\"), posta all'ingresso della struttura, e un leone giacente, entrambe di Lisippo. Plinio il Vecchio riferisce comunque di ambienti ornati \"con magnificenza\". Alla sua morte Agrippa lasci\u00f2 le terme in eredit\u00e0 e libero uso al popolo romano, che le consider\u00f2 sempre come una sua propriet\u00e0 privata, al punto che quando l'imperatore Tiberio trasfer\u00ec l'\"\"Apoxy\u00f3menos\" nella propria residenza, fu presto costretto a restituirlo a rischio di una sollevazione popolare.\nAccanto alle Terme si trovava un laghetto artificiale (lo \"stagnum Agrippae\"\"), alimentato sempre dall'Acqua Vergine e posto un po' pi\u00f9 a ovest, tra le attuali via de' Nari e Corso Vittorio Emanuele. Ricavato dalla regolarizzazione del bacino naturale della \"Palus Caprae\", doveva svolgere le funzioni di \"natatio\" (piscina per il nuoto) per le terme. Da qui partiva l'euripo che attraversava tutto il Campo Marzio e si gettava nel Tevere vicino all'attuale Ponte Vittorio Emanuele II.\nDalle terme proviene il \"Pignone\" oggi nei Musei Vaticani."}
{"id": "1991125", "revid": "690357", "url": "https://it.wikipedia.org/wiki?curid=1991125", "title": "Stagnum Agrippae", "text": ""}
{"id": "1991126", "revid": "36426", "url": "https://it.wikipedia.org/wiki?curid=1991126", "title": "Stagnum di Agrippa", "text": ""}
{"id": "1991131", "revid": "1714743", "url": "https://it.wikipedia.org/wiki?curid=1991131", "title": "Anna d'Assia-Darmstadt", "text": "Era figlia di Giorgio I d'Assia-Darmstadt, Largravio dal 1567 al 1596, e della prima moglie Maddalena di Lippe.\nVenne data in sposa ad Alberto Ottone, figlio di Giovanni Giorgio I conte di Solms-Laubach dal 1581 al 1600. Il matrimonio venne celebrato a Kassel il 28 ottobre 1601.\nAnna divenne contessa consorte di Laubach nel 1607, quando suo marito divise col fratello maggiore Federico i domini lasciati da loro padre Giovanni Giorgio I.\nAnna diede al marito otto figli:\nAnna rimase vedova mentre aspettava l'ultimo figlio, che nacque un mese dopo e che divenne subito conte di Laubach."}
{"id": "1991135", "revid": "126257", "url": "https://it.wikipedia.org/wiki?curid=1991135", "title": "Terme di Nerone", "text": "Le Terme di Nerone o Alessandrine (poich\u00e9 costruite da Nerone e restaurate da Alessandro Severo) erano un complesso termale di Roma antica, costruite nel Campo Marzio nel 62 e rifatte nel 227 o 229. Si trovavano nell'area delimitata dalle attuali piazza della Rotonda, via del Pozzo delle Cornacchie e via della Dogana Vecchia, per un'estensione che arrivava a coprire circa 190x120 metri.\nStoria e descrizione.\nErano alimentate inizialmente dall'Acquedotto Vergine, che gi\u00e0 serviva le vicine Terme di Agrippa, poi, in occasione del restauro severiano, dall'Acqua Alessandrina. Secondo la testimonianza di Sidonio Apollinare erano ancora in uso nel V secolo. Si trattava molto probabilmente delle prime terme romane di tipo \"imperiale\", cio\u00e8 con gli ambienti organizzati simmetricamente attorno a un asse centrale, impostate a una notevole scenograficit\u00e0.\nCome nel caso delle terme di Agrippa, la pianta del complesso, di forma quadrata, \u00e8 conosciuta da disegni rinascimentali (in particolare del Palladio e di Antonio da Sangallo il Giovane) ed \u00e8 probabile, anche se non sicuro, che fosse la stessa del tempo di Nerone. Al centro si trovava la \"natatio\" (piscina) e le sale calde e fredde, affiancate da ambienti laterali, tra cui due peristili in funzione forse di palestre.\nRiutilizzo dei ruderi.\nOltre ai marmi pregiati riutilizzati nel tempo per l'edificazione di palazzi nobiliari e chiese (compresa la basilica di San Pietro), dall'area di queste terme provengono le due colonne di granito rosa reimpiegate nel 1666 per il restauro del pronao del Pantheon e un capitello monumentale conservato attualmente nei Musei Vaticani (Cortile della Pigna), dove fa da base al \"Pignone\". Una cornice e due colonne sono attualmente rialzate presso i resti delle terme a piazza Sant'Eustachio, mentre un'altra colonna fu rialzata nel 1896 presso Porta Pia. Una monumentale vasca, gi\u00e0 nelle raccolte di villa Medici, si trova oggi nell'anfiteatro del Giardino di Boboli, a Firenze.\nDell'edificio restano oggi pochi resti al di sotto di Palazzo Madama: durante i lavori di risistemazione della centrale termoidraulica del Senato della Repubblica fu scoperta alla fine degli anni Ottanta del XX secolo una grande vasca di granito bicromica (nero-rossa, del tipo importato dall'Egitto in epoca imperiale), probabilmente utilizzata per il bagno nel 'calidarium' delle terme. Restaurata nei suoi tre punti di frattura, fu donata dal presidente del Senato Giovanni Spadolini alla cittadinanza di Roma con una cerimonia pubblica e collocata - a mo' di fontana - su di un piedistallo rinascimentale nello slargo da allora ribattezzato 'piazza della Costituente', che collega via degli Staderari con via della Dogana vecchia e piazza Sant'Eustachio."}
{"id": "1991136", "revid": "184755", "url": "https://it.wikipedia.org/wiki?curid=1991136", "title": "Pr\u00e9 carr\u00e9", "text": "Con il nomignolo di pr\u00e9 carr\u00e9 \u00e8 chiamata una possente doppia linea di fortezze \"all\u2019italiana\", posta a protezione delle frontiere del Regno di Francia con i Paesi Bassi spagnoli (poi austriaci). Venne concepito dal grande Vauban alla fine del XVII secolo, dopo che queste regioni vennero annesse al regno di Luigi XIV. \nContesto.\nEra, all'epoca, in corso la guerra d'Olanda, che avrebbe permesso al Vauban di apprezzare l'efficacia bellica delle plurime linee di fortezze che difendevano il confine meridionale delle Province Unite: \nConsiderate su una mappa, esse davano la sensazione di un disegno geometrico, simile a quello di un giardino, diviso fra diverse aiuole (\"pr\u00e9 carr\u00e9\" o prato quadrato, cio\u00e8 aiuola). Ci\u00f2 a dispetto del fatto che fossero sorte in modo non pianificato. \nVauban stesso pot\u00e9 apprezzarne direttamente le qualit\u00e0, in qualit\u00e0 di direttore dell'assedio di Nimega, nel 1672, e Maastricht nel 1673, sotto il comando del maresciallo Turenne. Sorse cos\u00ec, probabilmente, l'ispirazione finale per il disegno di un analogo sistema di fortezze, poste a regolata distanza, a protezione delle principali vie di penetrazione e concepite in modo da sbarrare la penetrazione di eventuali invasori dai Paesi Bassi (i corsi d'acqua); e, al contempo, da garantirne le comunicazioni.\nIl \"Pr\u00e9 Carr\u00e9\".\nIl programma del \"pr\u00e9 carr\u00e9\" trova in Vauban un primo riscontro in una lettera del gennaio 1673, indirizzata al proprio superiore Le Tellier de Louvois, ministro di Luigi XIV: \nVi viene descritto il duplice programma insito nel concetto di \"pr\u00e9 carr\u00e9\": non solo la realizzazione di nuove fortificazioni a regolare distanza, bens\u00ec anche la demolizione delle piazzaforti isolate, al di fuori di una organica linea di difesa, tanto in territorio ostile, quanto nell'interno stesso del regno di Francia. \nPer giunta, era inderogabile procedere al rinnovo delle fortificazioni medioevali e rinascimentali conquistate alla cadente potenza spagnola, con moderne fortezze \"all\u2019italiana\", un modello militare impostosi in Italia un secolo e mezzo prima, ma che Vauban seppe imporre definitivamente al maggiore regno d'Europa. \nLa realizzazione della doppia linea di fortezze.\nIl programma ebbe decisivo impulso nel 1678, allorch\u00e9 Vauban venne nominato \"commissaire g\u00e9n\u00e9ral des fortifications\", al posto del cavaliere de Clerville: una doppia linea di piazzeforti \"esemplata da uno schieramento in battaglia\", una sorta di cintura di protezione del regno. "}
{"id": "1991138", "revid": "1005847", "url": "https://it.wikipedia.org/wiki?curid=1991138", "title": "Acci\u00f3n Revolucionaria Mexicanista", "text": ""}
{"id": "1991139", "revid": "339392", "url": "https://it.wikipedia.org/wiki?curid=1991139", "title": "Camisas Doradas", "text": ""}
{"id": "1991141", "revid": "339392", "url": "https://it.wikipedia.org/wiki?curid=1991141", "title": "Camicie dorate", "text": ""}
{"id": "1991142", "revid": "19081676", "url": "https://it.wikipedia.org/wiki?curid=1991142", "title": "Lucht na L\u00e9ine Gorma", "text": ""}
{"id": "1991144", "revid": "320578", "url": "https://it.wikipedia.org/wiki?curid=1991144", "title": "Aqua Alexandrina", "text": ""}
{"id": "1991146", "revid": "320578", "url": "https://it.wikipedia.org/wiki?curid=1991146", "title": "Aqua alexandrina", "text": ""}
{"id": "1991147", "revid": "19081687", "url": "https://it.wikipedia.org/wiki?curid=1991147", "title": "Associazione Esercito Cameratesco", "text": ""}
{"id": "1991148", "revid": "320578", "url": "https://it.wikipedia.org/wiki?curid=1991148", "title": "Acqua Alessandrina", "text": ""}
{"id": "1991152", "revid": "1714743", "url": "https://it.wikipedia.org/wiki?curid=1991152", "title": "Giovanni d'Assia-Braubach", "text": "Biografia.\nEra figlio di Luigi V d'Assia-Darmstadt, langravio d'Assia-Darmstadt dal 1596 al 1626, e di Maddalena di Brandeburgo.\nAlla morte di suo padre, avvenuta il 27 luglio 1626 a Darmstadt, divise con il fratello Giorgio II d'Assia-Darmstadt i domini paterni dando vita a due rami distinti dei Brabante. Divenne cos\u00ec langravio d'Assia-Braubach, titolo da trasmettere ad eventuali eredi. \nSi spos\u00f2 con la ventunenne Giovannetta di Sayn-Wittgenstein; il matrimonio venne celebrato a Friedewald il 30 settembre 1647. Ella per\u00f2 non gli diede figli. \nAlla sua morte, avvenuta a Ems il 1\u00ba aprile 1651, il ramo d'Assia-Braubach si estinse con lui e conflu\u00ec nell'Assia-Darmstadt."}
{"id": "1991178", "revid": "287204", "url": "https://it.wikipedia.org/wiki?curid=1991178", "title": "Due le quartz", "text": ""}
{"id": "1991179", "revid": "339392", "url": "https://it.wikipedia.org/wiki?curid=1991179", "title": "Du\u00e9le quartz", "text": ""}
{"id": "1991182", "revid": "339392", "url": "https://it.wikipedia.org/wiki?curid=1991182", "title": "Duele quartz", "text": ""}
{"id": "1991186", "revid": "54354", "url": "https://it.wikipedia.org/wiki?curid=1991186", "title": "Wormhole", "text": ""}
{"id": "1991189", "revid": "729019", "url": "https://it.wikipedia.org/wiki?curid=1991189", "title": "Ghiandola pineale", "text": "La ghiandola pineale, o ep\u00ecfisi, \u00e8 una ghiandola endocrina del cervello dei vertebrati.\nEssa sporge all'estremit\u00e0 posteriore del terzo ventricolo e appartiene all'epitalamo.\n\u00c8 collegata mediante alcuni fasci nervosi pari e simmetrici (peduncoli epifisari) alle circostanti parti nervose. Le sue cellule, dette \"pinealociti\", producono la melatonina che regola il ritmo circadiano sonno-veglia, reagendo alla poca luce e influisce sull'attivit\u00e0 delle ovaie.\nSi ipotizza che l'alterazione dell'attivit\u00e0 della ghiandola pineale (indotta da talune sostanze) possa avere un ruolo nello sviluppo della dipendenza da droghe.\nLa ghiandola \u00e8 nota fin dall'era antica e si caratterizza per la sua calcificazione in et\u00e0 matura.\nLe sue dimensioni sono di circa un centimetro di lunghezza per mezzo di larghezza, e il suo peso si aggira intorno al mezzo grammo.\nL'influenza di tale ghiandola sul ritmo circadiano ha trovato conferma nell'osservazione della reazione dell'organismo dopo un volo transcontinentale: l'organismo stesso necessita di un certo tempo per adeguarsi al nuovo ritmo luce-buio nel corso delle 24 ore (fenomeno definito \"jet lag\" o \"discronia circadiana\") e la durata del periodo di adattamento \u00e8 sensibilmente ridotta a seguito di assunzione orale di melatonina.\nFisiologia.\nEmbriologia.\nL'epifisi si origina dall'ectoderma.\nDal punto di vista filogenetico essa origina altres\u00ec da cellule fotorecettoriali sensibili alla luce e capaci di generare un impulso elettrico.\nGli antenati dei mammiferi hanno sviluppato nel corso dell'evoluzione un intricato sistema nervoso che permettesse agli impulsi provenienti dai recettori retinici oculari di raggiungere l'epifisi, per cui questo vero e proprio occhio pineale \u00e8 andato perduto, mantenendo solo la struttura neuroendocrina interna..\nIstologia.\nIl parenchima epifisario \u00e8 organizzato in strutture cordonali.\nAl suo interno vi sono due tipi di cellule: quelle parenchimali o pinealociti e quelle interstiziali, come da schema sottostante:\nVascolarizzazione.\nL'epifisi appartiene alla famiglia degli organi circumventricolari (pertanto risulta sprovvista di barriera ematoencefalica).\nCiononostante la ghiandola pineale \u00e8 un organo altamente vascolarizzato.\nIn particolare, il sangue arterioso giunge tramite le arterie coroidee posteriori, mentre quello venoso affluisce nelle vene cervicali interne.\nInnervazione.\nL'epifisi riceve informazioni fotosensoriali provenienti dall'occhio da canali neuronali indiretti.\nLa luce percepita dalle cellule gangliari retiniche viene trasformata in impulso elettrico e trasferita al nucleo soprachiasmatico (SCN) tramite il fascio retinoipotalamico (RTH).\nIn seguito, l'impulso passa all'ipotalamo laterale; da qui al tronco cerebrale tramite il fascio prosencefalico mediale e alla colonna intermediolaterale della porzione cervicale del midollo spinale.\nA questo punto l'impulso giunge al ganglio cervicale superiore e da qui nel tentorio del cervelletto.\nInfine attraverso i nervi epifisari giunge all'epifisi.\nSecrezione della melatonina.\nLa melatonina \u00e8 una sostanza prodotta dai pinealociti a partire dal neurotrasmettitore serotonina (5-idrossi-triptamina) per N-acetilazione e ossi-metilazione, in virt\u00f9 del fatto che tali cellule contengono l'enzima idrossi-indolo-ossi metil transferasi (HIOMT), enzima marker dell'epifisi.\nLa ghiandola pineale si trova a stretto contatto con il liquido cefalorachidiano.\nPer spiegare la presenza degli ormoni pineali nel plasma e nelle urine \u00e8 stata ipotizzata una secrezione pineale anche a livello vascolare.\nLa sede principale di azione della melatonina \u00e8 nel cervello, ma pu\u00f2 agire direttamente anche sulla ghiandola ipofisaria e su altri organi periferici.\nAnche i livelli liquorali, ematici e urinari della melatonina variano in relazione alla luminosit\u00e0 ambientale con picchi nelle ore in cui quest'ultima \u00e8 scarsa.\nStoria degli studi sulla ghiandola pineale.\nAntichit\u00e0.\nLa prima descrizione e le prime speculazioni sulla ghiandola pineale si trovano nei voluminosi scritti di Galeno, che tratt\u00f2 la ghiandola pineale nel suo \"De usu partium\".\nIn esso Galeno spiega che la ghiandola deve il suo nome alla sua somiglianza, per forma e dimensioni, a un pinolo.\nLa chiam\u00f2 \"ghiandola\" a causa del suo aspetto ed equipar\u00f2 la sua funzione a quella delle altre ghiandole del corpo, che nella sua concezione servivano principalmente come sostegno ai vasi sanguigni.\nGaleno si oppose fermamente a una concezione all'epoca diffusa secondo la quale la ghiandola pineale regola il flusso di spirito, sostanza vaporosa di cui si riteneva fossero pieni i ventricoli cerebrali.\nGaleno rifiut\u00f2 questa idea innanzitutto perch\u00e9 la ghiandola pineale \u00e8 attaccata all'esterno del cervello e non pu\u00f2 muoversi autonomamente e, quindi, non avrebbe potuto orientare il flusso di spirito nei ventricoli dell'encefalo.\nEgli, infatti, sostenne che il verme cerebellare (posto nella parte mediana del cervelletto) fosse pi\u00f9 qualificato a svolgere tale funzione.\nPi\u00f9 tardi le teorie di Galeno furono riprese per espanderle o talora modificarle.\nNemesio di Emesa, per esempio, le ampli\u00f2 aggiungendovi l'idea della localizzazione ventricolare, secondo la quale a ogni parte del cervello corrisponde una diversa facolt\u00e0: al ventricolo anteriore l'immaginazione, al ventricolo mediano la ragione e a quello posteriore la memoria.\nTale teoria rimase in voga fino alla met\u00e0 del XVI secolo.\nMedioevo.\nIn un trattato chiamato \"Sulla differenza tra spirito e anima\" Qusta ibn Luqa combin\u00f2 le teorie di Nemesio e la concezione di Galeno riguardante la regolazione dello spirito attraverso il verme cerebellare.\nA tal proposito applic\u00f2 la sua teoria per giustificare il flusso di coscienza: secondo le sue ipotesi, coloro che volevano ricordare guardavano in alto in modo che questa appendice vermiforme aprisse il passaggio e permettesse il fluire della memoria.\nColoro che volevano pensare, al contrario, guardavano in basso in modo che si chiudesse il passaggio e lo spirito della ragione non fosse corrotto da quello della memoria.\nIl trattato di Qusta influenz\u00f2 molto la scolastica europea medioevale.\nIn molti testi medioevali, tra i quali quelli di Mondino dei Liuzzi, a tale appendice vermiforme fu dato il termine \"pinea\", comportando una certa ambiguit\u00e0, in quanto esso poteva riferirsi sia al verme cerebellare sia alla ghiandola pineale.\nRinascimento.\nAll'inizio del XVI secolo l'anatomia fece progressi e una prima lettura pi\u00f9 scientifica della ghiandola pineale fu resa pubblica: Niccol\u00f2 Massa scopr\u00ec che i ventricoli cerebrali non sono riempiti di spirito ma di fluido (il liquido cerebrospinale).\nAndrea Vesalio, inoltre, respinse tutte le teorie riguardanti la localizzazione ventricolare e quelle secondo le quali la ghiandola pineale o il verme cerebellare regolano il flusso di spirito, dissolvendo l'ambiguit\u00e0 creatasi nel Medioevo.\nEpoca moderna.\nVisione cartesiana.\nCartesio era molto interessato all'anatomia e alla fisiologia umana. Egli tratta largamente della ghiandola pineale, in particolar modo nel trattato \"De homine\" e nel suo ultimo libro \"Le passioni dell'anima\".\nIl punto di vista del \"De homine\u201d \u00e8 puramente meccanicistico: in esso infatti Cartesio vede il corpo come nient'altro che una macchina le cui funzioni sono riducibili ai principi fisici della meccanica classica. Non a caso, le teorie cartesiane saranno tra le principali ispiratrici della dottrina medica Iatromeccanica. All'interno di questa macchina la ghiandola pineale gioca un ruolo centrale, poich\u00e9 coinvolta nella percezione, immaginazione, memoria e nella causalit\u00e0 dei movimenti corporei.\nMolte delle supposizioni anatomiche e fisiologiche base di Cartesio erano totalmente sbagliate, non solo per la nostra epoca, ma anche alla luce di ci\u00f2 che era gi\u00e0 noto al suo tempo. Innanzitutto Cartesio pensava che la ghiandola pineale fosse sospesa in mezzo ai ventricoli, mentre non lo \u00e8, come gi\u00e0 sottolineato da Galeno; pensava che fosse piena di \u201cspiriti animali\u201d, trasportati da piccole arterie, mentre gi\u00e0 Galeno confermava che a circondare la ghiandola vi fossero pi\u00f9 vene che arterie; descrisse questi spiriti animali come un vento molto fine, o come una fiamma pura e vivace che gonfia i ventricoli, ma Massa aveva scoperto un secolo prima che i ventricoli sono pieni di liquido e non di spirito.\n\"Le passioni dell'anima\" potrebbe essere visto come una continuazione del trattato \"Sull'uomo\": molti dei temi discussi in esso riguardanti la ghiandola pineale ricorrono. Cartesio approfondisce maggiormente il concetto di anima e corpo, e il ruolo della ghiandola pineale acquista una maggiore importanza dal momento in cui essa \u00e8 la sede principale dell'anima, nella quale la \"res extensa\" si unisce alla \"res cogitans\".\nSviluppi scientifici.\nNegli studi scientifici sulla ghiandola pineale, vi furono piccoli progressi fino alla seconda met\u00e0 del diciannovesimo secolo. Nel 1828, Magendie pot\u00e9 avanzare ancora la teoria che Galeno aveva liquidato. Sugger\u00ec che fosse una valvola designata ad aprire e chiudere l'acquedotto cerebrale. Verso la fine del diciannovesimo secolo, comunque, la situazione cominci\u00f2 a cambiare. Innanzitutto, diversi scienziati lanciarono indipendentemente l'ipotesi che la ghiandola pineale fosse una reliquia filogenica, un vestigio di un terzo occhio dorsale. Una versione modificata di questa teoria \u00e8 ancora accettata. Inoltre, gli scienziati iniziarono a supporre che la ghiandola pineale fosse una ghiandola endocrina. Questa teoria fu completamente accettata nel ventesimo secolo: infatti, grazie agli sviluppi scientifici e biochimici, attualmente si ha una conoscenza abbastanza completa delle funzioni svolte dall'epifisi e dai suoi secreti.\nTeosofia.\nL'epifisi possiede un ruolo esaltato nel campo filosofico e delle dottrine esoteriche. Verso la fine del diciannovesimo secolo, Helena Petrovna Blavatsky, la fondatrice della teosofia, identific\u00f2 il \u201cterzo occhio\u201d scoperto dagli anatomisti comparativi del suo tempo con l'\u201docchio di Shiva\u201d della tradizione induista, concludendo che il corpo pineale dell'uomo moderno \u00e8 una traccia atrofizzata di questo \u201corgano della visione spirituale\u201d.\nAntroposofia.\nRudolf Steiner diceva nelle sue conferenze che in epoca lemuriana la ghiandola pineale nell'uomo di allora serviva alla percezione degli stimoli del caldo e del freddo.\nRosacroce.\nSecondo gli insegnamenti rosacrociani la ghiandola pineale \u00e8 associata a uno dei centri psichici dell'uomo. Attraverso opportune metodologie, \u00e8 possibile stimolare tale centro psichico e far risvegliare alcune facolt\u00e0 latenti, proprie dell'uomo ma che si sono atrofizzate a causa del loro inutilizzo.\nMetafisica.\nLa ghiandola pineale torna ad assumere un ruolo centrale nella filosofia di Georges Bataille, che utilizza il concetto di \"occhio pineale\" come riferimento a un punto cieco nella razionalit\u00e0 occidentale, un organo di delirio e di eccesso."}
{"id": "1991232", "revid": "1302316", "url": "https://it.wikipedia.org/wiki?curid=1991232", "title": "Ghiandola di Zeis", "text": "La ghiandola di Zeis \u00e8 una ghiandola sebacea unilobare che si trova al margine della palpebra e supporta l'azione delle ciglia. La ghiandola prende il nome dall'oftalmologo tedesco Eduard Zeis (1807-68), che la scopr\u00ec.\nSi tratta di ghiandole che producono una sostanza oleosa che attraverso i dotti escretori del lobulo sebaceo viene immessa nella parte centrale del follicolo pilifero. Nella stessa zona della palpebra, vicino alla base delle ciglia, si trovano alcune ghiandole sudoripare chiamate \"ghiandole di Moll\".\nSe le ciglia non vengono pulite, \u00e8 possibile l'insorgenza della follicolite, mentre le conseguenze possibili in caso di infezione alla ghiandola sebacea sono l'ascesso e l'orzaiolo."}
{"id": "1991257", "revid": "767487", "url": "https://it.wikipedia.org/wiki?curid=1991257", "title": "Silly Wizard", "text": "I Silly Wizard erano un famoso gruppo di folk scozzese, il cui nucleo originario \u00e8 nato ad Edimburgo nel 1971.\nSuonavano una grande variet\u00e0 di tipica musica scozzese tradizionale, quali reels, gighe e arie, ma anche numerose loro composizioni."}
{"id": "1991259", "revid": "767487", "url": "https://it.wikipedia.org/wiki?curid=1991259", "title": "June Tabor", "text": "Biografia.\nInizia la sua carriera agli inizi degli anni settanta. La fama arriva tuttavia grazie alla sua collaborazione con Maddy Prior sotto il nome di Silly Sisters. Quasi in contemporanea avviene anche il suo debutto da solista.\nDurante il corso degli anni collabora con numerosi artisti e gruppi.\nNel 2004 \u00e8 stata nominata Folk Singer of the Year al BBC Radio 2 Folk Awards."}
{"id": "1991269", "revid": "17654", "url": "https://it.wikipedia.org/wiki?curid=1991269", "title": "Dr\u00e1cula contra Frankenstein", "text": ""}
{"id": "1991270", "revid": "287204", "url": "https://it.wikipedia.org/wiki?curid=1991270", "title": "Dracula contra Frankenstein", "text": ""}
{"id": "1991275", "revid": "1543377", "url": "https://it.wikipedia.org/wiki?curid=1991275", "title": "Gregory Richardson", "text": "Carriera.\nClub.\nIn seguito alla sua tripletta in CONCACAF Champions' Cup 2008 nella vittoria per 4-0 del Joe Public contro i Revolution, i club della Major League Soccer Columbus Crew New England Revolution, e San Jose Earthquakes manifestarono il loro interesse per Richardson.\nNel 2009 firma per i Colorado Rapids, e fa il suo debutto in MLS il 21 marzo 2009, in Chivas USA-Colorado Rapids (2-1), subentrando dalla panchina in cambio di Mehdi Ballouchy. Con i Rapids far\u00e0 soltanto un'altra apparizione in U.S. Open Cup, prima di essere ceduto al Carolina RailHawks FC. Nel 2011 passa al Puerto Rico Islanders. Nel 2013 si trasferisce all'Alpha United. Nel 2015 viene ceduto al Pele.\nNazionale.\nCon la Nazionale guyanese ha giocato la Coppa dei Caraibi 2007, in cui ha segnato 6 gol, e le partite delle qualificazioni al campionato mondiale di calcio 2006 e delle qualificazioni al campionato mondiale di calcio 2010."}
{"id": "1991282", "revid": "339392", "url": "https://it.wikipedia.org/wiki?curid=1991282", "title": "Jiu-Jitsu", "text": ""}
{"id": "1991308", "revid": "1543377", "url": "https://it.wikipedia.org/wiki?curid=1991308", "title": "NGC 2353", "text": "NGC 2353 \u00e8 un piccolo ma appariscente ammasso aperto visibile nella costellazione dell'Unicorno.\nOsservazione.\nL'ammasso si individua 10 gradi a NE della stella Sirio (o, volendo, 6 gradi a WSW di ), in un'area ricca di piccoli ammassi e nebulose; appare dominato e in parte oscurato da una stella di sesta magnitudine, in realt\u00e0 non legata fisicamente all'oggetto. Il resto dell'ammasso si estende a nord di questa stella ed \u00e8 composto da astri a partire dalla nona grandezza, dunque per apprezzarne appieno la risoluzione occorre un piccolo telescopio da almeno 70-80mm di apertura. Attraverso un binocolo \u00e8 comunque osservabile, anche se appare solo come una debole macchia chiara. Con un telescopio da 150mm \u00e8 perfettamente risolto in una trentina di stelle.\nLa declinazione quasi a cavallo dell'equatore celeste di quest'ammasso favorisce leggermente gli osservatori dell'emisfero sud, sebbene si presenti circumpolare solo a partire da latitudini molto elevate; dall'emisfero boreale la sua osservazione risulta penalizzata soltanto dalle regioni situate a elevate latitudini settentrionali ed \u00e8 osservabile da tutte le aree popolate della Terra. Il periodo migliore per la sua osservazione nel cielo serale \u00e8 quello compreso fra novembre e aprile.\nStoria delle osservazioni.\nNGC 2343 venne individuato per la prima volta da William Herschel nel 1785 attraverso un telescopio riflettore da 18,7\u00a0pollici; suo figlio John Herschel lo riosserv\u00f2 in seguito e lo inser\u00ec poi nel suo General Catalogue of Nebulae and Clusters col numero 1498.\nCaratteristiche.\nNGC 2353 \u00e8 un ammasso piuttosto giovane e ricco, ben contrastato dai campi stellari di fondo e situato alla distanza di 1119\u00a0parsec (3648 anni luce); la sua posizione ricade cos\u00ec all'interno del Braccio di Orione, nello stesso ambiente in cui si trova il sistema della Nebulosa Gabbiano, di cui fa fisicamente parte.\nQuest'ammasso appare, sia apparentemente che realmente, sul bordo del gruppo di stelle blu note come Canis Major OB1, un'associazione OB di astri molto caldi; tuttavia i due oggetti sarebbero ben distinti e non legati fisicamente. Infatti, mentre l'associazione OB si \u00e8 formata meno di 3 milioni di anni fa a seguito di perturbazioni causate dall'esplosione di una supernova, NGC 3253, con un'et\u00e0 di 76 milioni di anni, appare decisamente molto pi\u00f9 vecchio perch\u00e9 possa essere in relazione con l'associazione, pertanto si ritiene che si sia formato a seguito di un importante evento di formazione stellare precedente. Ad ovest di quest'oggetto si estende il vasto complesso nebuloso noto come Canis Major R1, composto da varie nebulose, fra le quali IC 2177 e LBN 1036; questo complesso \u00e8 anche noto come \"Nebulosa Gabbiano\" a causa della sua forma. LBN 1036 \u00e8 la nebulosa che sembra lambire il lato sudorientale di quest'ammasso; si tratta di una regione H II."}
{"id": "1991309", "revid": "13945", "url": "https://it.wikipedia.org/wiki?curid=1991309", "title": "Fratellanza Sestrese", "text": ""}
{"id": "1991310", "revid": "647919", "url": "https://it.wikipedia.org/wiki?curid=1991310", "title": "Memoriale delle Vittime del Comunismo e della Resistenza di Sighet", "text": ""}
{"id": "1991318", "revid": "174925", "url": "https://it.wikipedia.org/wiki?curid=1991318", "title": "Tempio di Apollo Epicuro", "text": ""}
{"id": "1991320", "revid": "1069521", "url": "https://it.wikipedia.org/wiki?curid=1991320", "title": "Antoni T\u00e0pies", "text": "\u00c8 stato uno dei pi\u00f9 significativi esponenti di quella corrente artistica catalana pi\u00f9 sensibile al generale rinnovamento del gusto detta \"informale internazionale\". \u00c8 considerato uno degli artisti spagnoli pi\u00f9 importanti del XX secolo. Il lavoro dell'artista catalano gode di un centro di studio e conservazione presso la Fundaci\u00f3 Antoni T\u00e0pies di Barcellona.\nBiografia.\nT\u00e0pies era il figlio dell'avvocato Josep T\u00e0pies e Maria Puig, figlia di una famiglia di politici catalani. La professione di suo padre e le relazioni intrecciate dalla famiglia materna con diversi membri della vita politica catalana gli permisero di sviluppare la propria infanzia in un ambiente liberale. T\u00e0pies ha sempre osservato che il confronto tra l'anticlericalismo di suo padre e il cattolicesimo ortodosso della madre lo hanno portato a una personale ricerca di una nuova spiritualit\u00e0, che ha trovato nelle filosofie e religioni orientali, principalmente nel buddismo zen.\nDopo aver soggiornato a Parigi e a New York, nel 1948 fu tra i primi ad aderire al movimento \"Dau al Set\", come agli inizi si chiamava l'arte informale, fondato a Barcellona dal poeta Joan Brossa. Dal 1955 partecipa al gruppo \"Taull\" con Modesto Cuixart, Juan Jos\u00e9 Tharrats e Jos\u00e9 Guinovart.\nNel 1958 present\u00f2 una rassegna personale alla Biennale di Venezia che gli valse il Premio UNESCO. Nel 1973 espone al Mus\u00e9e d'Art Moderne di Parigi e nel 1977 all'Albright-Knox Art Gallery di Buffalo.\nNel 1981 a T\u00e0pies viene conferita la medaglia d'oro per le Belle Arti dal re Juan Carlos I e nel 1983 viene insignito della \"Medalla d'Or de la Generalitat de Catalunya\".\nA Londra venne insignito della Laurea honoris causa dal Royal College of Art.\nNel 1990 venne inaugurata la Fondazione Antoni T\u00e0pies a Barcellona, cui lavorava gi\u00e0 da molti anni con dedizione.\n\u00c8 scomparso nel 2012 all'et\u00e0 di 88 anni.\nOnorificenze.\n_ X Premio Lissone 1957"}
{"id": "1991325", "revid": "125399947", "url": "https://it.wikipedia.org/wiki?curid=1991325", "title": "Tartaglia (maschera)", "text": " \nTartaglia \u00e8 una maschera della commedia dell'arte, nata a Genova ad inizio '600. Essa \u00e8 affine a quella del dottore, dalla quale deriva.\nGoffo e corpulento, senza baffi n\u00e9 barba e con la testa rasa, prese il nome di Tartaglia dalla balbuzie di cui \u00e8 afflitto. Ad essa ed alla forte miopia si limita tutta la comicit\u00e0 del personaggio, povero di contenuti umani.\nIl costume della maschera, costituito in origine di un abito e di un mantello verdi a strisce gialle, di un ampio collare bianco e occhiali verdi, vari\u00f2 in seguito nei colori e negli ornamenti.\nL'immagine e la postura particolarmente simile alla maschera padovana di Menego spesso traggono in inganno, come se si trattasse della stessa persona. Sebbene di rango sociale particolarmente differente (Menego rappresenta un ingenuo ed ignorante contadino), possa sciogliere ogni dubbio sulla doppia identit\u00e0 del personaggio, alcune antiche credenze popolari (particolarmente nel sud Italia) sostengono che Tartaglia sia Menego mascherato da dottore. \nNella seconda met\u00e0 del Seicento, nonostante le sue probabili origini veronesi, Tartaglia fu popolarissimo a Napoli, anche per merito dell'interpretazione colorita dell'attore Carlo Merlino. Nel Settecento, un Tartaglia d'eccezione fu Agostino Fiorilli.\nLo scrittore Carlo Gozzi introdusse questa maschera nelle sue commedie."}
{"id": "1991330", "revid": "767487", "url": "https://it.wikipedia.org/wiki?curid=1991330", "title": "Fuga dal futuro - Danger Zone", "text": "Fuga dal futuro - Danger Zone (\"Project X\") \u00e8 un film del 1987 diretto da Jonathan Kaplan, e prodotto da Walter F. Parkes e Lawrence Lasker.\nIl film d\u00e0 un commento politico all'etica della sperimentazione sugli animali.\nTrama.\nIl pilota della Air Force Jimmy (Matthew Broderick) viene scoperto mentre amoreggia nella cabina di pilotaggio di un aereo.\nPer punizione viene quindi assegnato a un progetto militare top secret, in cui alcuni scimpanz\u00e9 vengono addestrati utilizzando dei simulatori di volo.\nQuesto lo porter\u00e0 a riflettere sugli scopi del progetto.\nProduzione.\nCast.\nDopo questa esperienza Willie (vero nome dello scimpanz\u00e9 che nel film interpreta Virgil) \u00e8 stato portato, assieme ad altri esemplari presenti nel film, nel rifugio Primarily Primates nella contea di Bexar, in Texas.\nColonna sonora.\nOltre alle musiche di James Horner, nel film viene utilizzato il brano \"Shock the Monkey\" di Peter Gabriel."}
{"id": "1991350", "revid": "287204", "url": "https://it.wikipedia.org/wiki?curid=1991350", "title": "Le ossa del diavolo", "text": "Le ossa del diavolo \u00e8 un romanzo thriller, l'undicesimo di Kathy Reichs, scrittrice statunitense. Pubblicato nel 2008, ha per protagonista l'antropologa forense Temperance Brennan.\nTrama.\nNella cantina di una casa in ristrutturazione a Charlotte (Carolina del Nord) vengono scoperti i resti di pratiche magiche (piume, ossa, galline decapitate e il teschio di una ragazza) che rimanderebbero a riti voodoo; contemporaneamente, in un lago vicino, riemerge il busto di un adolescente decapitato. La vicenda appare intricata: risultano poco chiari sia l'epoca a cui risalgono i resti dei riti, sia se la ragazza, cui apparteneva il cranio, sia stata uccisa nella cantina o altrove, sia se vi possa essere un legame tra il teschio e il busto del ragazzo riemerso dall'acqua. Un predicatore evangelico, che mira a un futuro in politica, si mette a capo di un gruppo di persone con l'intento di scovare gli autori di tali riti \"satanici\". Con l'aiuto del detective Erskine \"Skinny\" Slidell, la dottoressa Brennan avr\u00e0 il compito di far luce sulla vicenda.\nNarrazione.\nIl romanzo \u00e8 narrato in prima persona dalla protagonista e vi \u00e8 un intreccio tra descrizioni scientifiche delle procedure utilizzate, la narrazione degli eventi, dei contesti e dei personaggi ed infine le sensazioni e le emozioni delladottoressa."}
{"id": "1991352", "revid": "55229", "url": "https://it.wikipedia.org/wiki?curid=1991352", "title": "Propulsione a razzo", "text": ""}
{"id": "1991355", "revid": "1543377", "url": "https://it.wikipedia.org/wiki?curid=1991355", "title": "Giro della Provincia di Reggio Calabria", "text": "Il Giro della Provincia di Reggio Calabria \u00e8 tradizionalmente un percorso ad anello, con partenza e arrivo dal panoramico lungomare di Reggio Calabria, \u00e8 stato anche una corsa a tappe e in alcune edizioni corsa in linea maschile di ciclismo su strada, che si svolge annualmente nella provincia di Reggio Calabria, in Italia. Dal 2005 al 2012 ha fatto parte del calendario dell'UCI Europe Tour, classe 2.1; nel 2013 il Giro non viene disputato.\n\u00c8 organizzata dallo \"Sporting Club 1917\" di Reggio Calabria sin dalla prima edizione. Le edizioni del 2003, 2004 e 2005 sono state organizzate dalla RCS Sport. In totale sono state disputate 64 edizioni.\nStoria.\nIl Giro originario della Provincia, percorso classico ad anello, con partenza e arrivo da Reggio Calabria, costeggia la strada statale 106 Jonica, con la panoramica veduta della Riviera dei Gelsomini, poi svolta sulla SS 281 (oggi SP 5 Marina di Gioiosa-Rosarno) a Marina di Gioiosa Jonica, verso Mammola dove inizia la salita del valico del Passo della Limina, con il Gran Premio della Montagna. Dopo la discesa verso Cinquefrondi, si raggiunge la Piana di Gioia Tauro-Rosarno, il Giro prosegue costeggiando la Strada statale 18 Tirrena Inferiore, con la salita del Sant'Elia e la veduta della Costa Viola. L'arrivo al traguardo sul lungomare di Reggio Calabria.\nDal 1920 al 1926 \u00e8 stata una corsa a tappe della durata di tre giorni. Dal 1928 al 1949 le tappe furono due. Dal 1950 \u00e8 divenuta una gara in linea di un giorno. Nel 1969 era valida come Campionato italiano e vide la vittoria da Vittorio Adorni. Non disputatasi nel 2006 e 2007, nel 2008 \u00e8 tornato ad essere una corsa a tappe della durata di tre giorni.\nIl vincitore del 2008 \u00e8 stato l'italiano Daniele Pietropolli, il quale ha anche vinto l'ultima tappa con arrivo sul Lungomare Falcomat\u00e0 il 13 febbraio 2008 precedendo allo sprint l'australiano Baden Cooke.\nL'edizione 2009 \u00e8 tornata ad essere gara in linea ed ha visto la vittoria di Fortunato Baliani della CSF Group-Navigare. Si \u00e8 svolta il 19 luglio con partenza da Melito di Porto Salvo ed arrivo sul Lungomare Falcomat\u00e0 di Reggio Calabria. Al secondo posto si \u00e8 piazzato Fabio Taborre, terzo Francesco Failli. L'edizione ha visto alla partenza 114 iscritti.\nNel 2010 la manifestazione, suddivisa in quattro tappe che hanno attraversato tutta la Calabria con arrivo a Reggio il 2 febbraio, \u00e8 stata vinta da Matteo Montaguti.\nL'edizione 2011 (tre tappe con partenza da Melito Porto Salvo ed arrivo finale a Reggio Calabria) \u00e8 stata denominata ufficialmente \"Challenge Calabria - Memorial Fausto Coppi\". La vittoria finale \u00e8 andata all'italiano Daniele Pietropolli che gi\u00e0 vinse la corsa nel 2008.\nAlbo d'oro.\n\"Aggiornato all'edizione 2012.\""}
{"id": "1991358", "revid": "767487", "url": "https://it.wikipedia.org/wiki?curid=1991358", "title": "Jean-Claude Bonato", "text": "\u00c8 il padre di Yann Bonato."}
{"id": "1991361", "revid": "2110845", "url": "https://it.wikipedia.org/wiki?curid=1991361", "title": "Jean-Pierre Staelens", "text": ""}
{"id": "1991365", "revid": "62004", "url": "https://it.wikipedia.org/wiki?curid=1991365", "title": "Campionati del mondo di ciclismo su strada 1996", "text": "I Campionati del mondo di ciclismo su strada 1996 furono disputati a Lugano in Svizzera tra il 9 ed il 13 ottobre 1996."}
{"id": "1991367", "revid": "599013", "url": "https://it.wikipedia.org/wiki?curid=1991367", "title": "G\u00e9rard Lespinasse", "text": ""}
{"id": "1991368", "revid": "287204", "url": "https://it.wikipedia.org/wiki?curid=1991368", "title": "Gerard Lespinasse", "text": ""}
{"id": "1991371", "revid": "599013", "url": "https://it.wikipedia.org/wiki?curid=1991371", "title": "Alain Durand", "text": ""}
{"id": "1991375", "revid": "1864952", "url": "https://it.wikipedia.org/wiki?curid=1991375", "title": "Tempest (videogioco)", "text": "Tempest \u00e8 un videogioco sparatutto con grafica vettoriale di Atari, uscito nel 1981 in versione arcade. Originariamente ideato e programmato da David Theurer come una versione in prima persona di \"Space Invaders\", \u00e8 stato un titolo piuttosto popolare; si tratta del primo videogioco dotato di scelta della difficolt\u00e0 (determinata dalla selezione di uno dei 5 livelli disponibili, ognuno diviso in diversi sotto livelli), oltre che ad essere uno dei primi a sfruttare la tecnologia \"QuadraScan\" di Atari, che permetteva l'uso di pi\u00f9 colori su schermo contemporaneamente: giochi come \"Battlezone\" ottenevano la policromia grazie alla sorvapposizione di pellicole colorate. Esistono tre seguiti: \"Tempest 2000\", \"Tempest 3000 e TxK\".\nModalit\u00e0 di gioco.\nIn \"Tempest\" si utilizza una piccola astronave, situata sul bordo di una struttura a tubo; dal fondo della struttura salgono diversi tipi di nemici, che devono essere distrutti prima che riescano a raggiungerci (e a distruggerci a loro volta): quando tutti sono eliminati, la nave scende nel tubo e va al livello successivo (un tubo di forma differente). \u00c8 possibile eliminare i nemici anche se arrivano sul bordo grazie al \"super zapper\", un'arma che distrugge tutto quello che appare su schermo ma che pu\u00f2 essere utilizzata solo 2 volte per livello, e che si ricarica una volta terminato.\nVersioni.\nLo statunitense Duncan Brown, proprietario di una sala giochi, modific\u00f2 il gioco originale per farne una versione pi\u00f9 difficile, chiamata \"Tempest Tubes\". Sebbene ebbe molto successo, questa versione non fu mai riconosciuta da Atari, fino a quando la incluse nella compilation \"Arcade Games Pack #1\", come modalit\u00e0 alternativa all'originale.\nEsiste un port ufficiale per Atari ST, e altri per Amstrad CPC e ZX Spectrum. Erano state previste conversioni per Atari 2600 e Atari 5200, ma non vennero mai pubblicate, rimanendo solo a livello di prototipo.\nNel corso degli anni sono stati realizzati altri port inclusi in alcune compilation:\nNel dicembre 2007 \u00e8 stata pubblicata una versione per Xbox 360 attraverso Xbox Live Arcade, dotata di una modalit\u00e0 originale e una versione con grafica migliorata."}
{"id": "1991380", "revid": "767487", "url": "https://it.wikipedia.org/wiki?curid=1991380", "title": "Pierre Galle", "text": "\u00c8 il fratello minore di Jean Galle."}
{"id": "1991390", "revid": "92723", "url": "https://it.wikipedia.org/wiki?curid=1991390", "title": "Chiesa cattolica in Russia", "text": "La Chiesa cattolica in Russia \u00e8 rinata dopo la caduta dell'Unione Sovietica, nel 1991. Terminate le persecuzioni del regime comunista, nel 1991 il nuovo Stato russo ha riconosciuto giuridicamente la Chiesa cattolica.\nIl compito di far rinascere il cattolicesimo in Russia \u00e8 stato affidato all'arcivescovo bielorusso Tadeusz Kondrusiewicz, che ha guidato l'arcidiocesi di Mosca.\nNel 2007 \u00e8 stato nominato nuovo arcivescovo di Mosca l'italiano Paolo Pezzi.\nI cattolici appartengono per lo pi\u00f9 alle minoranze etniche: polacchi, lituani, tedeschi e anche ucraini.Le parrocchie cattoliche sono 300 e i sacerdoti 270, per lo pi\u00f9 stranieri.\nIl Seminario Maggiore \"Maria Regina degli Apostoli\" di San Pietroburgo \u00e8 l'unico seminario cattolico oggi esistente in Russia; conta una cinquantina di studenti ed \u00e8 retto da don Pietro Scalini, sacerdote della diocesi di Faenza-Modigliana.\nOrganizzazione ecclesiastica.\nSul territorio dell'odierna Federazione russa esistevano, all'inizio dell'era sovietica, tre sole circoscrizioni ecclesiastiche di rito latino: la diocesi di Tiraspol (con sede a Saratov dal 1852), la diocesi di Vladivostok e il vicariato apostolico della Siberia. Il resto dell'immenso territorio russo era amministrato dagli arcivescovi di Mahil\u00eb\u016dcon sede effettiva a San Pietroburgo.\nOggi, nel territorio nazionale si trovano sei circoscrizioni ecclesiastiche. Le quattro diocesi latine sono le pi\u00f9 estese del mondo quanto a dimensione territoriale; due sono nella Russia europea e due in Siberia. Le altre due sedi, una prefettura apostolica latina e un esarcato apostolico greco-cattolico, sono vacanti dagli anni Cinquanta del secolo scorso e sono rette da amministratori apostolici.\nNunziatura apostolica.\nLa Santa Sede e la Federazione Russa hanno relazioni diplomatiche dal 9 dicembre 2009, data in cui con la bolla \"Cum inter Apostolicam\" di papa Benedetto XVI \u00e8 stata istituita la nunziatura apostolica in Russia. Gi\u00e0 dal 1990 Roma aveva iniziato a stabilire relazioni diplomatiche con l'Unione Sovietica, ma solo a livello di rappresentanza, non di nunziatura apostolica da parte della Santa Sede e di ambasciata da parte della Federazione Russa.\nConferenza episcopale.\nElenco dei Presidenti della Conferenza dei vescovi cattolici della Federazione Russa:\nElenco dei Vicepresidenti della Conferenza dei vescovi cattolici della Federazione Russa:\nElenco dei Segretari generali della Conferenza dei vescovi cattolici della Federazione Russa:"}
{"id": "1991392", "revid": "767487", "url": "https://it.wikipedia.org/wiki?curid=1991392", "title": "Mathieu Biss\u00e9ni", "text": "\u00c8 il padre della judoka \u00c9va Biss\u00e9ni."}
{"id": "1991393", "revid": "287204", "url": "https://it.wikipedia.org/wiki?curid=1991393", "title": "Mathieu Bisseni", "text": ""}
{"id": "1991396", "revid": "1864952", "url": "https://it.wikipedia.org/wiki?curid=1991396", "title": "Killer List of Videogames", "text": "Killer List of Videogames (abbreviato KLOV) \u00e8 un sito internet in lingua inglese nato con lo scopo di catalogare videogiochi arcade operati a monete. In precedenza un sito autonomo (KLOV.com), fa parte del gruppo \"The International Arcade Museum\" che si occupa di giochi a monete sia meccanici che elettronici.\nIl sito.\nNelle schede dedicate ai cabinati \u00e8 possibile trovare informazioni tecniche, curiosit\u00e0, screenshot degli eventuali videogiochi e immagini e modelli 3D della macchina, oltre che alla rarit\u00e0 della stessa. Nel sito trova posto anche un forum, dove i collezionisti possono scambiare informazioni e notizie varie.\nStoria.\nL'idea del sito risale al 1991, quando era presente sotto forma di semplice lista testuale (chiamata anche \"Coin-Ops A Poppin\") reperibile tramite la rete Usenet in \"rec.games.video.arcade\". Nel 2001 \u00e8 stato acquistato dalla WebMagic, societ\u00e0 che adesso detiene il copyright di tutto il materiale presente: questo ha causato un certo malumore fra molti volontari che avevano contribuito al sito."}
{"id": "1991399", "revid": "2519", "url": "https://it.wikipedia.org/wiki?curid=1991399", "title": "Provincia di Marinduque", "text": "Marinduque \u00e8 una provincia delle Filippine nella regione del Mimaropa.\nIl capoluogo provinciale \u00e8 Boac.\nGeografia antropica.\nSuddivisioni amministrative.\nLa provincia di Marinduque \u00e8 divisa in 6 municipalit\u00e0:"}
{"id": "1991401", "revid": "767487", "url": "https://it.wikipedia.org/wiki?curid=1991401", "title": "Saint-Ange Vebobe", "text": "\u00c8 il padre di Luc-Arthur Vebobe."}
{"id": "1991405", "revid": "1543377", "url": "https://it.wikipedia.org/wiki?curid=1991405", "title": "I Wanna Love You", "text": "I Wanna Love You (versione censurata di I Wanna Fuck You) \u00e8 un brano musicale di Akon, con la collaborazione del rapper Snoop Dogg, estratto come secondo singolo dall'album \"Konvicted\", e presente anche nell'ottavo album di Dogg \"Tha Blue Carpet Treatment\".\nIl brano \u00e8 il primo numero uno nella \"Billboard Hot 100\" per Akon, ed il secondo per Snoop Dogg. Inoltre il singolo \u00e8 arrivato anche alla terza posizione nel Regno Unito ed ha ottenuto un buon riscontro di pubblico pi\u00f9 o meno in tutti i paesi in cui \u00e8 stato pubblicato.\nRegistrata originariamente sull'album con il titolo \"I Wanna Fuck You\", la parola \"fuck\" \u00e8 stata sostituita con la meno volgare \"love\" per la registrazione su CD singolo e per il video. Nel testo sono state censurate anche altre parole ritenute poco adatte come \"nigga\", \"pussy\", \"dick\" e \"titties\".\nIl video del brano \u00e8 stato diretto da Benny Boom ed ha debuttato il 17 novembre 2006.\nLa canzone \u00e8 stata nominata ai Grammy Award come \"migliore collaborazione rap\" nel 2008, dove Snoop Dogg ed Akon si sono esibiti nel brano.\nEsiste una versione del brano registrata da Akon con Sean Paul.\nDescrizione.\nOriginariamente, la strofa di Snoop Dogg doveva venire interpretata da Plies, per\u00f2 per ragioni commerciali, ci\u00f2 venne cambiato. Infatti, Plies venne arrestato il 2 luglio 2006 per possesso di armi non certificato, mentre due persone a lui vicine vennero arrestate per tentato omicidio. Plies stava eseguendo un concerto, quando venne informato che il suo show sarebbe stato troncato di 15 minuti, visto che si sarebbe dovuto esibire Boosie Badazz. In risposta, l'entourage di Plies ha sparato alle persone che stavano guardando l'esibizione, risultando in cinque persone ferite. Plies per\u00f2 venne rilasciato di prigione dopo aver pagato 50000 dollari. A questo punto, Akon voleva ancora dare promozione alla sua canzone, per\u00f2 aveva paura che lavorare con Plies dopo un incidente cos\u00ec avrebbe riflettuto male sul suo carattere. Visto che la versione di Snoop aveva gi\u00e0 iniziato a circolare non ufficialmente, Akon la rilasci\u00f2 come singolo. In un'intervista con la radio Hot 97, Akon disse che la strofa di Snoop era, ancor prima di aver raggiunto Plies, stata scritta per Trick Daddy, ma inspiegabilmente, Plies la registr\u00f2. Per farsi perdonare, un anno e mezzo dopo Akon partecip\u00f2 con Plies su Hypnotized, canzone prodotta dallo stesso Akon."}
{"id": "1991406", "revid": "119895166", "url": "https://it.wikipedia.org/wiki?curid=1991406", "title": "Justine L\u00e9vy", "text": "Justine-Juliette L\u00e9vy \u00e8 la figlia maggiore di prime nozze del filosofo, scrittore e intellettuale francese Bernard-Henri L\u00e9vy. Vive a Parigi dove lavora come editor per un'importante casa editrice. Il suo primo romanzo \u00e8 del 1995 \"Le rendez-vous\" (Incontro) ed \u00e8 stato pubblicato in italiano dall'editore Frassinelli nel 2005.\nNel 1996 sposa Rapha\u00ebl Enthoven, figlio del miglior amico di suo padre. Il matrimonio entra quasi subito in crisi fino alla traumatica separazione: Enthoven la abbandona per la modella e cantante Carla Bruni. Profondamente segnata dalla disastrosa esperienza matrimoniale, L\u00e9vy ricorre alle anfetamine. Solo dopo alcuni anni rende pubblici i suoi problemi proprio attraverso il suo primo romanzo che \u00e8 autobiografico. Nel 2004 esce in Francia il secondo romanzo \"Rien de Grave\" (Niente di grave) che attira subito l'attenzione dei media. Si aggiudica il Prix Litt\u00e9raire Le Vaudeville e scala le classifiche europee dei bestseller fermandosi soltanto di fronte al super-bestseller \"The Da Vinci Code\" (Il codice Da Vinci). In Italia il libro viene tradotto nel 2005 sempre da Frassinelli. Nel 2006 esce una riedizione presso Sperling &amp; Kupfer.\nIl suo attuale compagno \u00e8 l'attore Patrick Mille con il quale ha avuto due figli, una femmina ed un maschio.\nJustine L\u00e9vy \u00e8 attualmente impegnata nella stesura del suo terzo romanzo."}
{"id": "1991407", "revid": "223320", "url": "https://it.wikipedia.org/wiki?curid=1991407", "title": "I Wanna Fuck You", "text": ""}
{"id": "1991417", "revid": "1873126", "url": "https://it.wikipedia.org/wiki?curid=1991417", "title": "Un incontro", "text": "Un incontro (\"An Encounter\") \u00e8 un racconto breve scritto da James Joyce e pubblicato nel 1914. Esso fa parte della collezione di racconti intitolata \"Gente di Dublino\".\nTrama.\nIl protagonista, nonch\u00e9 narratore del racconto, \u00e8 un ragazzino di buona famiglia annoiato della routine quotidiana, dalla scuola e dalle finte battaglie che intraprende nel pomeriggio con i suoi amici Joe e Leo Dillon. Egli desidera vivere delle vere avventure e quindi decide insieme a Leo Dillon e a un ragazzo di nome Mahony di marinare la scuola per un giorno. All'inizio della giornata \u00e8 felice, nonostante Leo non si sia presentato, ma poi lui e il suo amico Mahony vengono avvicinati da un vecchio. Egli parla molto e fa alcune domande ai ragazzi, ripete in continuazione alcune frasi, chiede loro se hanno delle ragazze, parla loro di letteratura erotica. D'un tratto si allontana e fa qualcosa di strano che non viene precisato nel racconto. Al ritorno i suoi toni sono cambiati e afferma che i ragazzi che parlano con le ragazze dovrebbero essere frustati, e che gli piacerebbe infliggere delle punizioni anche a Mahony. Il ragazzo, in preda a una continua agitazione alle parole del vecchio, chiama Mahony con la scusa che per loro \u00e8 ora di andare e riesce ad allontanarsi dall'uomo."}
{"id": "1991424", "revid": "1305772", "url": "https://it.wikipedia.org/wiki?curid=1991424", "title": "Arabia (James Joyce)", "text": "Arabia (titolo originale: \"Araby\") \u00e8 un racconto breve scritto da James Joyce e pubblicato nel 1914. \u00c8 il terzo racconto della collezione intitolata \"Gente di Dublino\".\nTrama.\nIl protagonista del racconto \u00e8 un ragazzo, il cui nome non \u00e8 mai esplicitato nella storia, che narra in prima persona le sue vicende personali. Inizialmente viene descritto come il giovane si diverta a giocare con diversi suoi amici, e di come egli sia segretamente innamorato della sorella del suo migliore amico e vicino di casa, Mangan; fino a quel momento, tuttavia, non ha mai avuto n\u00e9 il coraggio n\u00e9 effettivamente occasione di parlarle, nonostante continui a seguirla e a pensare a lei. Ogni mattina, prende quindi l'abitudine di osservarla, dalla finestra di casa sua, uscire di casa. Un giorno ha occasione di poter dialogare con lei a proposito di un bazar chiamato \"Araby\" a cui lei non pu\u00f2 recarsi perch\u00e9 impegnata in un ritiro spirituale. Il narratore allora le promette che vi si recher\u00e0 personalmente e che le porter\u00e0 qualcosa. Da quel momento in poi il ragazzo pensa soltanto al momento in cui si recher\u00e0 al bazar (che simbolicamente rappresenta l'esotico e le terre orientali, in cui il Cristianesimo ha avuto origine) e comprer\u00e0 un pensiero per la giovane. Dovendo aspettare che suo zio rincasasse prima di poter effettivamente andare al Bazar, ed essendo questi in ritardo, il ragazzo arriver\u00e0 tardi, anche a causa della poca efficienza dei treni di linea, e trover\u00e0 la maggior parte dei banchi chiusi, eccetto per uno a cui sono rimasti alcuni vasi di porcellana. Anche in questo caso il giovane si sente indesiderato da un adulto, cio\u00e8 la donna che gestisce il negozio. Sentitosi perci\u00f2 tradito e non potendo acquistare pi\u00f9 niente, fa un mesto rientro a casa adirato e angosciato."}
{"id": "1991430", "revid": "110157", "url": "https://it.wikipedia.org/wiki?curid=1991430", "title": "Angel (Pharrell Williams)", "text": "Angel \u00e8 una canzone R&amp;B del produttore discografico Pharrell Williams, secondo singolo estratto dall'album \"In My Mind\" del 2006.\nIl singolo.\nIl singolo doveva essere originariamente pubblicato il 5 dicembre 2005, ma in seguito allo slittamento dell'uscita \"In My Mind\", il singolo fu distribuito nei negozi solo il 21 gennaio 2006. \"Angel\" \u00e8 stato il terzo singolo di Pharrell ad entrare nella top 20 britannica, arrivando alla quindicesima posizione.\nIn seguito agli scarsi risultati ottenuti dal precedente \"Can I Have It Like That\", il singolo di \"Angel\" non fu neppure distribuito negli Stati Uniti ed in Australia.\nIl Video.\nSono stati prodotti due differenti videoclip per promuovere \"Angel\", entrambi diretti da Hype Williams. La prima versione, mai pubblicata per i circuiti televisivi tradizionali unisce elementi in animazione ad altri girati dal vivo, che costituiscono la gran parte dell'altra versione. La seconda versione, infatti, vede Pharrell in compagnia di numerose ragazze, alcune delle quali vestite secondo la tradizionale iconografia degli angeli (vestito bianco, ali ed aureola). Questa versione \u00e8 quella pi\u00f9 conosciuta, in quanto trasmessa dai canali tematici."}
{"id": "1991432", "revid": "726373", "url": "https://it.wikipedia.org/wiki?curid=1991432", "title": "La stirpe dei fedeli", "text": "Blood of the fold \u00e8 un romanzo fantasy del 1996 dello scrittore statunitense Terry Goodkind e rappresenta il terzo libro della saga delle \"La spada della verit\u00e0\", preceduto da \"Stone of Tears\" e seguito dal romanzo \"La profezia della luna rossa\".\n\u00c8 stato pubblicato in lingua italiana per la prima volta da Fanucci suddiviso in due volumi, La stirpe dei fedeli (2000) e L'Ordine Imperiale (2000). In seguito \u00e8 stato ripubblicato in volume unico col titolo La spada della Verit\u00e0 - Volume 3 (2002).\nTrama.\nLa stirpe dei fedeli.\nAl Palazzo dei Profeti si \u00e8 consumato il funerale del profeta Nathan e della priora Annalina Aldurren, morti entrambi mentre sorella Verna e Warren, ormai liberato dal Rada'Han, erano in viaggio insieme a Richard per abbattere la barriera tra Nuovo e Vecchio Mondo. Al ritorno dal funerale sorella Verna si attarda con Warren ed al suo arrivo al Palazzo scopre che l'anello della Priora \u00e8 al centro della sala grande, avvolto in un incantesimo che non ha permesso a nessuna sorella di avvicinarsi, nonostante tutte, a turno, abbiano tentato. Le sorelle pi\u00f9 anziane invitano sorella Verna a fare anche lei un tentativo e, con sorpresa di tutti, lo schermo la lascia passare e, una volta all'interno dell'incantesimo, Verna scopre che la Priora l'ha designata come suo successore. Incredula Verna confida a Warren di non sapere come comportarsi a causa della presenza nel Palazzo delle Sorelle dell'Oscurit\u00e0.\nNel frattempo Richard si trova ad Aydindril e subisce un attacco dei mriswith, ma si salva grazie a Gratch che riesce ad avvertire la presenza delle creature in tempo; rendendosi conto di aver bisogno di alleati Richard decide di recarsi all'ambasciata del D'Hara per esigere la fedelt\u00e0 delle truppe in qualit\u00e0 di nuovo Lord Rahl. Durante il tragitto in citt\u00e0 dona una moneta d'argento col simbolo del Palazzo dei Profeti ad una bambina che, insieme alla nonna, vende focacce al miele e viene da loro riconosciuto come il Cercatore, ma si fa promettere che non sveleranno la sua identit\u00e0; poco dopo si scontra con Galtero, generale della Stirpe dei Fedeli e viene salvato dall'arresto solo grazie all'intervento di quattro Mord-sith, Cara, Raina, Berdine e Hally, e due guardie personali del Maestro Rahl, Ulic ed Egan, che gli giurano fedelt\u00e0. Da loro Richard apprende anche la natura del particolare legame che sussiste tra Lord Rahl e tutti i D'Hariani: un incantesimo lanciato quasi tremila anni prima da un antenato di Richard lega, con un giuramento di fedelt\u00e0, tutti i D'Hariani all'attuale Lord Rahl, cos\u00ec i D'hariani proteggono Lord Rahl con la forza delle armi e Lord Rahl protegge tutti i suoi sudditi con la forza della magia; l'unico requisito richiesto perch\u00e9 il legame magico prenda corpo \u00e8 che i D'Hariani riconoscano la legittimit\u00e0 del titolo di Lord Rahl. Richard e la sua scorta si recano, quindi, dal generale Reibisch, l'uomo a capo del contingente D'Hariano, per guadagnarne la fedelt\u00e0 e ci riescono solo grazie ad un attacco di mriswith che irrompono nella sala durante il negoziato uccidendo diversi soldati e Hally, una delle Mord-Sith, e che Richard uccide danzando con gli spiriti. Il generale riconosce l'autorit\u00e0 di Lord Rahl, legando cos\u00ec anche l'esercito presente in Aydindril.\nAl palazzo del Nicobarese il Lord Generale della Stirpe dei Fedeli, Tobias Brogan, coadiuvato dalla sorella Lunetta, che attraverso il suo dono riesce ad individuare chi mente, indaga sulla morte della Madre Depositaria; tra gli interrogati ci sono anche padrona Sanderholt, la cuoca del Palazzo delle Depositarie, le cui menzogne vengono scoperte da Lunetta che capisce, cos\u00ec, che Kahlan \u00e8 ancora viva, e anche la vecchietta e la bambina che Richard ha incontrato lungo la strada, dalle quali il generale Brogan riceve risposte sorprendentemente ambigue e che dimostrano anche una conoscenza della magia maggiore del previsto, insinuando il dubbio che la Madre Depositaria sia viva e protetta da un incantesimo; la vecchia d\u00e0 a Brogan la moneta ricevuta da Richard dicendogli che in citt\u00e0 c'\u00e8 un mago abbastanza potente da lanciare un incantesimo di quel tipo. Brogan d\u00e0 ordine ad un suo subordinato di interrogare le due donne con ogni mezzo per avere la prova che la loro conoscenza della magia le rivela come serve del Guardiano poi decide di mettersi subito alla ricerca della Madre Depositaria per ucciderla; tuttavia viene fermato dalle parole della sorella la quale gli spiega che l'incantesimo che protegge Kahlan probabilmente fa in modo che chi la cerca non possa riconoscerla. Mentre decidono il da farsi Brogan viene convocato al Palazzo delle Depositarie dal nuovo Lord Rahl, insieme a tutte le delegazioni delle Terre Centrali.\nAl Palazzo delle Depositarie Richard scioglie le Terre Centrali dando a tutti un Ultimatum: o si uniscono spontaneamente all'impero D'Hariano, a condizioni eque e giuste per tutti, o verranno pesantemente conquistati. Alle sue parole si ribellano il duca e la duchessa di Lumholtz, a nome di tutti i dignitari delle Terre Centrali, ma Richard non lascia spazio alle polemiche; annuncia, inoltre, che la Galea si \u00e8 gi\u00e0 unita all'impero D'Hariano e che egli sta per sposare la nuova regina della Galea; dopodich\u00e9 l'assemblea viene sciolta con l'avvertimento che nessuno dei dignitari potr\u00e0 lasciare Aydindril finch\u00e9 non avr\u00e0 deciso se arrendersi o meno al D'Hara. Richard trattiene Brogan e la sorella e domanda loro ragione degli interrogatori che si svolgono nel palazzo del Nicobarese; ribadisce che la Madre Depositaria \u00e8 morta e pone l'accento sul fatto che il Nicobarese, come la Galea, guidata dalla regina Kahlan Amnell, farebbe meglio ad unirsi al D'Hara. Brogan come segno di fiducia da a Richard il proprio coltello e gli chiede in cambio una moneta d'argento, ricevendone una uguale a quella avuta dalla vecchia. Alla fine della riunione Richard, tramite Gratch, invia una lettera a Kahlan, comunicandole le sue risoluzioni sulla sorte delle Terre Centrali.\nAl Palazzo dei Profeti la priora Verna e Warren vanno a trovare sorella Simona, una sorella della Luce confinata in infermeria perch\u00e9 \u00e8 ritenuta pazza; da lei scoprono che l'imperatore Jagang, che sta per arrivare in visita a Tanimura, \u00e8 colui che nella profezie antiche viene chiamato il Tiranno dei sogni; inoltre si rendono conto che ci sono molti punti oscuri nelle circostanze che hanno accompagnato la morte della Priora Annalina e del Profeta Nathan, decidendo cos\u00ec di indagare.\nAppena usciti dall'assemblea Tobias Brogan usa la sorella Lunetta per catturare il duca e la duchessa Lumholtz, uccide l'uomo e fa lanciare un incantesimo sulla donna, perch\u00e9 ella uccida Richard; decide inoltre di scappare da Aydindril per lanciarsi all'inseguimento della Madre Depositaria, poich\u00e9 ha intuito che ella si cela sotto l'identit\u00e0 della regina della Galea. Tornato a palazzo scopre che il soldato a cui aveva dato ordine di torturare la vecchia \u00e8 morto e la donna e la bambina sono fuggite; Brogan, Lunetta si preparano a fuggire per inseguire la Madre Depositaria, ma vengono attaccati dai soldati D'Hariani di guardia al palazzo. In loro difesa intervengono i mriswith che uccidono i soldati e Galtero che tramortisce Berdine, la mord-sith, su cui Lunetta lancia un incantesimo, ordinandole di assassinare Lord Rahl.\nSotto l'effetto dell'incantesimo la duchessa Lumholtz si presenta a Richard il quale si trova inspiegabilmente attratto dalla donna, al punto da dubitare del controllo delle proprie azioni, e accetta di tenerla a palazzo come sua ospite se lei, che dopo la morte del principe Fyren \u00e8 la diretta erede al trono, decider\u00e0 di far arrendere il Kelton. Ottenute le relative assicurazioni Richard la ospita per proteggerla dai mriswith.\nNel frattempo la priora Verna ritrova il suo libretto di viaggio nel tempietto privato della priora e Warren scopre, con sua somma sorpresa, di essere un profeta quando pronuncia la sua prima profezia, nella quale si parla di una \"falsa priora\" e della \"fine del Palazzo dei Profeti\". Insieme Verna e Warren decidono di andare a parlare ai becchini di cui il Palazzo ha richiesto i servigi, per scoprire per quale motivo erano stati ingaggiati.\nRichard \u00e8 ormai succube dell'incantesimo che circonda la duchessa di Lumholtz, tuttavia riesce ad organizzare ed a portare a termine la cerimonia pubblica in cui il Kelton si arrende totalmente al D'Hara, per dare alle altre nazioni un esempio di quanto le sue intenzioni siano serie.\nUlicia e le altre cinque Sorelle dell'Oscurit\u00e0 arrivano alla residenza dell'imperatore Jagang, nella quale scoprono che un gran numero di Sorelle della Luce e dell'Oscurit\u00e0 sono schiave di Jagang, il quale le ha piegate al suo volere usando la sua capacit\u00e0 di Tiranno dei Sogni. Ulicia e le cinque Sorelle uniscono i loro Han e attaccano insieme l'imperatore per eliminarlo.\nL'ordine imperiale.\nL'imperatore Jagang respinge senza sforzo l'attacco delle Sorelle dell'Oscurit\u00e0, poich\u00e9 aveva gi\u00e0 previsto tutto leggendo i loro sogni, e le rende schiave, promettendo loro atroci sofferenze se useranno la magia senza un suo ordine diretto. Le sei fanno buon viso a cattivo gioco, ma promettono di trovare un modo per vendicarsi.\nAl Palazzo delle Depositarie Richard riesce a ritirarsi nella sua stanza per la notte, sfuggendo alla duchessa di Lumholtz, ma poco dopo ella entra nella sua stanza, apparentemente desiderosa di passare la notte con lui. Richard capisce che qualcosa non va e, facendo appello alla sua magia, intravede la natura dell'incantesimo gettato sulla duchessa e si accorge che sta per pugnalarlo; mentre sfugge all'agguato della donna entra nella stanza un mriswith che uccide la duchessa e si rivolge a Richard dicendogli che lo ha salvato in quanto loro sono \"fratelli di pelle\". Sconcertato dall'affermazione Richard lascia fuggire il mriswith poi, osservando il corpo della donna ormai morta, si accorge che le manca il capezzolo sinistro; intuendo che il fatto \u00e8 legato all'incantesimo che ha modificato il comportamento della duchessa, Lord Rahl fa chiamare le tre Mord-Sith e scopre che anche Berdine, la Mord-Sith che lo ha minacciato con l'Agiel il giorno precedente, ha subito la medesima mutilazione. Cercando di salvare Berdine dall'incantesimo, Richard si lascia colpire con l'Agiel, in modo da provare che il legame magico con la casata dei Rahl \u00e8 pi\u00f9 potente dell'incantesimo che le hanno lanciato; effettivamente il legame magico con Lord Rahl impedisce a Berdine di uccidere Richard, se lui non tenta di difendersi. Alla fine la donna, distrutta dal dolore della magia, implora Richard di ucciderla, ma egli la salva, cancellando l'incantesimo che le hanno lanciato. Sbalordite dal comportamento altruista di Lord Rahl le tre Mord-Sith gli giurano nuovamente la loro fedelt\u00e0.\nAl Palazzo dei Profeti la Priora Verna passa la notte nel tempietto privato della Priora, poich\u00e9, interrogando i becchini, ha capito che Nathan e la Priora Annalina sono ancora vivi e, attraverso il libro di viaggio che le hanno lasciato, pu\u00f2 comunicare con loro. Durante la notte Verna apprende dalla Priora Annalina che lei e Nathan hanno finto la loro morte per intraprendere un viaggio che servir\u00e0 a far imboccare la giusta diramazione ad alcune profezie, fondamentali per salvare l'umanit\u00e0; spiega, inoltre, a Verna che la scelta di nominare proprio lei priora \u00e8 dipeso da un'altra profezia e che il suo ruolo \u00e8 quello di individuare quali, tra le sorelle, sono fedeli al Creatore e fare uscire tutte loro dal Palazzo prima dell'arrivo dell'imperatore. Rincuorata dalle parole della priora, ma anche indecisa su quale sia il metodo per distinguere le Sorelle della Luce da quelle dell'Oscurit\u00e0, Verna va a cercare Warren per consultarsi con lui, ma scopre che il ragazzo ha lasciato il Palazzo, in seguito ad una loro precedente discussione.\nKahlan, Zedd, Adie ed il resto dell'esercito galeano vengono raggiunti da Gratch che riesce a consegnare la lettera di Richard; Kahlan la legge e rimane sconcertata dal fatto che Richard abbia sciolto le Terre Centrali, cos\u00ec domanda a Zedd di rimuovere l'incantesimo che nasconde la sua identit\u00e0 per tornare ad Aydindril e sistemare le cose. Naturalmente il mago rifiuta facendo capire a Kahlan che Richard sta facendo tutto il possibile per riunire le Terre Centrali continuando a far credere a tutti che la Madre Depositaria \u00e8 morta. Zedd decide di tornare comunque ad Aydindril per evitare che Richard entri nel Mastio del Mago e provochi dei guai a causa della sua limitata conoscenza della magia, perci\u00f2 Gratch parte portando in volo Zedd; prima di andare il mago confida a Kahlan che, nel caso il viaggio gli fosse fatale, l'unico modo per sciogliere l'incantesimo che ha gettato su di lei \u00e8 che qualcuno dotato del dono intuisca e riveli ad alta voce la sua vera identit\u00e0. Poco dopo la partenza Kahlan e Adie vengono rintracciate e catturate da Tobias Brogan, che avendo intuito la vera identit\u00e0 della Madre Depositaria, riesce a rompere l'incantesimo; in aiuto di Brogan ci sono i mriswith e una Sorella dell'Oscurit\u00e0, poich\u00e9 Brogan, che senza rendersene conto \u00e8 finito sotto l'influenza del Tiranno dei Sogni, crede che essi siano emissari del Creatore. Kahlan e Adie, prigioniere con un Rada-Han al collo, vengono portate al Palazzo dei Profeti.\nNel frattempo la Priora Verna viene rinchiusa in una cella dalle Sorelle dell'Oscurit\u00e0, capeggiate da Sorella Leoma, che inibiscono la sua magia con un Rada'Han, e nominano priora Ulicia.\nAd Aydindril Richard entra nel Mastio del Mago per cercare qualsiasi cosa lo possa aiutare a sconfiggere il Tiranno dei Sogni; insieme a Berdine passa le barriere all'ingresso e riesce a districarsi tra le trappole magiche, bench\u00e9 sia la prima volta che entra nel Mastio. Seguendo le indicazioni di un mriswith, che ancora una volta non cerca di uccidere Richard, ma anzi lo aiuta e continua a chiamarlo \"fratello di pelle\", arrivano in una stanza in cui trovano il corpo mummificato di un mago ed un diario. I due prendono il diario e tornano al Palazzo delle Depositarie.\nPoco dopo l'uscita di Richard, Ann entra nel Mastio da sola, dopo aver bloccato il potere di Nathan, per lasciarsi catturare e poi salvare, compiendo cos\u00ec una profezia indispensabile per la salvezza del mondo. A catturare Ann \u00e8 Valdora, la vecchietta delle focacce al miele, con sua nipote; l'anziana donna \u00e8, infatti, una Sorella della Luce che era stata espulsa dalla confraternita molti anni addietro per uso illecito dei propri poteri magici. Ann viene torturata e rischia la vita per aspettare Zedd, poich\u00e9 la profezia dice che sar\u00e0 un mago a salvarla, tuttavia, quando egli arriva al Mastio con Gratch, i due vengono attaccati dai mriswith e, mentre Gratch viene spinto gi\u00f9 dalle mura, Zedd viene ferito ed \u00e8 troppo debole per salvare Ann; eppure la profezia si compir\u00e0 comunque, perch\u00e9 a trafiggere Valdora con una spada, sar\u00e0 Nathan, che teme per la vita della Priora. Ann mette cos\u00ec un Rada'Han a Zedd, per impedirgli di interferire con le future azioni di Richard e, presa con loro Holly, la nipotina di Valdora, i quattro partono per il Palazzo dei Profeti con l'intenzione di distruggerlo per impedire che cada nelle mani di Jagang.\nLa Priora Verna si risveglia in cella e viene a sapere da sorella Leoma che la sua reclusione ha uno scopo preciso: l'imperatore Jagang vuole scoprire se \u00e8 possibile rompere il legame magico che protegge chi \u00e8 fedele a Lord Rahl, per questo sorella Leoma \u00e8 stata autorizzata a torturare Verna, attraverso il Rada-Han, per usarla come cavia; inoltre a Verna viene detto che Warren non ha mai lasciato il Palazzo, ma egli \u00e8 rinchiuso negli alloggi del Profeta e vive da recluso.\nRichard riceve una visita dal comandante supremo dell'esercito keltiano che si dice molto preoccupato per il destino del proprio paese, in quanto, con la morte della duchessa Lumholtz, si potrebbe aprire una sanguinosa guerra di successione, prega perci\u00f2 Richard di nominare un re per il Kelton ed egli risponde scegliendo Kahlan come regina del Kelton. Con grande stupore di Richard il generale keltiano mostra di sapere che Kahlan \u00e8 la Madre Depositaria ed anche le Mord-Sith ne sono a conoscenza; Richard si rende conto, allora, che l'incantesimo che proteggeva Kahlan si \u00e8 dissolto e decide di mandare i suoi soldati a cercarle per assicurarsi che stia bene.\nKahlan e Adie vengono condotte al Palazzo dei Profeti e rinchiuse in una stanza in attesa dell'arrivo di Jagang; intanto Brogan comincia a sospettare che quello che sta succedendo al Palazzo dei Profeti non segua la volont\u00e0 del Creatore e, contemporaneamente, a dare segni di squilibrio mentale.\nSorella Leoma continua a torturare la Priora Verna, ma porta con s\u00e9 Millie, la donna delle pulizie, perch\u00e9 sistemi un po' la cella della Priora; Millie riesce a far avere di nascosto il dacra di Warren a Verna e, con esso, la Priora pugnala sorella Leoma e la costringe a toglierle il Rada-Han ed a spiegarle il motivo per cui \u00e8 stata rinchiusa. Uccisa sorella Leoma, la Priora Verna libera sorella Simona, si ricongiunge a Millie e a sorella Philippa e, insieme a loro, inizia a radunare ed a portare fuori dal Palazzo tutte le vere sorelle della Luce, secondo il volere della Priora Annalina.\nUn messaggero arriva da Richard e gli riferisce che i soldati in perlustrazione hanno trovato il luogo in cui era accampata Kahlan, ma la sua guardia era stata sterminata e la Madre Depositaria non c'era, mentre delle tracce di carri puntavano a Sud. Richard capisce che chi ha rapito Kahlan la sta portando verso Tanimura e decide di tornare nel Mastio del Mago per svegliare la Sliph, una artefatto magico con cui si possono percorrere lunghe distanze in brevissimo tempo. Berdine lo rincorre e gli grida di togliersi il mantello del mriswith, ma Richard non la ascolta e si lancia all'interno del Mastio dove un mriswith gli indica nuovamente la strada da percorrere per arrivare alla stanza in cui giace la sliph. Una volta arrivato Richard chiama la creatura che si offre di portarlo a Tanimura, ma a patto che lasci la Spada della Verit\u00e0, incompatibile con la sua magia; Lord Rahl accetta e arriva in breve nella Foresta di Hagen, in cui trova ad accoglierlo un gran numero di mriswith che gli offrono uno yabree, uno dei loro coltelli a tre lame. Sotto l'influsso dell'arma, che manipola la mente di Richard, egli segue Merissa, la Sorella dell'Oscurit\u00e0, fino alla tana della Regina dei Mriswith, la libera e la indirizza alla sliph, perch\u00e9 la Regina possa deporre le proprie uova ad Aydindril, come desidera. Una volta partita la Regina, Richard si libera dello yabree e si rende conto dell'errore commesso, ma non pu\u00f2 far nulla per rimediare perch\u00e9 Merissa tenta di ucciderlo, senza riuscirci, poi lo lascia andare. Richard si reca allora al Palazzo dei Profeti per parlare con la Priora, credendo di incontrare Annalina, ma nell'ufficio della Priora sono riunite Ulicia, Merissa, Tovi, Armina e Cecilia che gli propongono un patto: loro gli dimostreranno la loro fedelt\u00e0 dicendogli dove si trova Kahlan, potendo usufruire cos\u00ec del legame magico che le liberer\u00e0 dalla tirannia di Jagang, mentre lui le lascer\u00e0 andare senza impegnarle in ulteriori scontri. A malincuore Richard accetta.\nAdie e Kahlan decidono di fare un estremo tentativo per liberarsi cos\u00ec, quando Brogan e Lunetta entrano nella loro stanza, atterrano la donna e bruciano il suo vestito che, secondo Adie, funge da talismano per amplificarne l'Han. In questo modo scoprono che non solo il vestito alterava l'aspetto fisico di Lunetta, ma serviva anche alla donna per inibire il dono del fratello, in modo che lui non potesse usarlo. Brogan, scoprendo di essere lui stesso un mago, impazzisce e Lunetta lo uccide, mentre Galtero uccide Lunetta, venendo poi trafitto da Kahlan. Le due donne fuggono attraverso il Palazzo incontrando la Priora Verna e si accordano con lei per fuggire: Verna cercher\u00e0 di liberare Warren, mentre Kahlan si occuper\u00e0 di recuperare Ahern e il suo carro. La Priora Verna si reca quindi negli alloggi del Profeta e vi trova Warren, a cui toglie il Rada-Han, e con il quale si avvia verso il punto d'incontro, mentre Kahlan, compiuto il suo dovere, si scontra con Richard che la sta cercando e, con lui, torna dagli altri. Il Palazzo \u00e8 ormai sconvolto dalla battaglia che infuria tra l'Ordine Imperiale e la Stirpe dei Fedeli, ma Richard, una volta assicuratosi che i suoi amici sono in salvo, decide di tornare dentro il Palazzo per recuperare un libro di profezie.\nLa Priora Annalina entra con Zedd nei sotterranei del Palazzo, dove sono custodite le profezie, per distruggere tutto e chiede al mago di tessere una tela di luce per innescare un'esplosione; nel frattempo Nathan, all'esterno, far\u00e0 saltare le protezioni magiche all'esterno del Palazzo. Zedd tesse la tela di luce, ma dichiara che non pu\u00f2 attivarla, perch\u00e9 i maghi che hanno costruito il Palazzo possedevano anche la magia detrattiva, quindi lui non pu\u00f2 fare nulla contro di essa; il mago lascia, per\u00f2, delle trappole per impedire a Jagang di prendere i libri delle profezie. Terminato ci\u00f2 Zedd e Annalina escono dal Palazzo.\nRichard e Kahlan arrivano ai sotterranei e, superando le trappole, si impadroniscono del libro di profezie, ma le trappole di Zedd rimangono una minaccia, cos\u00ec Richard fa istintivamente ricorso alla magia detrattiva: la tela di luce si innesca facendo esplodere il Palazzo un attimo dopo che i due ne sono usciti. Si recano, quindi, alla sliph e tornano ad Aydindril. Annalina e Zedd vedono la distruzione del Palazzo e si accorgono che Nathan ha sfruttato la situazione per togliersi il Rada-Han e fuggire. Annalina invia Holly dalla Priora Verna e riparte alla ricerca del profeta, obbligando Zedd ad andare con lei.\nRichard e Kahlan arrivano ad Aydindril, ma Merissa li ha seguiti nella sliph e Richard \u00e8 obbligato ad ucciderla con la Spada della Verit\u00e0, dopodich\u00e9 i due uccidono la regina dei mriswith e si ritrovano nel centro della citt\u00e0 in cui infuria una cruenta battaglia tra i D'Hariani e la Stirpe dei Fedeli, i quali stanno avendo la meglio grazie all'aiuto dei mriswith. Quando tutto sembra ormai perduto dal cielo scende uno stormo di Garg, antagonisti magici dei mriswith, guidati da Gratch e arriva un battaglione di Keltiani ad aiutare i D'Hariani; la battaglia volge cos\u00ec al meglio e la Stirpe dei Fedeli si arrende.\nIntanto Annalina e Zedd continuano la ricerca di Nathan e scopriamo che Zedd, bench\u00e9 continui a seguire Ann, pu\u00f2 togliersi il Rada-Han quando vuole."}
{"id": "1991436", "revid": "121883436", "url": "https://it.wikipedia.org/wiki?curid=1991436", "title": "Pascual Jordan", "text": "\u00c8 noto principalmente per i suoi significativi contributi alla meccanica quantistica, in particolare alla teoria quantistica dei campi. Oltre ad influenzare la meccanica delle matrici, svilupp\u00f2 le relazioni canoniche di anticommutazione per i fermioni e l'algebra di Jordan per le osservabili. Fece inoltre parte del partito nazista e divenne una camicia bruna, un'affiliazione che lo isol\u00f2 da gran parte della comunit\u00e0 scientifica.\nStoria della famiglia.\nUn suo antenato, di nome Pascual Jorda, fu un nobile spagnolo, ufficiale della cavalleria che serv\u00ec per la Gran Bretagna durante e dopo le guerre napoleoniche; si trasfer\u00ec infine ad Hannover, possedimento della famiglia reale britannica a quel tempo.\nI suoi discendenti maschi mantennero la tradizione di chiamare il primogenito Pascual, mentre il loro nome di famiglia fu cambiato in Jordan (pronunciato alla tedesca ).\nJordan si iscrisse all'universit\u00e0 tecnica di Hannover nel 1921 dove studi\u00f2 una miscela eclettica di zoologia, matematica e fisica, come era tipico per uno studente universitario tedesco del tempo. Si trasfer\u00ec da Hannover, nel 1923, prima di ottenere una laurea. La sua destinazione fu l'Universit\u00e0 Georg-August di Gottinga, che era allora allo zenit della fama nella matematica e nelle scienze fisiche. Qui Jordan divenne prima assistente del matematico Richard Courant, poi del fisico Max Born.\nLavoro scientifico.\nInsieme a Max Born e Werner Karl Heisenberg, fu coautore di una serie importante di scritti sulla meccanica dei quanti. Lavor\u00f2 pionieristicamente alla teoria quantistica dei campi prima della seconda guerra mondiale, per poi interessarsi alla cosmologia.\nLe algebre non-associative che portano il suo nome furono definite nel tentativo di generare un'algebra delle osservabili, ruolo assunto oggi dall'algebra di John von Neumann, e trovarono poi applicazione in geometria proiettiva e nella teoria dei numeri.\nIl suo articolo del 1932 intitolato \"La meccanica quantistica e i problemi fondamentali di biologia e psicologia\" \u00e8 considerato il primo lavoro scientifico sulla biologia quantistica.\nJordan a volte \u00e8 confuso con il matematico francese Camille Jordan (teorema della curva di Jordan) e il geodesista tedesco Wilhelm Jordan.\nVita politica.\nJordan ader\u00ec nel maggio 1933 al NSDAP (partito nazista). Il seguente novembre si un\u00ec allo Sturmabteilung (SA) - le camicie brune. Si arruol\u00f2 nella Luftwaffe nel 1939 e lavor\u00f2 per un periodo al centro missilistico di Peenem\u00fcnde. Durante la guerra tent\u00f2 di interessare il partito su vari progetti per le armi avanzate, ma venne ignorato perch\u00e9 considerato \"politicamente non fidato\", probabilmente a causa dei suoi legami con gli ebrei (in particolare Courant, Born e Wolfgang Pauli) e con la \"fisica ebrea\".\n\u00c8 stato ipotizzato che Jordan probabilmente avrebbe ottenuto il Premio Nobel per la fisica del 1954 se non fosse stato per i suoi precedenti contatti con membri del partito nazista (vedi sia Bernstein (2005) che Schroer).\nWolfgang Pauli lo dichiar\u00f2 \"riabilitato\" alle autorit\u00e0 un certo tempo dopo la guerra, permettendo che ricominciasse l'attivit\u00e0 accademica dopo un periodo biennale e quindi recuperasse la sua condizione di professore di ruolo nel 1953. Jordan and\u00f2 contro il consiglio di Pauli e rientr\u00f2 in politica dopo che il periodo di denazificazione termin\u00f2 sotto le pressioni della guerra fredda. Si assicur\u00f2 l'elezione al Bundestag nell'Unione Cristiano Democratica. Nel 1957 sostenne il governo di Konrad Adenauer per armare con armi nucleari tattiche il Bundeswehr, mentre i \"18 di Gottinga\" (tra cui Born, Heisenberg e Pauli) scrissero il manifesto di Gottinga come protesta."}
{"id": "1991442", "revid": "1318658", "url": "https://it.wikipedia.org/wiki?curid=1991442", "title": "Castellaro Lagusello", "text": "Castellaro Lagusello (\"Castl\u00e0r\" in dialetto alto mantovano) \u00e8 una frazione di Monzambano.\nIl borgo sorge su una piccola collina affacciata a un lago a forma di cuore.\nIl lago e il castello, risalente al 1100-1200, danno il nome al piccolo borgo che fa parte dell'associazione de I borghi pi\u00f9 belli d'Italia.\nDal 2011 la localit\u00e0 \"Fondo Tacoli di Castellaro Lagusello\", essendo uno dei 111 siti archeologici palafitticoli localizzati sulle Alpi e nelle aree contigue, \u00e8 entrata a far parte dei Patrimoni dell'umanit\u00e0 dell'UNESCO all'interno del sito sovranazionale denominato Antichi insediamenti sulle Alpi.\nOrigini del nome.\nIl nome di Castellaro Lagusello deriva da \"castellaro\" (recinto fortificato) e \"lagusello\" (laghetto).\nStoria.\nLa costruzione del borgo fortificato si fa risalire all'XI-XII secolo, ma \u00e8 in un documento di Papa Eugenio III del 1145, nel quale si riporta l'elenco delle pievi dipendenti dalla diocesi di Verona, che viene citata per la prima volta la \"plebem de Castellaro\".\nIl fortilizio fu a lungo mira dei Gonzaga nel Quattrocento, ma i marchesi mantovani non riuscirono a mantenerne uno stabile possesso, tanto che gi\u00e0 a met\u00e0 del secolo torn\u00f2 sotto la Repubblica di Venezia nella provincia veronese attraverso il podest\u00e0 di Peschiera. La Serenissima lo mise all\u2019asta nel 1637 e fu acquistato con una somma 545 ducati dal conte Madernino Arrighi. L'attuale collocazione lombarda \u00e8 dunque molto pi\u00f9 recente e risale a Napoleone il quale, ceduto il Veneto all'Austria, trattenne a s\u00e9 il borgo per esigenze di difesa militare.\nLo stesso generale, nel suo piano di razionalizzazione amministrativa del 1803, annett\u00e9 il paese a Monzambano. Dopo un iniziale tentennamento, il provvedimento fu definitivamente riconosciuto anche dagli austriaci con decreto governativo del 1 luglio 1816."}
{"id": "1991443", "revid": "669954", "url": "https://it.wikipedia.org/wiki?curid=1991443", "title": "L'ordine imperiale", "text": ""}
{"id": "1991447", "revid": "1305772", "url": "https://it.wikipedia.org/wiki?curid=1991447", "title": "Ashanti (album)", "text": "Ashanti \u00e8 l'album di debutto della cantante R&amp;B statunitense Ashanti, pubblicato nel 2002 per la Murder Inc./Island Def Jam. Riconosciuto con il Grammy Award al miglior album contemporary R&amp;B, ha esordito alla prima posizione della classifica statunitense, con una prima settimana di vendite di 503.000 copie, il pi\u00f9 grande numero di copie vendute per un artista femminile al debutto fino ad allora negli Stati Uniti.\nNell'album \u00e8 presente il singolo \"Foolish\", primo singolo solista della cantante ad esordire alla prima posizione della classifica Billboard Hot 100 e nominato ai Grammy Awards come migliore performance vocale femminile R&amp;B.\nAntefatti.\nAshanti, scoperta da Sean Combs all'et\u00e0 di 14 anni, firma un contratto discografico con la Bad Boy Records, abbandonandola dopo pochi mesi per le proposte non inerenti alle volont\u00e0 artistiche della cantante. Successivamente al proseguimento degli studi e alla partecipazione a una scuola di arte drammatica, Ashanti firma un contratto con la Epic Records. Tuttavia, i cambiamenti di gestione dell'etichetta hanno rapidamente reso Ashanti una bassa priorit\u00e0 per il mercato discografico, cos\u00ec inizi\u00f2 a frequentare lo studio di registrazione The Inc. Records.\nAshanti fu notata da Irv Gotti, il quale si propose per produrre il primo progetto discografico della cantante, portandola a collaborare con numerosi artisti per darle visibilit\u00e0, tra cui nei singoli \"Always on Time\" con Ja Rule e \"What's Luv?\" con Fat Joe. Le collaborazioni divennero due delle canzoni di maggior successo del 2002, facendo divenire Ashanti divenne la prima artista femminile ad occupare le prime due posizioni della classifica Billboard Hot 100 contemporaneamente.\nPromozione.\nIl singolo principale dell'album, intitolato \"Foolish\" \u00e8 stato pubblicato l'11 febbraio 2002, divenendo il pi\u00f9 grande successo solista di Ashanti, trascorrendo dieci settimane consecutive in vetta alla Billboard Hot 100 e Hot R&amp;B/Hip-Hop Songs. Con oltre due milioni di copie certificate dalla RIIA, il singolo \u00e8 stato il secondo pi\u00f9 venduto del 2002 negli Stati Uniti. L'album ha ottenuto apio successo internazionale, esordendo nelle prime dieci posizioni delle classifiche di Regno Unito, Ausralia e Canada. Successivamente \u00e8 stato nominato ai Grammy Awards come migliore performance vocale femminile R&amp;B.\nIl secondo singolo dell'album, \"Happy\" \u00e8 stato pubblicato il 17 giugno 2002. La canzone raggiunse il numero 8 della US Billboard Hot 100, e il numero 6 della classifica Hot R&amp;B/Hip-Hop Songs. Il terzo singolo dell'album, \"Baby\", \u00e8 stato pubblicato il 9 settembre 2002.\nAccoglienza.\nIl redattore di \"AllMusic\" Stephen Thomas Erlewine gli ha dato una valutazione di tre stelle su cinque, elogiando il suono \u00abmoderno, post-hip-hop soul\u00bb, affermando che l'album ha \u00abritmi piuttosto freschi e ganci leggermente insistenti e maliziosi\u00bb. Tuttavia, ha percepito che mancava di materiale distintivo: \u00abNon \u00e8 affatto male com'\u00e8 strutturato, e ha i suoi momenti in salita, ma arrivati alla traccia 17 tracce, tutto diventa una macchia indistinta\u00bb. \"Entertainment Weekly\" ha lodato le sinuosit\u00e0 tra il rap e il soul del progetto, continuando a dire che \u00abla sua voce \u00e8 duttile e graziosa ma raramente si alza sopra un sussurro, rendendola uno strumento di sottofondo anche quando \u00e8 il turno di brillare\u00bb. Kris Ex di \"Rolling Stone\" si \u00e8 complimentato per la produzione complessiva dell'album con i suoi \u00ablenti groove R&amp;B \u00bb e ha notato che la voce di Ashanti \u00ab\u00e8 il perfetto strumento R&amp;B pronto per la radio: abbastanza forte da cavalcare sui beat da strada ma abbastanza modesto da essere aperto all'interpretazione; meglio di Britney Spears ma meno distintivo di Mary J. Blige\u00bb. \nMeno entusiasta \u00e8 la rivista \"People\", che alludendo alle precedenti collaborazioni della cantante, ha scritto che \u00abuna cosa \u00e8 cantare un brano sul disco di qualcun altro, un'altra \u00e8 portare il proprio album, e Ashanti non riesce a fare in questo debutto desultorio [...] Ashanti, con il suo dolce ma leggero soprano, non ha la grinta e la potenza di altre dive come Brandy, Destiny's Child o Monica. Non aiuta il fatto che, nonostante sporadici campionamenti di rilievo mancano melodie indimenticabili\u00bb. Anche Robert Hilburn del \"Los Angeles Times\" ha avuto una visione mista dell'album, scrivendo che \u00abla voce di Ashanti si adatta bene all'atmosfera pastosa di questa raccolta\u00bb, tuttavia non \u00e8 rimasto impressionato perch\u00e9 non era \u00abpiena e imponente\u00bb.\nSuccesso commerciale.\nl 20 aprile 2002, Ashanti ha esordito al numero uno sia della classifica Billboard 200 che della US Top R&amp;B/Hip-Hop Albums, con vendite della prima settimana di 503.000 copie. Il 17 dicembre 2002, l'album fu certificato triplo platino dalla Recording Industry Association of America e rimase nella classifica Billboard 200 per 55 settimane consecutive. Ashanti ha venduto 3,6 milioni di copie negli Stati Uniti a partire da ottobre 2008.\nIn Canada, ha raggiunto la posizione numero 15 della classifica, salendo successivamente alla posizione numero 5, ed \u00e8 stato certificato due volte platino per aver venduto oltre 200.000 copie. Nel Regno Unito ha esordito alla posizione numero 3 della classifica, vendendo oltre 300.000 copie.\nAl 2005 l'album ha venduto oltre sei milioni di copie in tutto il mondo."}
{"id": "1991453", "revid": "1494169", "url": "https://it.wikipedia.org/wiki?curid=1991453", "title": "Distretto di Ishikawa", "text": ""}
{"id": "1991455", "revid": "1812835", "url": "https://it.wikipedia.org/wiki?curid=1991455", "title": "Meccanica delle matrici", "text": "La meccanica delle matrici \u00e8 la formulazione della meccanica quantistica elaborata da Werner Heisenberg, Max Born e Pascual Jordan nel 1925.\nFu la prima versione completa (nel limite non relativistico) e coerente della meccanica quantistica ed estese il modello atomico di Bohr, giustificando dal punto di vista teorico l'esistenza dei salti quantici. Tale risultato fu raggiunto descrivendo le osservabili fisiche e la loro evoluzione temporale attraverso l'uso di matrici.\nLa meccanica delle matrici \u00e8 equivalente alla meccanica ondulatoria di Erwin Schr\u00f6dinger, che la segu\u00ec di circa sei mesi, ed \u00e8 la base della notazione bra-ket di Paul Dirac per la funzione d'onda.\nStoria.\nNacque da un'intuizione di Heisenberg verso le tre di notte del 7 giugno 1925, mentre era in vacanza sull'isola di Helgoland. Subito dopo, euforico, egli and\u00f2 in uno dei punti a sud dell'isola per osservare l'alba. Dopo aver mostrato agli altri scienziati la sua idea, e interpretati i dati che richiamavano al calcolo delle matrici, disse con costernazione: \u00abNon so neppure cosa sia una matrice\u00bb. L'anno successivo, con l'introduzione della meccanica ondulatoria da parte di Schr\u00f6dinger, la sua teoria, pur esatta, parve meno \"visualizzabile\". Si crearono delle tensioni tra i due, tanto che Heisenberg comment\u00f2 aspramente:\nQuesti toni evidenziavano il clima di scontro tra le due formulazioni iniziali della meccanica quantistica, l'una che considerava i fenomeni atomici come \"graduali\" e l'altra caratterizzata da salti quantici. Al riguardo Schr\u00f6dinger afferm\u00f2: \u00abNon posso immaginare che un elettrone salti qua e l\u00e0 come una pulce.\u00bb Chi alla fine fece da paciere tra i due fisici fu Niels Bohr, che invit\u00f2 Schr\u00f6dinger a Copenaghen per discutere insieme della sua versione della fisica dei quanti."}
{"id": "1991456", "revid": "1543377", "url": "https://it.wikipedia.org/wiki?curid=1991456", "title": "Chapter II (album)", "text": "Chapter II \u00e8 il secondo album della cantante R&amp;B statunitense Ashanti, pubblicato nel 2003 per la Murder Inc./Island Def Jam. Il progetto discografico, nominato ai Grammy Awards nella categoria al miglior album contemporary R&amp;B, ha esordito alla prima posizione della Billboard 200. \nL'album contiene i singoli \"Rock wit U (Awww Baby)\", che ha esordito alla seconda posizione della della Billboard Hot 100, e \"Rain on Me\", entrambi nominati ai Grammy Awards rispettivamente nelle categorie miglior canzone R&amp;B e migliore performance vocale femminile R&amp;B.\nDescrizione.\nIl secondo progetto discografico di Ashanti presenta 20 brani scritti dalla cantante con numerosi autori e compositori, tra cui Burt Bacharach, Hal David, Chink Santana, Irv Gotti, Channel 7, Charli Baltimore, Rick James, Al Green e Linda Creed. Parlando del progetto la cantante ha raccontato:\u00abQuesto \u00e8 stato un periodo spaventoso ma divertente per me. Ero ancora considerata una nuova artista e dovevo essere all'altezza del successo del mio album di debutto. Grazie alla Murder Inc., a tutti i fantastici produttori, e alle notti in studio a Miami, e alla mia orribile scrittura a mano che solo io posso capire, ma che ha dato vita a questo progetto cos\u00ec veritiero.\u00bb\nPromozione.\nLa casa discografica selezion\u00f2 il brano \"Rock wit U (Awww Baby)\", che consideravano una continuazione del suo singolo di debutto \"\"Foolish\" del 2002, per essere pubblicato come primo singolo del nuovo album. Pubblicata il 13 maggio 2003, la canzone divenne un successo commerciale negli Stati Uniti e la terza hit da solista di Ashanti nella top ten, esordendo al numero due della Billboard Hot 100, mentre ha raggiunto il numero quattro della classifica US Hot R&amp;B/Hip-Hop Songs. Il secondo singolo dell'album, \"Rain on Me\", pubblicato il 19 agosto 2003, ha raggiunto il numero sette della Billboard Hot 100 e il numero due della Hot R&amp;B/Hip-Hop Songs. Entrambi i brani sono stati nominati ai Grammy Awards rispettivamente nelle categorie miglior canzone R&amp;B e migliore performance vocale femminile R&amp;B.\nAccoglienza.\nLa scrittrice del \"New York Times\" Kelefa Sanneh ha osservato che \"Chapter II\" \u00abnon \u00e8 perfetto, ma una volta eliminate le scenette strazianti, si rimane con un album che \u00e8 grazioso, seducente e, soprattutto, leggero, nel senso migliore della parola\u00bb. La rivista \"People\" ha notato che \u00abil secondo progetto della cantante, tuttavia, dimostra che si sbagliavano coloro che pensavano che sarebbe stata una star da un solo album. \"Chapter II\", che continua lo stesso tema hip-hop soul del suo debutto, \u00e8 un ascolto facile e disinvolto che non richiede molto cervello ma molta emotivit\u00e0\u00bb.\nErnest Hardy di \"Rolling Stone\" trov\u00f2 che \u00abl'album \u00e8 composto dello stesso ritmo, delle stesse tracce prodotte con cura e delle ballate che hanno costituito il suo debutto. [...] I momenti migliori del disco hanno un tocco decisamente rifacente alle tradizioni R&amp;B. Tuttavia, le intuizioni da scolaretta sull'amore e la sofferenza dominano l'album, rendendolo noioso; [...] aggiungete alcuni inutili sketch tra una canzone e l'altra sugli hater, e \"Chapter II\" si esaurisce molto prima di arrivare a met\u00e0\u00bb.\nSuccesso commerciale.\nNegli Stati Uniti, \"Chapter II\" ha debuttato al numero uno della Billboard 200 con vendite della prima settimana di 326.000 unit\u00e0, esordendo inoltre alla prima posizione della classifica US Top R&amp;B/Hip-Hop Albums. Il progetto \u00e8 diventato il secondo album ad esordire alla prima posizione di Ashanti in entrambe le classifiche, ma \u00e8 stato un notevole calo nelle vendite rispetto al suo precedente progetto discografico \"Ashanti\", che aveva aperto con vendite di 502.000 unit\u00e0 nel 2002. L'album \u00e8 stato certificato platino dalla Recording Industry Association of America il 14 agosto 2003, ed \u00e8 rimasto nella Billboard 200 per 30 settimane consecutive, vendendo complessivamente 1,5 milioni di copie solo negli Stati Uniti alla fine del 2003. \nIl progetto discografico ha esordito tra le prime cinque posizioni della classifica canadese e britannica, dove ha inoltre ricevuto la certificazione di disco d'oro per aver venduto oltre le 100.000 unit\u00e0 dalla BPI. L'album \u00e8 entrato nella top10 in Svizzera, e nelle top20 in Australia e Germania.\nL'album ha venduto 3 milioni di copie in tutto il mondo."}
{"id": "1991458", "revid": "17204", "url": "https://it.wikipedia.org/wiki?curid=1991458", "title": "Jamma", "text": ""}
{"id": "1991460", "revid": "110157", "url": "https://it.wikipedia.org/wiki?curid=1991460", "title": "Lago Czaple", "text": "Il lago Czaple (['t\u0282\u0361aplc]) \u00e8 un lago che si trova vicino alla citt\u00e0 di Drawsko Pomorskie, nel Voivodato della Pomerania Occidentale in Polonia. \nGeografia.\nHa una superficie di 1,1993\u00a0km\u00b2. La profondit\u00e0 massima \u00e8 25\u00a0m.\nIn realt\u00e0, il lago si compone di due piccoli laghi, il Czapla Ma\u0142a ed il Czapla Du\u017ca che sono collegati fra di loro.\nNel lago vivono molte specie di pesci, come la tinca, il pesce persico, l'esox, il carassius, l'alborella, la bottatrice e la sandra."}
{"id": "1991461", "revid": "125411958", "url": "https://it.wikipedia.org/wiki?curid=1991461", "title": "Tigres de la Universidad Aut\u00f3noma de Nuevo Le\u00f3n", "text": "Il Tigres de la Universidad Aut\u00f3noma de Nuevo Le\u00f3n, meglio noto come Tigres UANL o Tigres de la UANL, \u00e8 una societ\u00e0 calcistica messicana di San Nicol\u00e1s de los Garza. Milita nella Primera Divisi\u00f3n de M\u00e9xico, la massima serie del campionato messicano.\nFondata il 7 marzo 1960, \u00e8 la squadra ufficiale dell'Universit\u00e0 autonoma del Nuevo Le\u00f3n (UANL) e ha il supporto e la gestione amministrativa della Sinergia Deportiva (societ\u00e0 controllata dalla CEMEX) dal 1997. Gioca le partite casalinghe allo stadio Universitario.\nLa squadra ha vinto, tra l'altro, 7 campionati messicani, 3 Coppe del Messico, e 3 Supercoppe del Messico, risultando la compagine pi\u00f9 vincente del Messico settentrionale. Conta inoltre 4 secondi posti in campionato. Vinse il primo trofeo nella stagione 1975-1976, quando si aggiudic\u00f2 la Coppa del Messico battendo in finale l'Am\u00e9rica e diventando cos\u00ec la prima squadra del nord del Messico a mettere in bacheca una competizione calcistica ufficiale. A livello internazionale, la squadra, dopo essere stata finalista della CONCACAF Champions League nelle stagioni 2015-2016, 2016-2017 e 2019, ha vinto il trofeo nel 2020. \u00c8 stata, inoltre, finalista della Coppa Libertadores nel 2015 e della Coppa del mondo per club nel 2020.\nNel 2015 figurava al 16\u00ba posto nel ranking della International Federation of Football History &amp; Statistics (IFFHS).\nI colori tradizionali del club sono il blu e il giallo. Il Tigres mantiene una forte rivalit\u00e0 con il Monterrey, con la quale disputa il derby noto come \"Cl\u00e1sico Regiomontano\".\nStoria.\nIl nucleo originario del club fu fondato nel 1957 con il nome di \"Jabatos\" (\"cinghiali\"), antesignano del Club de F\u00fatbol Nuevo Le\u00f3n. Il sodalizio esord\u00ec nella seconda divisione del campionato messicano di calcio nel 1958-1959, con vittoria per 1-0 all'esordio contro il Reboceros a La Piedad (rete di Carlos Guerrero). Questo fu l'undici iniziale del Jabatos: Miguel \"Cabrito\" Rodr\u00edguez, Mu\u00f1iz, Camacho, Arizmendi, Oscar de Alba, Ignacio \"Nachito\" Hern\u00e1ndez, H\u00e9ctor \"P\u00edjola\" Peque\u00f1o, Juan Fidalgo, Carlos Guerrero, Mingo Herrera, Orozco.\nIl 7 marzo 1960, dopo aver attraversato un periodo di difficolt\u00e0 economiche, il club fu rilevato dall'Universit\u00e0 autonoma del Nuevo Le\u00f3n (UANL) e assunse dapprima il nome di \"Club Deportivo Universitario de Nuevo Le\u00f3n\" e poco dopo quello di \"Tigres de la Universidad Aut\u00f3noma de Nuevo Le\u00f3n\", abbreviato in \"Tigres UANL\". Nel 1974, vincendo il campionato di Segunda Divisi\u00f3n, fu promosso in Primera Divisi\u00f3n, la massima serie nazionale. Si aggiudic\u00f2 il titolo messicano nel 1978 e nel 1982.\nNel 2011 vinse il Torneo di Apertura del campionato messicano battendo nella doppia finale il .\nNella stagione 2015 il Tigres UANL partecip\u00f2 per la prima volta alla Coppa Libertadores. Dopo aver terminato al primo posto nella fase a gironi, agli ottavi di finale elimin\u00f2 i boliviani dell'Universitario, ai quarti di finale gli ecuadoriani dell'Emelec e in semifinale i brasiliani dell'Internacional, accedendo alla finale, dove fu sconfitto dagli argentini del River Plate: dopo aver pareggiato 0-0 all'andata a Monterrey, perse per 3-0 al ritorno a Buenos Aires.\nDopo essere stata finalista della CONCACAF Champions League nelle stagioni 2015-2016, 2016-2017 e 2019, vinse il trofeo nel 2020, battendo per 2-1 in finale il all'Exploria Stadium di Orlando, negli USA.\nNella Coppa del mondo per club FIFA 2020, disputata nel febbraio 2021 in Qatar, si classific\u00f2 al secondo posto (0-1 contro il ), dopo essere divenuto il primo club messicano a qualificarsi alla finale del torneo, battendo i brasiliani del .\nOrganico.\nRosa 2021-2022.\n\"Aggiornata al 12 agosto 2021\".\nRosa 2019-2020.\n\"Aggiornata al 27 agosto 2019\"."}
{"id": "1991463", "revid": "19086746", "url": "https://it.wikipedia.org/wiki?curid=1991463", "title": "Macsoup", "text": ""}
{"id": "1991466", "revid": "339392", "url": "https://it.wikipedia.org/wiki?curid=1991466", "title": "UANL Tigres", "text": ""}
{"id": "1991468", "revid": "339392", "url": "https://it.wikipedia.org/wiki?curid=1991468", "title": "Tigres UANL", "text": ""}
{"id": "1991471", "revid": "736476", "url": "https://it.wikipedia.org/wiki?curid=1991471", "title": "Ashanti's Christmas", "text": "Ashanti's Christmas \u00e8 il terzo album della cantante R&amp;B statunitense Ashanti, pubblicato nel 2003 per la Murder Inc./Island Def Jam. Si tratta di una collezione di tradizionali canti natalizi."}
{"id": "1991472", "revid": "1318658", "url": "https://it.wikipedia.org/wiki?curid=1991472", "title": "Gran Quartiere di Pizzofalcone", "text": "Il Gran Quartiere di Pizzofalcone o Presidio di Pizzofalcone, oggi caserma Nino Bixio \u00e8 un edificio militare sito a Napoli, all'apice di via Monte di Dio, sulla collina di Pizzofalcone, nel quartiere San Ferdinando.\nStoria.\nPosto sulla parte apicale di Pizzofalcone, il Gran Quartiere occupa l'area che ospitava anticamente le \"Delizie\" di Lucullo. Sotto Carlo I d'Angi\u00f2 vi era posizionata l'area di caccia con i falconi, da cui il luogo prese il nome. Successivamente l'area fu disboscata e vi fu costruito il Palazzo Carafa di Santa Severina, che successivamente ospit\u00f2 il Reale Ufficio Topografico del Regno delle Due Sicilie e i Granatieri della Guardia Reale. Dopo l'Unit\u00e0 ospit\u00f2 reparti di bersaglieri e di cavalleria ed \u00e8 oggi sede dell'Archivio Militare di Napoli.\nSuccessivamente, il palazzo fu acquistato da Ferrante Loffredo di Trevico e finalmente nel 1651 dal vicer\u00e9 Conte d'O\u00f1ate. Quest'ultimo ordin\u00f2 che vi si stanziassero le truppe spagnole fino ad allora alloggiati nella zona a ridosso di via Toledo nei quartieri spagnoli. Inizialmente i soldati vennero suddivisi tra Palazzo Carafa e i suoi giardini.\nSolo tra il 1667 e il 1670 il vicer\u00e9 Pedro Antonio di Aragona fece costruire, sulla superficie precedentemente occupata dai giardini, il Gran Quartiere di Pizzofalcone, cos\u00ec da permettere un migliore sistemazione della guarnigione spagnola.\nL'edificio non ha mai variato la propria destinazione d'uso di carattere militare. Dopo avere ospitato per secoli reparti della guarnigione dell'Armata napoletana e la Real Accademia Militare della Nunziatella, costituita il 18 novembre 1787, subito dopo l'Unit\u00e0 d'Italia ospit\u00f2 il 1\u00ba Reggimento bersaglieri. Contestualmente fu dedicato a Nino Bixio. Dopo la seconda guerra mondiale divenne caserma della Polizia di Stato, adibita ad ospitare il IX Reparto mobile di Napoli, dal 1971 denominato IV Reparto Celere delle guardie di pubblica sicurezza fino a diventare il IV Reparto mobile della Polizia di Stato di Napoli.\nNell'ambito del Progetto UNESCO per il centro storico di Napoli \u00e8 nata un'idea di progetto per il recupero, restauro e rifunzionalizzazione della caserma Nino Bixio, dell'archivio militare e della chiesa dell'Immacolatella a Pizzofalcone. Le proposte di questo progetto per la struttura prevedevano le seguenti attivit\u00e0: un asilo nido, una ludoteca, altri servizi sociali, servizi turistici, strutture operative per l'erogazioni dei servizi alle imprese e attivit\u00e0 culturali. Si propone anche la realizzazione di un impianto solare fotovoltaico..\nTale progetto tuttavia non ha avuto alcun esito, dato che il 15 novembre 2014, alla presenza del ministro dell'Interno Angelino Alfano e del ministro della difesa Roberta Pinotti, \u00e8 stato firmato un accordo con il Comune di Napoli, proprietario della struttura, che ha sancito il passaggio del complesso alla Scuola militare \"Nunziatella\". Tale accordo \u00e8 di particolare importanza per la Nunziatella e per la citt\u00e0, in quanto consente di ampliarne e qualificarne gli spazi, e di aprire la strada al progetto di sua costituzione in Scuola militare Europea.\nArchitettura.\nL'ingresso principale della caserma era situato in origine in via Egiziaca a Pizzofalcone. Solo nei primi anni del XIX secolo, durante il decennio francese, con l'abbattimento di quanto restava della cinquecentesca chiesa di Monte di Dio venne costruito l'attuale ingresso nell'omonima via.\nLa pianta dell'edificio \u00e8 quasi quadrata, con un porticato interno che copre tutti e quattro i lati del cortile interno. Sul lato esterno un porticato corre lungo i due lati che affacciano sul golfo di Napoli."}
{"id": "1991474", "revid": "1305772", "url": "https://it.wikipedia.org/wiki?curid=1991474", "title": "Rubbia (Comeno)", "text": "R\u00f9bbia (in sloveno Rubije) \u00e8 un paese della Slovenia, frazione del comune di Comeno.\nLa localit\u00e0 \u00e8 situata sul Carso a 314,6 metri s.l.m. ed a 6,9 kilometri dal confine italiano.\nSotto il dominio asburgico Rubbia fu una frazione del comune di Scherbina.\nMonti principali.\nM.te San Martino (\"Sv. Martin\"), mt 475"}
{"id": "1991475", "revid": "121837", "url": "https://it.wikipedia.org/wiki?curid=1991475", "title": "Variabili a spettro magnetico", "text": ""}
{"id": "1991478", "revid": "439868", "url": "https://it.wikipedia.org/wiki?curid=1991478", "title": "Gertrude B. Elion", "text": "In particolare il loro uso di metodi innovativi di progettazione razionale di farmaci per lo sviluppo di nuovi farmaci \u00e8 alla base della pi\u00f9 moderna farmacologia. \nIn passato le propriet\u00e0 farmacologiche di molti medicinali erano state scoperte in maniera casuale, frutto di errori e prove di laboratorio. L'utilizzo di precisi target molecolari farmacologici ha permesso di sviluppare in maniera pi\u00f9 celere molecole pi\u00f9 efficaci di quelle che attualmente erano a disposizione. \nIl suo lavoro ha portato alla creazione dell'azidotimidina (AZT), il primo farmaco effecace nel trattamento dell'AIDS. Le sue opere ben note includono anche lo sviluppo del primo farmaco immunosoppressore, l'azatioprina, usato per combattere il rigetto nei trapianti di organi, e il primo farmaco antivirale di successo, l'aciclovir (ACV), usato nel trattamento dell'infezione da herpes.\nCarriera e ricerca.\nElion occup\u00f2 incarichi per il National Cancer Institute, American Association for Cancer Research e World Health Organization, tra le altre organizzazioni. Dal 1967 al 1983 \u00e8 stata a capo del Dipartimento di Terapia Sperimentale per l'allora Burroughs Wellcome ,attualmente GlaxoSmithKline.\n\u00c8 stata assunta alla Duke University come professore a contratto di farmacologia e medicina sperimentale dal 1971 al 1983 e professore di ricerca dal 1983 al 1999.Nel 1989 le fu conferito un dottorato onorario dal Politecnico della New York University.\nInvece di fare affidamento su prove ed errori, Elion e George Herbert Hitchings hanno scoperto nuovi farmaci usando un design razionale dei farmaci, che ha utilizzato le differenze nella biochimica e nel metabolismo tra normali cellule umane e agenti patogeni (agenti patogeni come cellule tumorali, protozoi, batteri e virus) per progettare farmaci che potessero uccidere o inibire la riproduzione di agenti patogeni particolari senza danneggiare le cellule umane. I farmaci che hanno sviluppato sono usati per trattare una variet\u00e0 di malattie, come leucemia, malaria, lupus, epatite, artrite, gotta, rigetto del trapianto di organi (azatioprina) e herpes (aciclovir, che \u00e8 stato il primo selettivo e farmaco efficace nel suo genere).La maggior parte dei primi lavori di Elion proveniva dall'uso e dallo sviluppo di derivati delle purine. Nel 1997 ha vinto il Premio Lemelson-MIT.\nLe invenzioni di Elion includono:"}
{"id": "1991482", "revid": "121837", "url": "https://it.wikipedia.org/wiki?curid=1991482", "title": "Alpha Lacertae", "text": ""}
{"id": "1991490", "revid": "2034231", "url": "https://it.wikipedia.org/wiki?curid=1991490", "title": "Gertrude Belle Elion", "text": ""}
{"id": "1991492", "revid": "1673774", "url": "https://it.wikipedia.org/wiki?curid=1991492", "title": "Concrete Rose", "text": "Concrete Rose \u00e8 il quarto album della cantante R&amp;B statunitense Ashanti, pubblicato nel 2004 per la Murder Inc./Island Def Jam.\nDescrizione.\nDopo il successo del suo secondo album in studio \"Chapter II\", Ashanti conferm\u00f2 nel novembre 2003 di aver iniziato a pianificare il suo terzo album in studio, che sarebbe dovuto uscire a met\u00e0 2004. Nel febbraio 2004, Ashanti disse che l'album aveva \u00abun nuovo suono, un nuovo sapore\u00bb, e disse di voler \u00abtoccare pi\u00f9 argomenti che non ho toccato con il primo e il secondo disco\u00bb. Ha anche confermato di aver gi\u00e0 registrato tre canzoni per l'album assieme a Chink Santana e Irv Gotti, mentori della cantante sin dall'album di debutto. \nIl progetto discografico si compone di diciannove brani scritti dalla cantante assieme a numerosi autori, oltre a Chink Santana e Irv Gotti, Denzil Foster, Malcolm Flythe, Devin the Dude, Scarface e Too Short. Nell'album sono inoltre presenti collaborazioni con T.I., Channel 7, Ja Rule e Lloyd.\nSuccesso commerciale.\n\"Concrete Rose\" ha esordito al numero sette della classifica Billboard 200 nel dicembre 2004 e nella classifica Top R&amp;B/Hip-Hop Albums al numero uno con 254.000 copie vendute nella prima settimana. L'album \u00e8 stato certificato platino dalla RIAA il 14 gennaio 2005 per aver superato il milione di copie vendute ed \u00e8 rimasto nella classifica Billboard 200 per 20 settimane."}
{"id": "1991496", "revid": "28592", "url": "https://it.wikipedia.org/wiki?curid=1991496", "title": "Guyanese", "text": ""}
{"id": "1991498", "revid": "110157", "url": "https://it.wikipedia.org/wiki?curid=1991498", "title": "Collectables by Ashanti", "text": "Collectables by Ashanti \u00e8 il primo greatest hits della cantante R&amp;B statunitense Ashanti, pubblicato nel 2005."}
{"id": "1991500", "revid": "28592", "url": "https://it.wikipedia.org/wiki?curid=1991500", "title": "Guyanesi", "text": ""}
{"id": "1991501", "revid": "671029", "url": "https://it.wikipedia.org/wiki?curid=1991501", "title": "Crow", "text": "Gli Absaroke o Apsaroke (da \"Aps\u00e1alooke\" il loro nome in sioux), meglio conosciuti come Crow, sono una trib\u00f9 di Nativi Americani. Appartenevano al gruppo linguistico dei Sioux ed erano stanziati nelle pianure del Montana e del Dakota del Sud.\nIl loro nome significa \"figli dell'uccello dal Grande Becco\", ma i mercanti francesi fraintesero i gesti con cui i nativi indicavano il loro nome come \"gens des corbeaux\" (\"popolo dei corvi\"), da qui l'adozione del termine \"Crow\" (\"corvo\" in inglese).\nStoria.\nIl popolo degli Apsaroke era originariamente unito a quello dei coltivatori Hidatsa, ma si separ\u00f2 da questi sotto la guida del visionario antenato di nome Inanimato, formando quindi, nel XVII secolo, un proprio popolo.\nDapprima i Crow erano uniti in una grande trib\u00f9 ed erano contro i Sioux. Poi per\u00f2, nel XVIII secolo, forse per un litigio riguardante la selvaggina, si divisero in due trib\u00f9: i River Crow e i Mountain Crow. I Crow furono i primi ad utilizzare il fucile. Durante la guerra indiana, i Crow si allearono con il Governo degli Stati Uniti fornendo esploratori all'esercito statunitense. Oggi i Crow sopravvivono con una popolazione di 5.000 individui in una riserva (Crow Indian Reservation) ad ovest del fiume Tongue nel Montana.\nEconomia e Religione.\nDapprima i Crow coltivavano mais ma, spostandosi e diventando nomadi, divennero abili cacciatori. Cacciavano soprattutto bisonti e facevano molto spesso razzie nei villaggi vicini. Divennero cavalieri molto abili e si rubavano di frequente i cavalli tra le trib\u00f9.\nPraticavano il culto del Sole e del tuono."}
{"id": "1991502", "revid": "115998333", "url": "https://it.wikipedia.org/wiki?curid=1991502", "title": "Paperinik e l'arca dimenticata", "text": "Paperinik e l'arca dimenticata \u00e8 una storia di 46 tavole, pubblicata su Topolino nel 1986. I testi sono stati realizzati da Bruno Concina, mentre i disegni sono di Massimo De Vita.\nSi tratta di una parodia del celebre film \"I predatori dell'arca perduta\"; a differenza di quanto avviene nelle classiche parodie Disney, Paperinik e gli altri personaggi non assumono le parti dei personaggi del film, ma mantengono la propria identit\u00e0, ripercorrendo a grandi linee le vicende della pellicola. Paperinik reinterpreter\u00e0 nuovamente a suo modo le gesta di Indiana Jones nella storia \"Paperinik e il tempio indiano\" (1990), ispirata al film \"Indiana Jones e il tempio maledetto\".\nTrama.\nIl professor Pico De Paperis comunica a Paperinik, tornato di recente da una missione in India con Archimede, che Rockerduck \u00e8 impegnato nella ricerca dell'Arca dimenticata, uno scrigno d'avorio contenente il tesoro del faraone Cheofre.\nScoperta troppo tardi l'importanza nella ricerca dell'arca di un vecchio medaglione che ha poi regalato a Paperina, Pico chiede a Paperinik di rintracciarla e di farsi restituire il prezioso oggetto. Paperinik si reca quindi a Tortina, dove Paperina sta passando le vacanze invernali, e dove egli viene seguito da uno scagnozzo di Rockerduck.\nLiberatosi dell'uomo, i due partono per il Cairo dove si rincontrano con Pico. Qui Paperinik, dopo essere scampato ad un tentativo di avvelenamento, dovr\u00e0 far fronte al rapimento di Paperina per mano degli uomini di Rockerduck. Lasciata la papera dentro una cesta lungo il fiume Nilo, certi che riuscir\u00e0 a cavarsela, Pico e Paperinik si recano all'interno della Piramide di Cheofre, ove Paperinik trova l'Arca. Purtroppo Rockerduck si impossessa dell'Arca e lascia all'interno della piramide il gruppo paperi, al quale si \u00e8 riaggiunta Paperina che \u00e8 stata catturata da Rockerduck mentre viaggiava sul Nilo.\nMa Paperinik non desiste: dopo esser riuscito ad uscire dalla piramide si scontra con Rockerduck e i suoi scagnozzi e riesce a riprendere l'Arca.\nQuattro giorni dopo, la nave diretta a Paperopoli sulla quale navigano viene abbordata dal sottomarino di Rockerduck, il quale una volta salito a bordo apre l'Arca, mentre Pico e Paperina assistono impotenti mentre Paperinik si trova in cabina a riposare. Nell'Arca non sembra esserci che della cartaccia, ma subito dopo da essa si sprigionano orrendi ectoplasmi che fanno letteralmente svenire tutti i partecipanti all'apertura.\nAllarmato dagli urli dei presenti, Paperinik si reca a vedere cosa sia successo e quando Pico rinviene scopre che il tesoro di Cheofre altro non era che le ricette dei piatti di cui era ghiotto.\nLa storia termina una settimana dopo a Paperopoli, dove Paperina si reca a casa di Paperino per raccontargli l'incredibile avventura che ha vissuto.\nStoria editoriale.\nLa storia \u00e8 apparsa per la prima volta su Topolino n. 1573 del 19 gennaio 1986 ed \u00e8 stata da allora ristampata pi\u00f9 volte: \nLa storia \u00e8 nota anche con il titolo \"Parodie di grandi film: Paperinik e l'arca dimenticata\"."}
{"id": "1991506", "revid": "838137", "url": "https://it.wikipedia.org/wiki?curid=1991506", "title": "The Declaration", "text": "The Declaration \u00e8 il quinto album della cantante R&amp;B statunitense Ashanti, pubblicato nel 2008 dalla The Inc./Universal."}
{"id": "1991507", "revid": "2130303", "url": "https://it.wikipedia.org/wiki?curid=1991507", "title": "Chiesa dell'Immacolatella a Pizzofalcone", "text": "La chiesa dell'Immacolatella a Pizzofalcone \u00e8 un edificio religioso di Napoli, sito in salita Echia, sulla collina di Pizzofalcone, nel quartiere San Ferdinando.\nStoria.\nLa chiesa (da non confondersi con l'omonima parrocchia dell'Immacolata, gi\u00e0 chiesa di Santa Maria Egiziaca a Pizzofalcone), \u00e8 incastonata tra il Gran Quartiere di Pizzofalcone ed il Palazzo Carafa di Santa Severina.\nLa sua fondazione con il nome di Regia Cappella del Santissimo Rosario, potrebbe risalire alla prima met\u00e0 del \u2018600 all'epoca in cui Palazzo Carafa fu comprato per insediarvi le truppe spagnole o al 1670 quando fu costruito il presidio. Nel 1859 se ne ha traccia con il nome di chiesa dell'Immacolatella a Pizzofalcone, riedificata dall'architetto Francesco Jaoul.\nNel 1943 la chiesa fu colpita da una bomba durante i numerosi raid aerei su Napoli, cosa che ha causato la perdita della gran parte delle opere d'arte contenute. Finita la guerra la chiesa venne restaurata e riaperta.\nOggi la chiesa \u00e8 chiusa al pubblico e versa in grave stato di abbandono, cos\u00ec come lo spiazzo antistante con belvedere e le scale che conducono all'ingresso .\nNell'autunno del 2020 sono cominciati i lavori di restauro degli esterni."}
{"id": "1991508", "revid": "834", "url": "https://it.wikipedia.org/wiki?curid=1991508", "title": "Unification (album)", "text": ""}
{"id": "1991515", "revid": "1748167", "url": "https://it.wikipedia.org/wiki?curid=1991515", "title": "Fusione di comuni italiani", "text": "La fusione di comuni italiani nell'ordinamento statale e nel diritto amministrativo italiano \u00e8 l'unione fisico-territoriale fra due o pi\u00f9 comuni contigui. La fusione tra questi enti locali, introdotta con la Legge sulle Autonomie locali n. 142 del 1990, \u00e8 disciplinata dal Testo Unico degli Enti Locali, approvato con decreto legislativo 18 agosto 2000, n. 267; in particolare, la materia \u00e8 trattata nell'articolo 15 di tale testo unico, che tra l'altro prevede come, ad eccezione delle fusioni tra pi\u00f9 comuni, non possano esserne istituiti di nuovi con una popolazione inferiore ai 10.000 abitanti. In base all'articolo 133 della Costituzione della Repubblica Italiana, dette modificazioni devono essere deliberate dalla Regione, sentite le popolazioni interessate, nelle forme previste dalle leggi regionali.\nLa Corte costituzionale ha depositato, il 24 marzo 2015, la sentenza n. 50/2015 con la quale si \u00e8 pronunciata sui ricorsi presentati da quattro Regioni (Veneto, Campania, Puglia, Lombardia) contro 58 commi (dei 151 originari, ma poi accresciuti in numero dalle successive modifiche legislative) dell'unico articolo della legge n. 56 del 2014 (cosiddetta \"legge Delrio\"), discussi in udienza pubblica il 24 febbraio dello stesso anno; in sostanza la Corte afferma che la competenza per le fusioni per incorporazione resta dello Stato, potendo le Regioni legiferare solo sulla fusione \"tradizionale\" con nascita di un nuovo comune.\nComuni nati da fusioni dall'Unit\u00e0 d'Italia ad oggi.\nRegno d'Italia (1861-1946).\nNota: in grassetto i capoluoghi di provincia\nRepubblica Italiana (dal 1946).\nFusioni tradizionali\nFusioni per incorporazione\nComuni di prossima istituzione.\nFusioni gi\u00e0 approvate da referendum:\n1\u00ba gennaio 2023"}
{"id": "1991517", "revid": "647919", "url": "https://it.wikipedia.org/wiki?curid=1991517", "title": "Nuova Unione dei Liberali Sociali", "text": ""}
{"id": "1991521", "revid": "262457", "url": "https://it.wikipedia.org/wiki?curid=1991521", "title": "Dukkha", "text": ""}
{"id": "1991522", "revid": "287204", "url": "https://it.wikipedia.org/wiki?curid=1991522", "title": "Canone pali", "text": ""}
{"id": "1991523", "revid": "399", "url": "https://it.wikipedia.org/wiki?curid=1991523", "title": "SEUROP", "text": "SEUROP \u00e8 una griglia di valutazione della carcassa presa come riferimento in tutta Europa. Le classi vanno da S (superiore) a P (mediocre).\nPer i bovini.\nIl sistema di classificazione adottato per i vitelli da carne uguale a quello per gli esemplari adulti. Vengono ordinati secondo:\nLa conformazione \u00e8 indicata dalle lettere S, E, U, R, O, P, che si riferiscono allo sviluppo muscolare; da animali con profili marcatamente convessi e quindi alte rese quanti-qualitative di macellazione \n(classe S);a bestie con profili rettilinei e basse rese quanti-qualitative (classe P).\nLa resa di macellazione (peso delle mezzene sul peso vivo) pu\u00f2 nel primo caso superare il 64%.\nPer la determinazione della conformazione della carne, le carcasse vengono suddivise in 15 categorie differenti.\nLa categoria S non viene usata per i vitelli.\nIl colore della carne pu\u00f2 variare da molto bianca fino a rosata e viene contraddistinto da un numero."}
{"id": "1991524", "revid": "44627", "url": "https://it.wikipedia.org/wiki?curid=1991524", "title": "Media integrale", "text": ""}
{"id": "1991525", "revid": "77990", "url": "https://it.wikipedia.org/wiki?curid=1991525", "title": "Fissione cellulare", "text": ""}
{"id": "1991529", "revid": "339392", "url": "https://it.wikipedia.org/wiki?curid=1991529", "title": "Corsica Ferries", "text": ""}
{"id": "1991530", "revid": "767487", "url": "https://it.wikipedia.org/wiki?curid=1991530", "title": "Chinook (popolo)", "text": "I Chinook sono un gruppo di trib\u00f9 che abitavano nel Nord America tutte appartenenti alla stessa famiglia linguistica (Lingue chinook). "}
{"id": "1991532", "revid": "508036", "url": "https://it.wikipedia.org/wiki?curid=1991532", "title": "Software", "text": "Il software, traducibile come componente logico, programma informatico o supporto logico, in informatica ed elettronica \u00e8 l'insieme delle componenti immateriali (strato logico/intangibile) di un sistema elettronico di elaborazione; \u00e8 contrapposto all'hardware, cio\u00e8 la parte materiale (strato fisico/tangibile) dello stesso sistema.\nCaratteristiche.\nIn particolare in informatica si intendono tali il semplice dato o informazione oppure pi\u00f9 propriamente le istruzioni di un programma codificate in linguaggio macchina o in linguaggio di programmazione (codice sorgente), memorizzate su uno o pi\u00f9 supporti fisici, sotto forma di codice eseguibile. Riguardo all'invenzione del termine, lo statunitense Paul Ni quette sostiene di averlo coniato nel 1953, tuttavia \u00e8 invece ritenuta certa la prima apparizione in una pubblicazione scientifica del 1958 dell'American Mathematical Monthly da parte dello statistico John Wilder Tukey.\nStoria.\nIl termine sarebbe stato creato durante la seconda guerra mondiale; tecnici del Royal Army britannico erano impegnati nella decrittazione dei codici tedeschi di \"Enigma\", di cui gi\u00e0 conoscevano la meccanica interna (detta \"hardware\", \"componente dura\", nel senso di ferraglia) grazie ai servizi segreti polacchi. La prima versione di Enigma sfruttava tre rotori per mescolare le lettere. Dopo il 1941, ad \"Enigma\" venne aggiunto un rotore, e il team di criptoanalisti inglesi, capitanati da Alan Turing, si dovette interessare non pi\u00f9 alla sua struttura fisica, ma alle posizioni in cui venivano utilizzati i rotori della nuova Enigma.\nDato che queste istruzioni erano scritte su pagine solubili nell'acqua (per poter essere pi\u00f9 facilmente distrutte, evitando in tal modo che cadessero nelle mani del nemico) furono chiamate \"software\" (\"componente tenera\"), in contrapposizione all\"'hardware\". Il senso moderno del termine deriva dalle istruzioni date ai computer, ed \u00e8 stato utilizzato per la prima volta nel 1957 da John Wilder Tukey, noto statistico statunitense. Dal 1950 l'analogia tra l'\"hardware\" ed il corpo umano e quella tra il \"software\" e la mente umana si \u00e8 fatta molto forte, dal momento che Turing ha sostenuto che il progresso tecnologico sarebbe riuscito a creare, entro il 2000, delle macchine intelligenti (in grado cio\u00e8 di \u00abpensare\u00bb autonomamente) atte alla risoluzione dei problemi.\nA partire dal secondo dopoguerra, con lo sviluppo dell'hardware sono aumentate le possibilit\u00e0 per gli sviluppatori; ai sensi della seconda legge di Moore, una minaccia alla velocit\u00e0 di elaborazione, oltre ai costi, proviene dal software. Infatti ci\u00f2 che conta per un utente non \u00e8 tanto la velocit\u00e0 di elaborazione del processore, quanto la velocit\u00e0 effettiva di elaborazione del codice, calcolata in base al tempo che occorre alla CPU per eseguire un'operazione (come la scrittura di un testo, la creazione di una cartella, ecc.).\nNathan Myhrvold, direttore dell'Advanced Technology Group della Microsoft, ha effettuato uno studio sui prodotti Microsoft calcolando le linee di codifica per le successive release dello stesso software:\nLa continua aggiunta di nuove funzionalit\u00e0 al software esistente giustifica la costante richiesta di processori pi\u00f9 veloci, memorie sempre pi\u00f9 grandi e pi\u00f9 ampie capacit\u00e0 di I/O (Input/Output).\nInfatti, anche le altre tecnologie si sono evolute di pari passo:\nMyhrvold traccia un parallelismo con la legge di Moore: \u00ab\"abbiamo aumentato la dimensione e la complessit\u00e0 del software ancora pi\u00f9 rapidamente di quanto non prevedeva la legge di Moore\"\u00bb, \u00ab\"gli utenti del software hanno sempre consumato le maggiori capacit\u00e0 di elaborazione ad una velocit\u00e0 uguale o superiore a quella con cui i produttori di circuito integrato le mettevano a disposizione\"\u00bb (Stewart Brand, 1995).\nDescrizione.\nGenericamente si intende l\u2019insieme dei programmi impiegati in un sistema di elaborazione dati che gestisce il funzionamento di un elaboratore; si distingue fra:\nIl termine si contrappone tradizionalmente ad hardware (la componente fisica di un sistema di calcolo), che rende possibile l'esecuzione del software (la componente logica dello stesso). Nel tempo sono entrati nell'uso altri termini che descrivono elementi di un computer, come il firmware. Il suffisso \"-ware\" (il cui significato \u00e8 \u00abcomponente\u00bb) viene usato anche in altri termini che indicano particolari tipi di programmi: in funzione del ruolo che hanno in un sistema di calcolo (per esempio middleware), del tipo di licenza con cui sono distribuiti (freeware, shareware), dell'edizione e altro ancora. Software di tipo speciale si trovano sui pi\u00f9 disparati dispositivi (p.es. un televisore, un'automobile, un cronotermostato, una lavatrice ma anche applicazioni produttive).\nClassificazione.\nI software possono essere classificati in base a diverse loro caratteristiche:\nDal punto di vista gerarchico i software possono essere divisi in quattro categorie principali:\nCon il termine \"suite\" si designa un software strutturato in diversi programmi/moduli, solitamente configurabili (nel senso di installabili, attivabili) separatamente ma facenti parte di un'unica soluzione. Microsoft Office o AVG AntiVirus o SAP ERP sono esempi di suite software.\nRealizzazione.\nUn software viene normalmente realizzato attraverso un processo di programmazione utilizzando uno o pi\u00f9 linguaggi di programmazione ad opera di un programmatore. Se il progetto diventa complesso, \u00e8 opportuno dividere il programma in uno o pi\u00f9 moduli, che possono essere cos\u00ec affidati a diversi programmatori, modificati pi\u00f9 semplicemente e riutilizzati in altri progetti. La realizzazione del software \u00e8 un'attivit\u00e0 complessa articolata in pi\u00f9 fasi, per questo motivo spesso il software \u00e8 associato ad un prodotto ingegneristico, ma se ne differenzia soprattutto per alcune caratteristiche:\nLa fase detta di compilazione, traduce ogni file del codice sorgente, scritto nel o nei linguaggi di programmazione, in un file oggetto contenente il programma in linguaggio macchina adeguato all'architettura hardware di destinazione. In seguito tutti i file oggetto attraversano una fase di linking per giungere al prodotto finale: il file eseguibile.\nAlcuni software non vengono compilati in quanto le istruzioni contenute nel codice sorgente vengono eseguite utilizzando un software detto interprete.\nIl modello di sviluppo.\nLa gestione del processo di sviluppo \u00e8 caratterizzato dalla scelta di un modello di sviluppo del software codificato nell'ambito dell'ingegneria del software (\"Software Engineering\"), esistono:\nLe versioni.\nMolte volte i software realizzati vengono rilasciati sotto forma di versioni e release successive, ciascuna identificata da un numero intero progressivo con in aggiunta uno o pi\u00f9 numeri decimali che identificano la release: tipicamente l'ordine di rilascio segue un andamento progressivo della numerazione dove versione o release successive rappresentano evoluzioni delle precedenti con miglioramenti in termini di nuove caratteristiche e funzionalit\u00e0 aggiunte e/o bug corretti con opportune patch. L'edizione \u00e8 il principale stadio di una evoluzione, mentre le versioni ne rappresentano i minori cambiamenti.\nLicenze d'utilizzo e distribuzione.\nLa licenza d'uso \u00e8 un documento che accompagna il \"software\" e specifica i diritti e i doveri di chi lo riceve e di chi lo diffonde.\nTutte le licenze d'uso traggono il loro valore legale dalle norme sul diritto d'autore (il \"copyright\").\nEsistono licenze libere, le licenze Open Source e licenze proprietarie. Nasce in seguito anche l'Open content che ha come scopo quello di trasferire le licenze su opere diverse dal software.\nLe licenze di utilizzo e distribuzione del software libere ed Open Source sono numerose, ma quelle effettivamente diffuse sono poche. Per l'89% si tratta di GPL, LGPL e BSD (licenza storica di Unix, tornata in uso dall'avvento di Linux).\nAlcune licenze libere:\nOgni tipo di licenza differisce dagli altri per vari aspetti.\nBrevettabilit\u00e0 del software.\nNell'Unione europea, i software non possono essere oggetto di brevetto, come accade invece negli Stati Uniti. Il 6 luglio 2005, il Parlamento europeo ha respinto la proposta di direttiva per la \"Brevettabilit\u00e0 delle invenzioni attuate per mezzo di elaboratori elettronici\", sostenuta dalla Commissione.\nLa proposta \u00e8 stata rigettata alla prima votazione con 648 voti contrari, 32 favorevoli, rispetto a 680 schede scrutinate.\nIl giorno prima della votazione, la Commissione Europea ha confermato che, in caso di bocciatura, non sarebbe stato presentato un nuovo testo sull'argomento.\nMen\u00f9 aiuto.\nQuesto men\u00f9 (presente praticamente in ogni programma applicativo che preveda l'interazione visiva con utente umano), tipicamente inserito nella barra principale, \u00e8 quello che fornisce le informazioni nominalistiche sul relativo programma (\u00abInformazioni su ...\u00bb: nome, produttore, versione, disclaimer), la guida in linea, il supporto, ecc. Spesso il men\u00f9 \u00e8 etichettato con un punto di domanda (?).\nDiritto d'autore.\nIl software, secondo la definizione elaborata dall\u2019Organizzazione Mondiale della Propriet\u00e0 Intellettuale (WIPO), viene definito come:\u00abespressione di un insieme organizzato e strutturato di istruzioni in qualsiasi forma o su qualunque supporto capace, direttamente o indirettamente, di far eseguire o far ottenere una funzione o un compito o far ottenere un risultato particolare per mezzo di un sistema di elaborazione elettronica dell\u2019informazione\u00bb.Da queste definizioni si deduce ed interpreta l\u2019appartenenza del software ai beni giuridici immateriali e in particolare alla categoria delle creazioni intellettuali; pertanto \u00e8 tutelato dagli artt. 1 e 2 della Legge sul Diritto d'Autore (L. 633/41).\nL'oggetto sottoposto a tutela \u00e8 il programma per elaboratore, in qualsiasi forma espresso purch\u00e9 originale, quale risultato di creazione intellettuale dell'autore. \u00c8 compreso inoltre nella tutela il materiale preparatorio per la progettazione del programma stesso.\nRestano esclusi dalla tutela le idee e i principi che stanno alla base di qualsiasi elemento del programma, compresi quelli alla base delle sue interfacce.\nInoltre l'art.12-bis della legge sopracitata specifica che, salvo patto contrario, il datore di lavoro \u00e8 titolare del diritto esclusivo di utilizzazione economica del programma per elaboratore creato dal lavoratore dipendente nell'esecuzione delle sue mansioni o su istruzioni impartite dallo stesso datore di lavoro.\nI Diritti patrimoniali esclusivi sono :\nRestano esclusi da tali diritti:"}
{"id": "1991547", "revid": "729019", "url": "https://it.wikipedia.org/wiki?curid=1991547", "title": "IMAM Ro.51", "text": "LIMAM Ro.51 era un caccia monomotore ad ala bassa sviluppato dall'azienda italiana Industrie Meccaniche Aeronautiche Meridionali (IMAM) negli anni trenta e rimasto allo stadio di prototipo.\nCostruito in soli due esemplari, venne valutato dalla Regia Aeronautica ma scartato in prove comparative in favore del Fiat G.50, di conseguenza ne venne interrotto lo sviluppo e cancellato il programma.\nStoria del progetto.\nNel 1936 il Ministero dell'Aeronautica emise una specifica per la fornitura di un nuovo aereo da caccia da destinare ai reparti della Regia Aeronautica, caratterizzato da una configurazione alare monoplana ad ala bassa, carrello d'atterraggio retrattile e che utilizzasse il motore radiale A.74 RC.38 di produzione Fiat Aviazione. Al concorso vennero presentati, oltre al Ro.51, numerosi modelli tra cui il Fiat G.50 che risulter\u00e0 vincitore ed il Macchi M.C.200, gli unici ad essere avviati alla produzione in serie.\nDopo i primi test condotti sul primo prototipo (MM.338) presso il Centro Studi ed Esperienze di Guidonia, situato nel locale aeroporto, il progetto venne riconosciuto affetto da alcune carenze, quindi il velivolo venne riconsegnato all'azienda per consentire l'applicazione di alcune modifiche. Tuttavia, a causa della progettazione, tali modifiche erano di difficile attuazione e si prefer\u00ec rinunciare allo sviluppo originale per concentrarsi in una variante idrocaccia dotando il velivolo di un grosso galleggiante centrale sotto la fusoliera e di due pi\u00f9 piccoli equilibratori posti sotto le semiali, in una configurazione simile ad altri progetti IMAM quali il Ro.44. La conversione, pur avendo buone opportunit\u00e0 di successo in merito ai valori di velocit\u00e0 massima gi\u00e0 espresse dal prototipo convenzionale, fall\u00ec l'occasione di essere positivamente valutato. Il secondo prototipo (MM.339) cos\u00ec configurato, in fase di flottaggio sulla superficie del Lago di Bracciano, ebbe un problema al galleggiante di sinistra che si immergeva troppo scomponendo l'assetto del Ro.51, di conseguenza il velivolo si inabiss\u00f2 causandone la perdita. L'insuccesso determin\u00f2 da parte dell'azienda il definitivo abbandono di ogni sviluppo.\nTecnica.\nIl Ro.51 era un velivolo realizzato in tecnica mista, con la cellula che abbinava la struttura metallica della fusoliera con quella lignea dell'ala, caratterizzato da un'impostazione, per l'epoca e tipologia di utilizzo, oramai classica: monomotore monoposto a velatura monoplana.\nLa fusoliera, realizzata in tubi d'acciaio al cromo-molibdeno saldati e rivestita in lamierino di lega leggera, era caratterizzata dall'unico abitacolo chiuso a disposizione del pilota, posteriormente terminava in un impennaggio classico monoderiva.\nLa configurazione alare, come da specifiche del progetto, era monoplana con ala monolongherone, di costruzione lignea cos\u00ec come la soletta, la centinatura ed il rivestimento (in compensato), montata bassa ed a sbalzo sulla fusoliera. Nelle sue versioni che si susseguirono venne sostituita l'originale con una modificata che prevedeva il rientro delle gambe di forza del carrello d'atterraggio.\nQuesto difatti pass\u00f2 da una soluzione tecnica pi\u00f9 semplice, carrello fisso biciclo fisso \"a pantalone\", ovvero con gli elementi anteriori ampiamente carenati fino lasciar sporgere le ruote, montate su gambe di forza ammortizzate, all'altezza del mozzo, ad una soluzione pi\u00f9 complessa. Non essendo infatti consono alle specifiche venne sostituito con un sistema semiretrattile simile ai progetti Breda, come i Ba.64 e Ba.65, caratterizzato dalle ruote che sporgevano sotto le ali per consentire, in caso di avaria del sistema, un atterraggio con danni minimi.\nLa propulsione era affidata ad un motore Fiat A.74 RC.38, un radiale 14 cilindri doppia stella raffreddato ad aria, dotato di riduttore epicicloidale e compressore ottimizzato per la quota di ristabilimento pari a 3\u00a0800 m, in grado di esprimere una potenza equivalente a 840 CV (618 kW), posizionato all'apice anteriore della fusoliera protetto da una cappottatura NACA ed abbinato ad un'elica tripala.\nL'armamento era basato su una coppia di mitragliatrici Breda-SAFAT calibro 12,7 mm."}
{"id": "1991551", "revid": "767487", "url": "https://it.wikipedia.org/wiki?curid=1991551", "title": "T.T Block", "text": "T.T Block \u00e8 un videogioco arcade edito dalla Taito nel 1977. Si tratta di un clone di un famoso arcade edito nel 1976 dalla Atari dal titolo \"Breakout\". Le iniziali \"T.T.\" stanno per \"T\"able \"T\"ype, definizione della Taito per indicare che si tratta di un cabinato di tipo \"Cocktail\".\nModalit\u00e0 di gioco.\nLe regole del gioco sono le semplici regole di base di ogni clone di Breakout. Con la paddle si guida una racchetta alla base inferiore dello schermo che fa rimbalzare una pallina in costante movimento, la quale deve demolire un muro di mattoni dalla parte opposta.\nAspetti tecnici.\n\"T.T Block\" \u00e8 un titolo molto interessante dal punto di vista tecnico. Pur essendo stato fatto nel 1977 il suo set di due schede logiche non fa utilizzo di alcun tipo di processore n\u00e9 di EPROM.\nL'unico o quasi tipo di componente elettronico che \u00e8 stato usato per costruire il set di schede \u00e8 del tipo porta logica. Per questo motivo \"T.T Block\" per definizione non \u00e8 emulabile da emulatori tipo MAME e simili, bens\u00ec si pu\u00f2 dire che \u00e8 solo \"simulabile\": Non esistendo un set di rom inerente si pu\u00f2 solo programmare, partendo da zero, un videogioco che lo simula in quanto ad aspetto grafico, sonoro e di regole. \n\"T.T Block\" fa utilizzo di un semplice monitor in bianco e nero di tipo CRT, sul quale venivano applicati degli strati di adesivi colorati detti \"raster bar\". Lo scopo di questi adesivi era chiaramente quello di colorare artigianalmente alcune parti del monitor stesso.\nA quell'epoca questa era una pratica usata molto spesso. Solo con l'uscita di \"Galaxian\" il videogioco arcade ha preso a fare utilizzo di monitor a colori di tipo RGB.\nIl gioco non rispetta lo standard jamma. Come \"Defender\" ha il segnale video in uscita di tipo video composito.\nIl cabinato di tipo cocktail.\n\"T.T Block\" faceva utilizzo di un cabinato in legno di tipo \"cocktail\".\nLa sua forma era quella classica da tavolino e i giocatori si sedevano l'uno di fronte all'altro. Ciascuno di loro aveva a disposizione una paddle ed un tasto.\nSuccesso.\nIl \"T.T Block\" della Taito \u00e8 stato un videogioco arcade il cui successo di vendite non \u00e8 stato come si sperava.\nPer rifarsi delle spese Taito ha ritirato dal mercato moltissime unit\u00e0 di questo gioco. I cabinati rientrati sono stati modificati, mediante la sostituzione delle schede logiche, dei control panel e dei bezel, e riemessi nel mercato ma con il titolo del pi\u00f9 famoso Space Invaders. Questo processo in termine arcade si chiama \"conversione\". Un cabinato \u00e8 definibile convertito quando viene trasformato da un titolo all'altro.\nQuesta conversione fa s\u00ec che la rarit\u00e0 in termine collezionistico di \"T.T Block\" \u00e8 molto elevata.\nPer quanto riguarda \"T.T Block\" o \"Breakout\" sono stati programmati, a distanza di parecchi anni, videogiochi dalla tecnologia pi\u00f9 avanzata che si rifanno alle sue regole di gioco. Un esempio famoso \u00e8 quello di Arkanoid, un videogioco arcade anch'esso programmato dalla Taito ma uscito nel 1986."}
{"id": "1991552", "revid": "61051", "url": "https://it.wikipedia.org/wiki?curid=1991552", "title": "Fiat A.74 RC.38", "text": ""}
{"id": "1991554", "revid": "767487", "url": "https://it.wikipedia.org/wiki?curid=1991554", "title": "Il mio ragazzo \u00e8 un bastardo", "text": "Il mio ragazzo \u00e8 un bastardo (\"John Tucker Must Die\") \u00e8 un film del 2006 diretto da Betty Thomas.\nTrama.\nKate \u00e8 una ragazza qualunque, graziosa ma poco popolare, che non ha mai avuto un ragazzo. Dopo ogni delusione amorosa della madre, le due fanno i bagagli e cambiano citt\u00e0. Ma questi continui traslochi hanno fatto s\u00ec che Kate non riuscisse mai a trovarsi degli amici. Nella nuova scuola la ragazza si accorge di John Tucker, campione studentesco di pallacanestro e ragazzo pi\u00f9 bello e popolare della scuola, e s'imbatte in lui al ristorante dove lei lavora; lo vede ogni volta con una ragazza diversa, tutte appartenenti al suo liceo: Carrie Schaeffer, la bella giornalista televisiva della scuola; Heather Straham, il capitano delle cheerleader; e Beth McIntyre, un'attivista vegetariana. Il metodo di John \u00e8 di scegliere ragazze che non hanno nulla in comune e quindi non si parlano mai, dire loro che suo padre non vuole che lui abbia una ragazza durante il campionato di pallacanestro e di non dire a nessuno del loro rapporto, che \u00e8 molto speciale. Ma quando l'allenatrice di ginnastica femminile si fa male, sempre a causa del fascino di John, le classi vengono unite, il segreto emerge e le tre finiscono per picchiarsi, trascinando nella rissa anche Kate.\nDurante la punizione, dopo un primo momento d'ira, le tre ragazze si alleano con Kate e per organizzare una vendetta nei confronti di John; dopo vari tentativi di metterlo in ridicolo, Heather, Beth e Carrie decidono di spezzargli il cuore, come lui ha fatto con loro. Il piano \u00e8 fare in modo che John s'innamori di Kate, affinch\u00e9 poi lei lo scarichi platealmente; Kate non vorrebbe essere coinvolta ma, nel tentativo di stringere nuove amicizie, finisce per accettare. Heather, Beth e Carrie, conoscendo i gusti di John Tucker, modellano l'aspetto di Kate affinch\u00e9 si trasformi nella ragazza dei suoi sogni. Come previsto dal piano, John perde la testa per Kate, colpito dal fatto che la ragazza non cada ai suoi piedi come tutte le altre, e si fa aiutare dal fratello Scott; La ragazza finisce col subire il fascino del giovane e se ne innamora, e perci\u00f2 decide di dissociarsi dal piano.\nDurante il compleanno di John le tre ragazze inviano una ripresa di Kate mentre pronuncia la frase che anche John usa per scaricare tutte le sue conquiste: \u00abJohn Tucker, esiste solo un ragazzo per me; ma quel ragazzo non sei tu!\". Allora John capisce di essere stato raggirato e decide di cambiare.\nDistribuzione.\nIl film \u00e8 uscito nelle sale statunitensi il 28 luglio 2006, mentre in Italia \u00e8 stato distribuito dalla 20th Century Fox il 20 luglio 2007.\nEdizione italiana.\nLa direzione del doppiaggio e i dialoghi italiani sono stati curati da Eleonora De Angelis per conto della SEFIT-CDC.\nAccoglienza.\nIl film ha ricevuto durante l'edizione dei Razzie Awards 2006 una nomination come Peggior attrice non protagonista per Jenny McCarthy.\nIncassi.\nNel primo fine settimana, il film ha incassato 34.276.534 dollari, classificandosi al terzo posto. Al 2 novembre, il film aveva incassato 41.9 milioni di dollari negli Stati Uniti e in Canada. In tutto il mondo, ha incassato 68.824.526 dollari."}
{"id": "1991558", "revid": "76963", "url": "https://it.wikipedia.org/wiki?curid=1991558", "title": "V\u00e9ronique Genest", "text": "Ha iniziato la carriera cinematografica nel 1980 nel film \"La banchiera\". Ma diventer\u00e0 una vera celebrit\u00e0 solamente nel 1992 con la serie televisiva \"Julie Lescaut\".\nHa vinto tre premi Sept d'Or per la sua interpretazione nella serie \"Julie Lescaut\": uno nel 1996, uno nel 1999 ed uno nel 2001.\nNel 2004 \u00e8 stata decorata della legion d'onore dal presidente Jacques Chirac.\nNel 2007 ha sostenuto Nicolas Sarkozy all'elezione alla presidenza della repubblica francese.\nVita privata.\nV\u00e9ronique Genest \u00e8 sposata dal settembre 1992 con Meyer Bokobza, dal quale ha un figlio."}
{"id": "1991565", "revid": "1305772", "url": "https://it.wikipedia.org/wiki?curid=1991565", "title": "LBN 1036", "text": "LBN 1036 \u00e8 una nebulosa diffusa visibile nella costellazione dell'Unicorno.\nLa nebulosa si individua circa 10 gradi a nord-est della stella Sirio e si estende per circa un grado dal vertice sud-est dell'ammasso aperto NGC 2353; nelle immagini CCD si mostra di un colore rossastro, tipico delle nebulose ad emissione e delle regioni HII. Apparentemente nella parte centrale della nebulosa si trova una stella di colore arancione di magnitudine 5,95, HD 56207, probabilmente per\u00f2 troppo lontana dalla nube per illuminarla direttamente.\nQuesta ed altre nebulose, come la vicina e pi\u00f9 grande Nebulosa Gabbiano, fanno tutte parte di un vasto complesso nebuloso dell'associazione OB nota come Canis\u00a0Major\u00a0OB1, area in cui \u00e8 anche attiva la formazione stellare.\nCollegamenti esterni.\nSeagull and LBN 1036 "}
{"id": "1991567", "revid": "647919", "url": "https://it.wikipedia.org/wiki?curid=1991567", "title": "Nuova Unione (Socioliberali)", "text": ""}
{"id": "1991569", "revid": "767487", "url": "https://it.wikipedia.org/wiki?curid=1991569", "title": "Round Here (Memphis Bleek)", "text": "Round Here \u00e8 il primo singolo del rapper statunitense Memphis Bleek estratto dall'album \"M.A.D.E.\". \u00c8 stato prodotto da Just Blaze e vi hanno partecipato Trick Daddy e T.I..\nInformazioni.\nMemphis Bleek, Trick Daddy e T.I. sono anche gli stessi autori del testo della canzone, la quale trasmette il messaggio che non importa da dove si proviene, perch\u00e9 si \u00e8 sempre nel ghetto e bisogna quindi lottare.\n\"Round Here\" non \u00e8 riuscita a classificarsi all'interno della \"Billboard Hot 100\", raggiungendo solo la posizione n.53 all'interno della \"Hot R&amp;B/Hip-Hop Songs\".\nRemix.\nUn remix del singolo vede le partecipazioni di Big Kuntry King, B.G. e T.I. (Trick Daddy \u00e8 escluso), mentre un altro, assai pi\u00f9 esteso, \u00e8 coi featuring di B.G., Bun B, Lil' Flip, 8 Ball, Young Buck, Gangsta Boo, Pastor Troy, Trick Daddy e T.I..\nVideoclip.\nIl videoclip include i cameo di Jay-Z, Just Blaze, Pitbull e Rick Ross e mostra Memphis Bleek, Trick Daddy e T.I. eseguire il brano appunto per le strade del ghetto. Memphis Bleek rappa la prima strofa, Trick Daddy la seconda e T.I. la terza."}
{"id": "1991571", "revid": "1632387", "url": "https://it.wikipedia.org/wiki?curid=1991571", "title": "Zombie Attack", "text": "Zombie Attack \u00e8 l'album d'esordio dei Tankard, pubblicato nel 1986 come risultato finale dei demo \"Heavy Metal Vanguard\" del 1984 e \"Alcoholic Metal\" del 1985.\nIl disco.\nThrash metal velocissimo ispirato a band come Venom, Mot\u00f6rhead e la New Wave of British Heavy Metal in generale. I testi sono di un inglese molto scorretto e parlano di alcool, violenza e heavy metal. Tra le canzoni pi\u00f9 famose della band ci sono \"Maniac Forces\",la title track \"Zombie Attack\" e \"(Empty)Tankard\" (ripresa e modificata nell'ep Alien del 1989) ancora oggi nel repertorio live della band.\nL'album venne rimasterizzato nel 2005 e aggiunto a \"Chemical Invasion\", il secondo album dei \"Tankard\"."}
{"id": "1991573", "revid": "3115", "url": "https://it.wikipedia.org/wiki?curid=1991573", "title": "Accuse di corruzione nel calcio inglese del 2006", "text": "Nel 2006, molte accuse di corruzione furono mosse contro il calcio inglese, da fonti interne ed esterne al gioco.\nAccuse.\nGennaio - Manager.\nA gennaio 2006, l'allora tecnico del Luton Town, Mike Newell, e l'allora allenatore dei Queens Park Rangers, Ian Holloway, sono stati accusati di aver accettato delle bustarelle. The FA ha subito parlato con i due manager e ha avviato un'indagine.\nSettembre - BBC Panorama.\nIl 19 settembre 2006, il programma della BBC, Panorama, ha trasmesso un'inchiesta speciale sul calcio inglese, iniziata ad agosto 2005, intitolata \"Undercover: Football's Dirty Secrets\".\nQuesto reportage ha mostrato agenti, allenatori ed alte cariche del calcio accettare bustarelle e inviti a cambiare squadra a giocatori sotto contratto con altri club.\nQueste accuse includono:\nSettembre - Telegraph Sport.\nIl 26 settembre 2006, il Telegraph Sport ha insinuato che, nel trasferimento di Ben Haim al Bolton, una parte di soldi sono andati ad un procuratore che non doveva far parte della trattativa, Jamie Hart. \u00c8 ora confermato che anche il procuratore David Abu ha ricevuto una parte di quella somma. Craig Allardyce, personaggio chiave del documentario di Panorama, ha ricevuto dei soldi ma il presidente del Bolton, Phil Gartside, ha confermato di non saperne nulla.\nReazioni.\nIl 3 marzo 2006, la FA ha aperto un'inchiesta e l'ha affidata a John Stevens, ex commissario della Metropolitan Police Service e, in passato, a capo di un'indagine sul cricket. Le iniziali conclusioni dell'inchiesta sono state rivelate a dicembre 2006.\nIl 20 settembre 2006, la FA ha chiesto alla BBC di fornire tutte le informazioni raccolte, per effettuare degli accertamenti. Soprattutto, si \u00e8 investigato sugli illegali approcci a calciatori sotto contratto, che hanno coinvolto Frank Arnesen, Liverpool, Newcastle United e Harry Redknapp. Sono state controllate anche le azioni dei procuratori nei confronti delle societ\u00e0.\nStevens report.\nIl 2 ottobre 2006, \u00e8 stato annunciato che dalle investigazioni di John Stevens, sono emersi trentanove trasferimenti sospetti.\nArresti di novembre 2007.\nIl 28 novembre 2007, \u00e8 stato riportato dalla BBC che Harry Redknapp, Peter Storrie, Milan Mandari\u0107, Amdy Faye e Willie McKay sono stati arrestati dalla polizia londinese, in relazione alle accuse di corruzione.\nInvestigazioni del 2008.\nLa polizia ha continuato ad investigare anche nel 2008 ed ha arrestato due dirigenti del Birmingham City, Karren Brady e David Sullivan, a marzo. Ad aprile, per\u00f2, sono stati rilasciati."}
{"id": "1991575", "revid": "599013", "url": "https://it.wikipedia.org/wiki?curid=1991575", "title": "J\u00e1n \u0160vehl\u00edk", "text": "Carriera.\nClub.\nGioc\u00f2 con lo Slovan Bratislava dal 1969 al 1982, eccezion fatta per una stagione in cui milit\u00f2 nel Dukla Praga.\nDurante la sua carriera vinse tre campionati cecoslovacchi e due coppe nazionali. Nella massima divisione cecoslovacca totalizz\u00f2 296 presenze impreziosite da 79 reti.\nNazionale.\nCon la debutt\u00f2 il 27 aprile 1974 a Praga contro la e gioc\u00f2 la sua ultima partita il 5 maggio 1979 a Mosca contro l'.\nSempre con la Nazionale, partecip\u00f2 al vittorioso , dove per altro segn\u00f2 la rete del momentaneo 1-0 in finale contro la ."}
{"id": "1991578", "revid": "110157", "url": "https://it.wikipedia.org/wiki?curid=1991578", "title": "Ka\u010dkanar", "text": "Ka\u010dkanar \u00e8 una citt\u00e0 della Russia siberiana estremo occidentale (Oblast' di Sverdlovsk), situata sul versante orientale degli Urali centrali, nella zona compresa fra i fiumi Isy e Byi, 205\u00a0km a nord del capoluogo Ekaterinburg; dal punto di vista amministrativo, dipende direttamente dall'oblast'.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1991579", "revid": "287204", "url": "https://it.wikipedia.org/wiki?curid=1991579", "title": "Kackanar", "text": ""}
{"id": "1991580", "revid": "1543377", "url": "https://it.wikipedia.org/wiki?curid=1991580", "title": "Cerastium alpinum", "text": "La Peverina alpina (nome scientifico Cerastium alpinum, L., 1753) \u00e8 una piccola pianta (alta non pi\u00f9 di 20\u00a0cm) erbacea e perenne delle zone alpine appartenente alla famiglia delle Caryophyllaceae.\nSistematica.\nSia la famiglia (\"Caryophyllaceae\") che il genere (\"Cerastium\") sono abbastanza vasti : la prima comprende una settantina di generi, il secondo un centinaio di specie (alcune classificazioni ne elencano fino a 200 e pi\u00f9); di queste circa quasi 50 sono spontanee dell'Italia.\nLa specie di questa scheda appartiene alla sottofamiglia delle \"Alsinoideae\" caratterizzata dall'avere il calice dialisepalo.\nVariabilit\u00e0.\nIl \"Cerastium alpinum\" appartiene ad un gruppo di specie di difficile classificazione, con caratteristiche simili e molto variabili. La specie di questa scheda si distingue soprattutto per il suo tomento che si presenta argenteo e traslucido, spesso ingarbugliato di peli; per la base approssimativamente quadrata del calice e per il margine convesso dei sepali.\nNell'elenco che segue sono indicate alcune variet\u00e0 e sottospecie :\nIbridi.\nNell'elenco che segue sono indicati alcuni ibridi intraspecifici :\nSinonimi.\nLa specie di questa scheda, in altri testi, pu\u00f2 essere chiamata con nomi diversi. L'elenco che segue indica alcuni tra i sinonimi pi\u00f9 frequenti:\nSpecie simili.\nDalle altre specie differisce soprattutto per i peli lanosi e infeltriti.\nEtimologia.\nIl nome del genere (\"Ceratsium\") deriva da un vocabolo greco: \"k\u00e8ras\" (= corno); probabile riferimento alla forma allungata dei suoi frutti. Fu poi latinizzato dal botanico germanico Johann Jacob Dillenius (1684-1747) e quindi ripreso definitivamente da Carl von Linn\u00e9 nel 1753. L'epiteto specifico (\"alpinum\") fa riferimento alle zone in cui si trova pi\u00f9 facilmente.\nGli inglesi chiamano questa pianta \"Alpine Mouse Ear\"; mentre i francesi la chiamano \"C\u00e9raiste des Alpes\"; mentre i tedeschi la chiamano \"Alpen-Hornkraut\".\nMorfologia.\nLe dimensioni di questa pianta sono modeste : da 6 a 12\u00a0cm (massimo 20\u00a0cm). Tutta la pianta \u00e8 pi\u00f9 o meno ricoperta da peli sub-ghiandolari. La forma biologica della pianta \u00e8 emicriptofita scaposa (H scap) : sono piante perennanti per mezzo di gemme adagiate al suolo e con asse fiorale allungato e con poche foglie. A volte vengono anche definite Camefite in quanto alla base sono legnose.\nRadici.\nLa radice \u00e8 del tipo fascicolato.\nFusto.\nLa parte aerea del fusto \u00e8 prostrato - ascendente e si presenta peloso (peli lanosi a volte contorti) quasi un tomento.\nFoglie.\nLe foglie sono tutte sessili e di forma ellittico \u2013 ovata ma anche ellittico \u2013 oblanceolata con apice acuto. Sono pelose su entrambe le facce e lungo il fusto sono disposte in modo opposto. Sono inoltre vistosamente carenate. I colore delle foglie cauline \u00e8 grigio-verdastro con peli bianchi allungati contorti e appuntiti all'apice, ma non infeltriti; le foglie delle rosette basali sono bianco \u2013 tomentose. Dimensione delle foglie : larghezza 3 \u2013 5\u00a0mm; lunghezza 12 \u2013 18\u00a0mm.\nInfiorescenza.\nL'infiorescenza pu\u00f2 essere considerata di tipo pauciflora (1 fiore, raramente 2 \u2013 4 fiori). I fiori sono sostenuti da peduncoli anche a disposizione sub-orizzontale in quanto sono angolati. Alla base del peduncolo sono presenti delle brattee confondibili sia con i sepali del calice che con le foglie cauline (quelle superiori sono comunque sempre di tipo petaloide); le brattee hanno la forma lanceolata con apice acuto, sono scariose e pubescenti come il resto della pianta. Dimensione dei peduncoli : 5 \u2013 15\u00a0mm (a maturazione possono arrivare fino a 30\u00a0mm).\nFiori.\nI fiori sono pentaciclici (formati da 5 verticilli), pentameri, eteroclamidati (ossia il calice e la corolla sono ben differenziati), ermafrodita e attinomorfo. Dimensione dei fiori: 12 \u2013 18\u00a0mm di diametro.\nFrutti.\nIl frutto \u00e8 una capsula cilindrica di 12 \u2013 16\u00a0mm leggermente curva. Possiede 10 denti di deiscenza. I semi sono marrone scuro di 1 \u2013 1,4\u00a0mm di diametro e non sono alati; sono inoltre profondamente tubercolati (verruche alte fino a quasi 0.1\u00a0mm).\nFitosociologia.\nDal punto di vista fitosociologico la specie \"Cerastium alpinum\" appartiene alla comunit\u00e0 vegetale (classe) delle \"Carici rupestris \u2013 Kobresietea bellardii\". Questa fa parte del gruppo \u201cFormazione delle praterie rase dei piani subalpini e alpini con dominanza di emicriptofite\u201d.\nRiferimenti fotografici.\nFoto 1-2-3-4-5 = loc. Monte Faverghera, com. Belluno, prov. Belluno, quota 1500 , giugno 2008"}
{"id": "1991581", "revid": "80339", "url": "https://it.wikipedia.org/wiki?curid=1991581", "title": "Kachkanar", "text": ""}
{"id": "1991582", "revid": "2153076", "url": "https://it.wikipedia.org/wiki?curid=1991582", "title": "Coast to Coast (Westlife)", "text": "Coast to Coast \u00e8 un album del 2000 del gruppo irlandese Westlife.\nSi tratta del secondo album della band e dell'album che, tra l'altro, li ha fatti conoscere anche in Italia (ricordiamo la loro presenza come ospiti al Festival di Sanremo 2001). L'album contiene alcune delle loro canzoni pi\u00f9 famose (come \"My Love\", \"I Lay My Love on You\" e \"Soledad\"), oltre ad una cover del celebre brano di Phil Collins \"Against All Odds\" (dal film del 1984 \"Due vite in gioco\", con Rachel Ward e Jeff Bridges), cantato assieme a Mariah Carey.\nGran parte dell'album, il cui produttore \u00e8 Simon Cowell, \u00e8 stata registrata nei Cheiron Studios di Stoccolma.\nIl titolo dell'album deriva probabilmente da una parte del ritornello della canzone \"My Love\" (\"Overseas from coast to coast\",[...].)."}
{"id": "1991585", "revid": "256896", "url": "https://it.wikipedia.org/wiki?curid=1991585", "title": "SADC", "text": ""}
{"id": "1991595", "revid": "838137", "url": "https://it.wikipedia.org/wiki?curid=1991595", "title": "Unione dei Liberali e di Centro", "text": "L'Unione dei Liberali e di Centro (in lituano: \"Liberal\u0173 ir Centro S\u0105junga\" - LiCS) \u00e8 stato un partito politico lituano di orientamento liberaldemocratico affermatosi nel 2003 dalla confluenza fra tre distinti soggetti politici:\nNel 2014 il partito ha dato luogo, con \"Rinascita e Prospettiva della Patria\" (\"T\u0117vyn\u0117s atgimimas ir perspektyva\"- TAIP), ad una nuova formazione politica, l'Unione della Libert\u00e0 di Lituania (Liberali) (\"Lietuvos laisv\u0117s s\u0105junga (liberalai)\").\nStoria.\nIl partito si presenta per la prima volta in occasione delle elezioni europee del 2004, quando ottiene l'11,2% dei voti e due seggi. Alle successive elezioni parlamentari del 2004, scende al 9,1% dei voti con 18 deputati. In un primo momento il partito si trova all'opposizione del governo di centro-sinistra sostenuto da Partito del Lavoro, Partito Socialdemocratico di Lituania e Nuova Unione; in seguito, nel 2006, forma un nuovo governo con i socialdemocratici e l'Unione Popolare dei Contadini di Lituania.\nAlle elezioni parlamentari del 2008, LiCS ottiene il 5,4% dei voti e 5 seggi. I centristi entrano a far parte del nuovo governo guidato da Andrius Kubilius, sostenuto da Unione della Patria - Democratici Cristiani di Lituania, Partito di Rinascita Nazionale e Movimento dei Liberali della Repubblica di Lituania."}
{"id": "1991596", "revid": "256896", "url": "https://it.wikipedia.org/wiki?curid=1991596", "title": "Sadc", "text": ""}
{"id": "1991598", "revid": "125261866", "url": "https://it.wikipedia.org/wiki?curid=1991598", "title": "Giovanni Vincenzo Imperiale", "text": "Biografia.\nGenovese, appartenente a una ricca e aristocratica famiglia (il padre Giovanni Giacomo fu doge dal 1617 al 1619), fu unico erede di un ingente patrimonio ed \u00e8 ricordato per la sua vasta attivit\u00e0 culturale oltre che per la sua ricchezza. Fine intenditore d'arte, fu proprietario di una vastissima e famosissima quadreria (smembrata dopo la sua morte) raccolta entro il suo palazzo a Campetto e nella villa suburbana (l'attuale Villa Imperiale Scassi) circondata da un vasto e sfarzoso parco (oggi distrutto) cantato, sembra, nel poema \"Lo stato rustico\". \nL'Imperiale fece parte di molte accademie (dei \"Mutoli\", degli \"Addormentati\", dei \"Gelati\", degli \"Intrepidi\", ecc.) dove conobbe i principali poeti genovesi del tempo quali Angelo Grillo, Gabriello Chiabrera, Ansaldo Ceb\u00e0, tutti amici del pittore Bernardo Castello. Grazie al Castello, l'Imperiale collabor\u00f2 alla riedizione della famosa \"Gerusalemme liberata\" illustrata (gi\u00e0 pubblicata nel 1590 coi disegni di Agostino Carracci e del Castello stesso) scrivendone gli argomenti (rimpiazzando in ultimo il Chiabrera, che aveva rifiutato). Sempre grazie al Castello, l'Imperiale conobbe anche il poeta Giovan Battista Marino, che gli dedic\u00f2 nel 1606 l'epitalamio \"Urania\" per le nozze con Caterina Grimani. Nello stesso anno anche l'Imperiale pubblic\u00f2 il suo poema \"Lo stato rustico\" che riscosse un vasto successo di pubblico e che \u00e8 la sua quasi unica opera letteraria. Il poema venne ristampato altre due volte, lievemente ampliato, nel 1611 e nel 1613 (vd sotto il paragrafo apposito). \nDopo la pubblicazione del poema, si dedic\u00f2 interamente alla vita politica. Questo gli diede modo di viaggiare moltissimo in Italia e in Spagna e di entrare in contatto con i principali politici e pittori del tempo (Pieter Paul Rubens, Luca Cambiaso, Guido Reni) e di incrementare la sua celebre collezione di quadri. Rientrato definitivamente a Genova, dopo aver subito anche due anni di esilio, il poeta si ritir\u00f2 a vita privata e stil\u00f2 l'importante catalogo della sua collezione che ammontava a ben 300 pezzi, moltissimi di grande valore, I suoi viaggi sono raccontati negli interessantissimi \"Giornali di viaggio pubblicati nel XIX secolo\". Nel 1631 acquist\u00f2 anche lo \"Stato di Sant'Angelo\" del Vicereame di Napoli, comprendente Sant'Angelo dei Lombardi, Nusco, Lioni, Andretta e Carbonara.\nAlla sua morte la quadreria fin\u00ec nelle mani del figlio e fu in parte smembrata; la parte rimasta a Genova (la pi\u00f9 cospicua) fu probabilmente gravemente danneggiata dal bombardamento francese del 1684. Dell'Imperiale ci restano ben tre ritratti del fiammingo Antoon van Dyck.\nLo Stato rustico e le altre opere.\nLe opere letterarie dell'Imperiale sono poche e nascono dagli ozi eruditi di un ricco aristocratico genovese del XVII secolo. Esse sono:\nAlcune parole andranno spese per l'opera letteraria pi\u00f9 nota dell'Imperiale cio\u00e8 il lungo poema didascalico \"Lo stato rustico\" (1606, 1611 e 1613), diviso in XVI parti, per noi moderni obliato ma che riscosse presso i contemporanei un grande successo e esercito' una profonda influenza. L'opera descrive un viaggio fantastico compiuto dal pastore Clizio (lo stesso autore) sotto la guida della musa Euterpe (la musica e la poesia lirica): i due protagonisti partono dalla Liguria e attraverso un lungo percorso boschereccio giungono in Grecia, sul monte Elicona, sede delle Muse e di Apollo, con il quale il poeta parla. \nCome questa esile trama, assolutamente statica, possa divenire un poema di 20.000 versi, deriva dalle lunghissime e fantastiche descrizioni, dai racconti eruditi sui fiori, gli uccelli, i cavalli, le piante etc.., o i lunghi lamenti d'amore dei pastori, che interrompono continuamente il filo del racconto e lo arricchiscono secondo il gusto dell'enciclopedismo secentesco.\nL'opera, tuttavia, non \u00e8 per nulla 'statica' come pu\u00f2 apparire a noi oggi; anzi, essa \u00e8 profondamente provocatoria e va contro qualunque regola stabilita sul genere del poema dalla poesia rinascimentale, prima fra tutte il modello della Gerusalemme liberata del Tasso. L'Imperiale, infatti, per il suo poema non si \u00e8 ispirato alla \"Liberata\" ma a un'altra opera dello stesso poeta, il \"Mondo creato\", il poema sacro che descrive, in endecasillabi sciolti, la creazione del mondo. Il poema sacro tassiano viene ripreso in chiave profana e viene trasformato dall'Imperiale in una lunga serie di descrizioni bucoliche e pastorali, finendo per cantare un argomento umile come quello boschereccio (relegato infatti ai generi minori dell'ecloga e del dramma pastorale) nel pi\u00f9 alto dei generi, cio\u00e8 il poema. Lo stesso si pu\u00f2 dire per la scelta metrica e retorica. Sul piano metrico, infatti, l'Imperiale abbandona le ottave tradizionali dell'Ariosto e del Tasso e inventa \"ex novo\" delle lasse di lunghezza variabile di versi sciolti concluse da una rima baciata. Sul piano retorico, invece, sfoggia uno stile complesso e nuovissimo, interamente giocato su lunghissimi giri sintattici, su un lessico pieno di neologismi e di lemmi rari e, soprattutto, su un uso iperbolico e continuato delle metafore, in pieno gusto Barocco.\nGrande fu la risonanza dello \"Stato rustico\", tanto che la terza edizione \u00e8 chiusa da un'apposita appendice intitolata \"Lodi per lo Stato rustico\" dove sono raccolti gli elogi, quasi 300, di tutti i principali scrittori dell'epoca. I primi a guardare allo \"Stato rustico\" furono infatti i due principali poeti del momento cio\u00e8 Giovan Battista Marino, e Gabriello Chiabrera che riconobbero nell'Imperiale l'iniziatore di un nuovo gusto letterario. Il Marino cita l'Imperiale nell\"Allegoria\" che apre il famoso Adone e lo trasfigura nel pastore Clizio che accoglie il protagonista a Cipro; l\"Adone\", insomma, il vasto poema erotico, mitologico e boschereccio del Marino nasce dietro suggestione dell'Imperiale,il che, conoscendo la grande competitivit\u00e0 del Marino specie per quel che riguarda primati, furti e plagi, letterari, suona come il riconoscimento di un vero caposcuola. Il Chiabrera invece nel dialogo \"Il Vecchietti\" indica le selve dello \"Stato Rustico\" come il modello metrico ideale per un poema moderno.\nBibliografia.\nSulle opere e in particolare sul poema si vedano ancora:\nImportanti riscontri fra lo \"Stato rustico\" e l\"Adone\" del Marino si trovano in:"}
{"id": "1991600", "revid": "891358", "url": "https://it.wikipedia.org/wiki?curid=1991600", "title": "P\u0159emysl Bi\u010dovsk\u00fd", "text": "Carriera.\nClub.\nDopo aver militato nelle giovanili del Jiskra Ko\u0161\u0165any, pass\u00f2 nel 1968 allo Sklo Union Teplice. Dal 1970 al 1972 gioc\u00f2 nel Dukla Praga, per svolgere il servizio militare, prima di ritornare al Teplice, dove rest\u00f2 fino al 1976 diventando per altro cannoniere del campionato con 17 reti nell'annata 1973/74.\nA 26 anni fu ceduto al Bohemians Praga, mentre nel 1983 si trasfer\u00ec in Austria per giocare prima con SC Eisenstadt e poi con \nVfB M\u00f6dling. Termin\u00f2 la carriera nel 1993 con l'ASK Ybbs.\nNazionale.\nCon la debutt\u00f2 il 25 ottobre 1970 a Praga contro la e gioc\u00f2 la sua ultima partita il 21 settembre 1983 a Stoccolma contro la .\nSempre con la Nazionale, partecip\u00f2 al vittorioso e al .\nPalmar\u00e8s.\nGiocatore.\nCompetizioni nazionali.\nModling: 1986-1987"}
{"id": "1991602", "revid": "126257", "url": "https://it.wikipedia.org/wiki?curid=1991602", "title": "Terme Surane", "text": "Le Terme Surane erano un complesso termale di Roma antica costruito sull'Aventino ad opera di Lucio Licinio Sura (da presero cui il nome, non molto distanti dalla sua residenza), generale romano amico dell'imperatore Traiano, o dallo stesso imperatore. Dopo il IV secolo non furono pi\u00f9 menzionate.\nLe terme sono parzialmente raffigurate nella \"Forma Urbis Severiana\". Restaurate sotto Gordiano III, e in seguito da Cecina Decio Aginazio Albino, praefectus Urbi, nel 414, per riparare i danni del sacco di Alarico, dovevano ancora essere in funzione nel IV secolo. Esse dovevano servire la clientela raffinata e abbiente dell'Aventino, a differenza delle vicine terme di Caracalla, pi\u00f9 grandiose ma destinate a un uso di massa da parte delle genti del quartiere popolare della \"Regio XIII Aventinus\".\nLa loro localizzazione doveva essere nelle immediate vicinanze ad occidente della chiesa di Santa Prisca, vicino al tempio di Diana, con le arcate dell'Acqua Marcia, che le alimentavano, passanti proprio lungo il sito dell'attuale chiesa. Nella \"Forma Urbis\" a nord delle terme compare anche un tempio di identificazione incerta, forse il tempio di Luna o il tempio di Vertumno, entrambi comunque repubblicani."}
{"id": "1991603", "revid": "110157", "url": "https://it.wikipedia.org/wiki?curid=1991603", "title": "ALCEI", "text": "ALCEI (acronimo di Associazione per la Libert\u00e0 nella Comunicazione Elettronica Interattiva) Electronic Frontiers Italy \u00e8 un'associazione fondata nel 1994 da Giancarlo Livraghi, Andrea Mazzucchi e Giorgio Bertazzo. .\nALCEI nacque nel luglio 1994 come risposta contro le continue azioni della polizia italiana, passate alla storia come Italian Crackdown contro provider BBS sospettati di distribuire materiale pornografico ed illegale.\nPur non essendo una \"branca\" della Electronic Frontier Foundation, ALCEI mantiene continue relazioni internazionali, quale founding-member della Global Internet Liberty Campaign (GILC) e componente della European Digital Rights Initiative (EDRI).\nAttivit\u00e0.\nALCEI si occupa di tematiche legate alla \"difesa, lo sviluppo, l'affermazione dei diritti del \u201ccittadino elettronico\"\" :nei seguenti settori: biotecnologie, crittografia, data retention, diritto d'autore e copyright, internet e minori, internet governance, libert\u00e0 di parola e censura, open source e free software, privacy, sequestri di computer"}
{"id": "1991604", "revid": "1649933", "url": "https://it.wikipedia.org/wiki?curid=1991604", "title": "Mudanjiang", "text": "Mudanjiang (Manchu: Mudan bira) \u00e8 una citt\u00e0-prefettura nel Heilongjiang, provincia della Cina. Mudanjiang \u00e8 proprio la sede della prefettura.\nGeografia fisica.\nTerritorio.\nSi trova in linea d'aria a circa 160 km dalla citt\u00e0 russa di Vladivostok e ha una popolazione di 707.000 abitanti.\nIl fiume Mudanjiang che attraversa la citt\u00e0 e le d\u00e0 il nome \u00e8 navigabile in estate e diventa in inverno una vasta distesa di ghiaccio spesso.\nClima.\nIl clima \u00e8 subartico, con estati calde e brevi mentre gli inverni sono lunghi e freddi.\nInfrastrutture e trasporti.\nFerrovie.\nHa un nodo ferroviario.\nAeroporti.\nPossiede inoltre un aeroporto da cui arrivano e partono 6 voli nazionali al giorno; la citt\u00e0 \u00e8 raggiungibile via aereo da Vladivostok (Russia), Seoul (Corea del Sud) e dalle citt\u00e0 cinesi di Beijing, Shanghai, Shenyang, Guangzhou, Qingdao e Yantai.\nEconomia.\nLa citt\u00e0 \u00e8 nota per il turismo e il commercio.\nMolti cinesi scelgono questa citt\u00e0 per soggiornarvi durante la breve estate (qui dura circa solo 2 mesi e mezzo) e poi da qui effettuare partenze per il Lago Jingbo, a 4 ore di autobus, famoso per le sue rocce calcaree (simili a quelle di Guilin), per le sue cascate e le acque cristalline contenenti numerosi pesci.\nLa citt\u00e0, nota come la \"citt\u00e0 dello shopping\", ha una rete sotterranea molto vasta di negozi che \u00e8 stata creata al fine di favorire il commercio anche in inverno dove si raggiungono temperature di -30\u00a0\u00b0C.\nNon \u00e8 insolito vedere gente russa che, approfittando dell'ottimo rapporto qualit\u00e0-prezzo, attraversa il confine solamente per effettuare acquisti presso i numerosissimi negozi.\nLe fabbriche si occupano prevalentemente di lavorazione del legno (\u00e8 una regione ricca di legname), della gomma (in particolare produzione di pneumatici), alluminio, materiali da costruzione e petrolio."}
{"id": "1991605", "revid": "256896", "url": "https://it.wikipedia.org/wiki?curid=1991605", "title": "Comunit\u00e0 di sviluppo dell'Africa Meridionale", "text": ""}
{"id": "1991606", "revid": "123362064", "url": "https://it.wikipedia.org/wiki?curid=1991606", "title": "Bergogna", "text": "Bergogna (in sloveno: Breginj, in friulano \"Bregogne\") \u00e8 un paese della Slovenia, frazione del comune di Caporetto.\nLa localit\u00e0 \u00e8 situata nell'alta valle del fiume Natisone a 576.1 metri s.l.m. ed a 2.5 chilometri dal confine italiano.\nAl centro del paese c'\u00e8 la chiesa di S. Nicola (\"Sv. Nikolaj\"), mentre a nordovest del paese vi \u00e8 la chiesa di S. Maria della Neve (\"Marjia Sne\u017ena\").\nStoria.\nDopo la caduta dell'Impero romano d'Occidente, e la parentesi del Regno ostrogoto, a seguito della Guerra gotica (553) promossa dall'imperatore Giustiniano I entr\u00f2 a far parte dei domini bizantini.\nDopo la calata, nel 568, attraverso la Valle del Vipacco nell'Italia settentrionale dei Longobardi, seguiti poi da popolazioni slave, entr\u00f2 a far parte del Ducato del Friuli.\nIn seguito alla caduta del regno longobardo e alla sua inclusione nei domini di Carlo Magno, nel 781 il Ducato del Friuli venne riorganizzato su base comitale nel Regnum Italiae affidato da Carlo al figlio Pipino; nell'803 venne istituita la \"Marchia Austriae et Italiae\" che comprendeva il Friuli, la Carinzia, la Carniola e l'Istria. Nell'828 l'imperatore Ludovico divise la Marca Orientale (o del Friuli) in quattro contee: Verona, Friuli, Carniola e Istria (comprendente il Carso e parte della Carniola interna); in seguito al Trattato di Verdun, nell'843, le contee di Istria e Friuli (conglobate nella \u201cMarca d'Aquileia\u201d) entrarono a far parte del \"Regnum Italicum\" poi, nel 951, della Marca di Verona e Aquileia; dopo un'iniziale sottomissione al Ducato di Baviera dal 952, nel 976 pass\u00f2 al Ducato di Carinzia appena costituito dall'imperatore Ottone II.\nNel 1077 pass\u00f2 al Principato ecclesiastico di Aquileia.\nCon la caduta del Patriarcato di Aquileia pass\u00f2 nel 1420 (formalmente nel 1445) alla Repubblica di Venezia.\nA seguito del Trattato di Noyon (1516) la Serenissima perse l'alta valle del fiume Isonzo e quindi la Gastaldia di Tolmino, a favore della Contea di Gorizia e Gradisca che gi\u00e0 dal 1500 era sotto dominio asburgico; fu cos\u00ec che Bergogna rimase sotto dominio veneziano al confine con i domini asburgici facendo parte della cosiddetta Slavia friulana.\nCaduta la Serenissima, con la pace di Pace di Presburgo tutti gli ex domini veneziani passarono al Regno d'Italia napoleonico, compresa Bergogna; la successiva Convenzione di Fontainebleau e il trattato di Sch\u00f6nbrunn (1809) confermarono poi tale assegnazione fino al 1814.\nCol Congresso di Vienna nel 1815 entr\u00f2 per la prima volta in mano asburgica nel Regno d'Illiria come comune autonomo; pass\u00f2 in seguito sotto il profilo amministrativo al Litorale austriaco nel 1849, e dal 1866 al confine col Regno d\u2019Italia, sempre comune autonomo che comprendeva anche gli insediamenti (\"naselja\") di Longo (\"Logje\") e Robedischis (\"Robidi\u0161\u010de\") dell'attuale comune di Caporetto.\nDopo la prima guerra mondiale, con le medesime frazioni del periodo asburgico, fu comune autonomo della provincia del Friuli per poi passare, nel 1927, alla neocostituita provincia di Gorizia; nello stesso anno vi fu aggregato il soppresso comune di Sedula.\nFu soggetto alla Zona d'operazioni del Litorale adriatico (OZAK) tra il settembre 1943 e il maggio 1945 e tra il maggio 1945 e il 1947, trovandosi a ovest della Linea Morgan, fece parte della Zona A della Venezia Giulia sotto il controllo Britannico-Americano del Governo Militare Alleato (AMG); pass\u00f2 alla Iugoslavia e quindi alla Slovenia.\nSeconda guerra mondiale.\nDurante la seconda guerra mondiale il territorio del Comune fu coinvolto dalle attivit\u00e0 della Resistenza friulana con la partecipazione delle Brigate Garibaldi e delle Brigate Osoppo.\nVecchie frazioni.\nNel 1936 il vecchio comune di Bergogna (provincia di Gorizia) aveva una popolazione totale di 2.008 ed era suddiviso in 6 frazioni:\nMonti principali.\nM.te Nizki vrh 1488m, M.te Muzec(Musc), 1612 m; Gabrovec(Gabruc), 1630 m; Stol 1673m\nCorsi d'acqua.\nFiume Natisone (\"Nadi\u017ea\"); Rio Nero (\"\u010crni potok\"); Rio Bianco (Beli potok)"}
{"id": "1991609", "revid": "1305772", "url": "https://it.wikipedia.org/wiki?curid=1991609", "title": "Robert Wisdom", "text": "Biografia.\nWisdom nasce nella capitale statunitense da genitori giamaicani.\n\u00c8 stato protagonista delle ultime tre stagioni della serie televisiva della HBO \"The Wire\" dove interpreta Howard \"Bunny\" Colvin; \u00e8 stato il personaggio principale anche nei film del 2004 \"La bottega del barbiere 2\" e \"Ray\" e nel 2007 in \"Freedom Writers\". Sempre nel 2007 ha ottenuto un ruolo regolare nella terza stagione della serie \"Prison Break\" in cui interpreta il trafficante di droga panamense Norman \"Lechero\" St. John.\nNel 2008-2009 interpreta l'angelo Uriel nella quarta stagione della serie televisiva \"Supernatural\".\nDoppiatori italiani.\nNelle versioni in italiano dei suoi film, Robert Wisdom \u00e8 stato doppiato da:"}
{"id": "1991611", "revid": "287204", "url": "https://it.wikipedia.org/wiki?curid=1991611", "title": "Federico Carlo di Wurttemberg-Winnental", "text": ""}
{"id": "1991613", "revid": "1318658", "url": "https://it.wikipedia.org/wiki?curid=1991613", "title": "Unione dei Contadini e dei Verdi di Lituania", "text": "L'Unione dei Contadini e dei Verdi di Lituania (in lituano: \"Lietuvos Valstie\u010di\u0173 ir \u017dali\u0173j\u0173 S\u0105junga\" - LV\u017dS) \u00e8 un partito politico verde conservatore attivo in Lituania dal 2004.\nAffermatosi come Unione Popolare dei Contadini di Lituania (\"Lietuvos Valstie\u010di\u0173 Liaudinink\u0173 S\u0105junga\" - LVLS), ha assunto l'attuale denominazione nel 2012.\nIl partito si \u00e8 affermato dalla confluenza tra due distinti soggetti politici:\nA seguito delle elezioni parlamentari lituane del 2020, LV\u017dS \u00e8 all'opposizione del governo \u0160imonyt\u0117.\nStoria.\nLVP ed NDP si presentarono congiuntamente alle elezioni parlamentari del 2004, nell'ambito della coalizione denominata Unione dei Partiti dei Contadini e della Nuova Democrazia (\"Valstie\u010di\u0173 ir Naujosios Demokratijos Partij\u0173 S\u0105jungos\" - VNDPS), che ottenne il 6,6% dei voti; fu eletto Gintaras Did\u017eiokas, esponente dell'NDP, che ader\u00ec al gruppo parlamentare dell'UEN.\nAlle successive elezioni europee del 2004 consegu\u00ec il 7,4% dei voti ed ottenne un seggio. Nel 2006 i due partiti si sciolsero definitivamente: il nuovo soggetto politico debutt\u00f2 alle elezioni parlamentari del 2008, in cui registr\u00f2 una significativa flessione ottenendo solo il 3,7%.\nInizialmente VNDPS fu esclusa dal governo di centro-sinistra (DP, LSDP, NS), poi, nel 2006, form\u00f2 il nuovo governo con i socialdemocratici di LSDP e i centristi-liberali di LiCS. Il governo, per\u00f2, pot\u00e9 reggere solo grazie all'astensione dei conservatori di Unione della Patria - Democratici Cristiani di Lituania.\nAlle elezioni del 2008 gli agrari sono al 3,7% dei voti ed hanno eletto appena 3 deputati, tutti nel maggioritario.\nAlle politiche del 2012, invece, pur incrementando di poco i propri consensi e giungendo al 3,9%, gli agrari ecologisti ottennero appena 1 seggio.\nAlle elezioni politiche del 2016 gli agrari ecologisti hanno un balzo nei consensi, ottenendo il 22,4% di voti ed eleggendo 54 parlamentari."}
{"id": "1991622", "revid": "1543377", "url": "https://it.wikipedia.org/wiki?curid=1991622", "title": "Mitreo di Santa Prisca", "text": "Il mitreo di Santa Prisca \u00e8 un mitreo situato sotto l'omonima chiesa sull'Aventino a Roma. Occupa l'area a nord della chiesa ed \u00e8 completato ad est da un quadriportico, che verso il 110 d.C. venne trasformato in abitazione.\nStoria.\nGli scavi, iniziati nel 1934 da studiosi olandesi, hanno messo in luce vari ambienti che inizialmente dovettero far parte di una casa privata, poi riconvertita al culto di Mitra. Dai bolli laterizi si \u00e8 pervenuti alla data del 95 d.C. o immediatamente dopo. Verso il 400 l'edificio venne distrutto violentemente, probabilmente ad opera dei cristiani impegnati nella costruzione della vicina chiesa.\nPrima del Mitreo si \u00e8 ipotizzato che qui si trovassero i \"Privata Traiani\", la casa di Traiano prima di divenire imperatore, anche se \u00e8 pi\u00f9 probabile che qui vivesse Licinio Sura, vista la vicinanza con le Terme Surane.\nDescrizione.\nL'accesso al mitreo oggi avviene da una scala sul lato destro della chiesa. Per primo si incontra un ninfeo absidato, nel quale \u00e8 stato adattato un piccolo museo degli scavi, dove spicca un \"Sol\" in \"opus sectile\" e alcune teste di stucco tra le quali una di Serapide, appartenenti alle decorazione del mitreo. Un ambiente vicino, di piccole dimensioni, mostra il riutilizzo di alcuni rocchi di una colonna in peperino del diametro di 90\u00a0cm, riciclata probabilmente da un tempio repubblicano.\nDopo aver attraversato la cripta della chiesa si arriva all'ambiente V, una sorta di atrio al mitreo pi\u00f9 antico che poi venne integrato allargando la porta di passaggio e aggiungendovi banconi laterali. \nLo \"spaeleum\" vero e proprio \u00e8 una sala di 11,25x4,20 metri, che era decorata da figure in stucco sulla parete di fondo completate da pitture, che risalgono alla seconda fase della storia del mitreo. Le due nicchie poste all'ingresso dovevano contenere le statue di Cautes e Cautopates, i due portatori di fiaccola di mitra, delle quali si \u00e8 conservata solo la prima, probabilmente riadattata con lo stucco a partire da un Mercurio. La nicchia sulla parete di fondo \u00e8 decorata dalla consueta \"tauroctonia\" (Mitra che uccide il toro), ma \u00e8 molto originale, sia per la nudit\u00e0 del Dio, sia per il Saturno sdraiato modellato da pezzi di anfore ricoperte di stucco. A sinistra della nicchia si vede un grande graffito, probabilmente opera di un iniziato, che reca inciso la data di nascita (intesa come rinascita dopo l'iniziazione) al 21 novembre 202, che testimonia anche come a quell'epoca il mitreo esistesse gi\u00e0.\nLe due pareti laterali sono coperte da pitture di grande interesse al di sopra dei banconi, che si interrompono in un punto della parete destra dove originariamente si trovava una porta poi chiusa e trasformata in trono. Le pitture sono disposte su due strati, dai soggetti simili. La parte pi\u00f9 significativa si trovava sulla parete destra (da sinistra a destra):\nIl significato di questa di questa processione di personaggi \u00e8 spiegato in una lettera di san Girolamo del 403: \nNon \u00e8 dimostrabile che san Girolamo parli dello stesso mitreo di Santa Prisca, ma comunque dovette almeno trattarsi di un caso analogo, pi\u00f9 o meno riferibile agli stessi anni. Particolarmente interessante in questo testo \u00e8 l'elenco dei gradi di iniziazione mitraici, che corrispondono, nel medesimo ordine, a quelli raffigurati sulle pareti del mitreo: in questo caso l'iscrizione mancante dell'ultimo personaggio sarebbe dovuta essere \"nama coracibus / tutela Lunae\". Ciascuno dei sette gradi di iniziazione era tutelato da un pianeta e \"nama\" \u00e8 una parola di origine persiana che significa \"onore\", \"venerazione\". Le varie iscrizioni dovevano quindi suonare come \"onore al leone, protetto da Giove\", e cos\u00ec via. La presenza dei pianeti nel culto mitraico \u00e8 confermata anche dal pavimento del mitreo delle Sette Sfere a Ostia.\nSulla parete destra seguiva poi un corteo di personaggi reali, ciascuno col proprio nome, tutti al grado di \"leones\", che trasportano rispettivamente un toro, un gallo, un montone, un cratere e un maiale; in alcuni punti si vede lo strato sottostante che doveva presentare una scena simile. Sulla parete sinistra continuava la processione dei \"leones\" e al termine del corteo, sulla destra, era raffigurata una grotta con quattro personaggi: Mitra e Sole sdraiati a banchetto, mentre le altre due (una con la testa di corvo) le servovo. Probabilmente \u00e8 una simbologia lagata al patto di alleanza tra Mitra e il Sole.\nNelle stanze a sinistra dell'ambiente principale dovevano svolgersi le cerimonie di iniziazione ed altre funzioni varie.\nEdifici antichi vicini.\nIl complesso era adiacente alle Terme Surane, alimentata dall'Acqua Marcia (le cui arcate passavano proprio sul sito della chiesa) e confinava, verso sud con un'abitazione dove si trovava un grande ninfeo absidato. Al II secolo risale un edificio a due navate sul quale poggia la chiesa di Santa Prisca, forse il \"Titulus\" originario del luogo di culto. Poco distante alle terme, secondo la Forma Urbis si trovava un tempio, sicuramente un tempio repubblicano, ma non \u00e8 sicuro se si tratti del tempio di Luna o del tempio di Vertumno. Dall'altro lato si trova invece il tempio di Diana."}
{"id": "1991629", "revid": "55935", "url": "https://it.wikipedia.org/wiki?curid=1991629", "title": "Giovanni Vincenzo Imperiali", "text": ""}
{"id": "1991633", "revid": "1632387", "url": "https://it.wikipedia.org/wiki?curid=1991633", "title": "Chemical Invasion", "text": "Chemical Invasion \u00e8 il secondo album in studio del gruppo musicale tedesco Tankard pubblicato nell'ottobre 1987 dalla Noise Records; \u00e8 il primo concept album del gruppo e contiene anche una cover dei Gang Green\nIl disco.\nIl concept album \"Chemical Invasion\" \u00e8 il successore di Zombie Attack: veloce Thrash metal che parla di alcool e violenza. Si inizia con un intro dove si sente qualcuno ad aprirsi e scolarsi una birra per passare a \"Chemical Invasion\" che \u00e8 introdotta da un intro allegra e festosa fino all'urlo agonizzante di Andreas Geremia \"Stop the Chemical Invasion!\" per scatenare l'influenza pi\u00f9 thrash metal della band, la reinterpretazione dei Gang Green \"Alcohol\" e \"Don't Panic\" sono cavalli di battaglia nella sede live della band. La strumentale \"For a Thousand Beers\" \u00e8 un'odissea che vede gli unici momenti calmi del disco mentre \"Puke\" quelli pi\u00f9 veloci e \"punk\".Chiude un grido arrabbiato: \"Give me a BEER!\".\nNel 2005 l'album viene rimasterizzato e gli viene aggiunto il primo album \"Zombie Attack\"."}
{"id": "1991634", "revid": "2220313", "url": "https://it.wikipedia.org/wiki?curid=1991634", "title": "Kriminal (film)", "text": "Kriminal \u00e8 un film del 1966 diretto da Umberto Lenzi, con Glenn Saxson nel ruolo principale.\nTratto dall'omonimo fumetto nero di Magnus &amp; Bunker (che ebbe notevoli problemi di censura), il film ebbe anche un seguito, \"Il marchio di Kriminal\", due anni dopo.\nTrama.\nArrestato e condannato a morte per il furto della corona d'Inghilterra, il bandito Kriminal viene lasciato scappare su iniziativa dell'ispettore Milton, capo di Scotland Yard, che intende poi pedinarlo al fine di recuperare il bottino. Ovviamente l'astuto fuorilegge riesce a liberarsi delle guardie in borghese che gli danno la caccia, per poi sparire di nuovo nell'ombra e si rifugia nella casa di Margie, la sua ex-moglie ora segretaria di Lady Gold. Quest'ultima ha una compagnia di importazione ed esportazione di pietre preziose e Kriminal viene a sapere dei diamanti della ricca donna, il cui figlio sta per sposarsi con la sua ex moglie, che saranno trasferiti in Turchia. Kriminal far\u00e0 il possibile per impossessarsene, imbarcandosi in una avventura internazionale, che lo porter\u00e0 in Spagna e poi a Istanbul, in un crescendo di intrighi e colpi di scena.\nKriminal si reca all'aeroporto ma trova che il trasporto \u00e8 fatto da due gemelle, Inge e Rude. Non sapendo a chi derubare, riesce a strappare la borsetta a Rude ma scopre che \u00e8 vuota. Il giorno dopo Kriminal apprende che Lady Gold ha ricevuto un milione di sterline dalla sua assicurazione per il furto dei diamanti e sospetta che in realt\u00e0 la donna abbia organizzato una truffa. Entrata in contatto con la ricca donna, Kriminal scopre che in realt\u00e0 i gioielli sono stati realmente rubati e che tutto sia stato un piano delle gemelle.\nKriminal va alla ricerca dei diamanti in Spagna dove ritrova Trude che le rivela come tutto sia stato organizzato dall'amante di Lady Gold: Alex Lafont e che non avessero scambiato le borse ma, invece, le loro identit\u00e0. Trude viene uccisa da un colpo fortuito per cui Kriminal riesce solo ad identificare che Inge \u00e8 a Istanbul. Dopo una ricerca riesce a capire che dirige una casa da gioco insieme all'ex amante di Lady Gold, Alex, ora diventato suo compagno. Kriminal fa innamorare Inge e decide con lei di rubare i diamanti ad Alex. Kriminal sostituisce la schiuma da barba di Alex con del vetriolo per cui manda il rivale sfigurato in ospedale con fasciature su tutto il volto. Facile, quindi, per Kriminal sostituirsi a lui dopo averlo ucciso e a impossessarsi dei diamanti.\nInseguito dall'ispettore Milton, per\u00f2, Kriminal deve fuggire e nella corsa perde la refurtiva in un fiume. Tuttavia le sue disavventure non finiranno perch\u00e9 non riuscir\u00e0 a farla franca, cadendo in una trappola.\nDifferenze col fumetto.\nLa principale differenza col fumetto originale di Magnus &amp; Bunker risiede nella caratterizzazione del protagonista: mentre nella versione cartacea Kriminal \u00e8 un personaggio cinico e spietato, che uccide a sangue freddo ed \u00e8 soggetto ad attacchi d'odio e sadismo, nel film viene invece presentato come un ladro gentiluomo.\nAltre differenze sono sia nello stile che nei contenuti. Se \u00e8 vero che il fumetto dovette subire svariati casi di censura in quanto conteneva linguaggio scurrile, violenza estrema e scene erotiche fin troppo esplicite per l'epoca, nel film non \u00e8 presente pressoch\u00e9 alcun richiamo di tale genere.\nAnche il caratteristico costume del personaggio si differenzia vistosamente dalla sua controparte a fumetti. Questa dissomiglianza, tuttavia, pu\u00f2 forse essere dovuta a motivazioni pratiche di realizzazione.\nIl film venne realizzato sulla falsariga dei film di James Bond, che in quegli anni godevano di grande popolarit\u00e0. Diverse scene propongono evidenti citazioni delle avventure di 007, come ad esempio la sequenza in cui il protagonista veste un elegante smoking bianco al tavolo da gioco; la stessa recitazione di Glenn Saxson fa palesemente il verso a quella di Sean Connery.\nProduzione.\nNell'agosto 1964 debutt\u00f2 il fumetto nero italiano \"Kriminal\". Questo si caratterizzava per le tematiche ricorrenti legate al sesso e la violenza, che vanno da Kriminal che uccide persone e seduce donne provocanti vestite in modo scarno per poi strangolarle o accoltellarle in maniera tale da nascondere l'identit\u00e0. Il regista Umberto Lenzi dichiar\u00f2 che inizialmente voleva fare il suo debutto con un film ispirato ai fumetti realizzando un adattamento di \"Diabolik\". Tuttavia non riusc\u00ec a ottenere i diritti che furono acquistati da Dino De Laurentiis. Lenzi tent\u00f2 prima di realizzare un adattamento di \"Satanik\", ma alla fine si stabil\u00ec su \"Kriminal\". Il regista discusse con il creatore del fumetto, Luciano Secchi, dei cambiamenti che fece con il personaggio, in seguito descritto da Lenzi come \"un po' naziskin fascista. Abbiamo fatto un film divertente\". Lenzi opt\u00f2 per un tono pi\u00f9 leggero in contrasto con la combinazione originale di sesso e violenza presente nei fumetti.\nIl ruolo principale and\u00f2 all'attore olandese Glenn Saxson, pseudonimo di Roel Bos, che in precedenza aveva avuto ruoli da protagonista in alcuni western come \"Django spara per primo\". Bos fece un provino per Umberto Lenzi, che stava cercando un Kriminal pi\u00f9 giovane di quello mostrato nei fumetti originali.\nLe riprese del film durarono circa due mesi. Gli interni sono stati girati a Roma, mentre gli esterni a Madrid, Istanbul, Mar Nero e Londra. La maggior parte delle acrobazie fisiche nel film sono state eseguite dallo stunt Attilio Severini, ad eccezione di una delle pi\u00f9 pericolose che vede Kriminal correre su un treno in corsa.\nAccoglienza.\nUscito nel dicembre del 1966, \"Kriminal\" non fu accolto da un grande successo di pubblico n\u00e9 in Italia n\u00e9 negli altri paesi in cui fu distribuito, tuttavia l'anno successivo fu realizzato il sequel \"Il marchio di Kriminal\", diretto questa volta da Fernando Cerchio.\nLo storico di cinema Roberto Curti lo ha definito \"moderatamente riuscito\" oltre che \"veloce e divertente in generale, ma \u00e8 anche deludentemente docile.\" Curti ha aggiunto che il film \"manca dell'atteggiamento ironico e della scorrettezza politica del fumetto, mentre gran parte del film sembrava pi\u00f9 uno di quei diari di viaggio rubati dai James Bond che stavano invadendo gli schermi dell'epoca.\"\nUmberto Lenzi in seguito dichiar\u00f2 che quando rivide il film in televisione, \"sembrava persino migliore di quando l'ho girato nel 1966: allora ero un po' perplesso, ora comprendo il suo aspetto ironico, qualcosa che ai fumetti mancava perch\u00e9 erano volgari, orribili.\""}
{"id": "1991635", "revid": "1305772", "url": "https://it.wikipedia.org/wiki?curid=1991635", "title": "Monte Telegrafo", "text": ""}
{"id": "1991639", "revid": "125272513", "url": "https://it.wikipedia.org/wiki?curid=1991639", "title": "Nick translation", "text": "Il metodo della Nick translation \u00e8 una tecnica di laboratorio di biologia molecolare che serve per operare la marcatura del DNA ovvero a creare sonde radioattive che potranno servire in seguito per esperimenti quali ad esempio il sequenziamento di un tratto di acido nucleico. La caratteristica che lo contraddistingue \u00e8 quella di essere una tecnica capace di marcare fino alla totalit\u00e0 del filamento interessato, a differenza di altre tecniche di marcatura che interessano in primis le estremit\u00e0 \"5' P\" o \"3' OH\" del filamento. Vengono scelti per la marcatura degli isotopi radioattivi del fosforo, 32P marcati sul fosfato \u03b1 del deossiribonucleotide. \nData la radioattivit\u00e0 della tecnica, si \u00e8 preferito utilizzare in sostituzione dei deossiribonucleotidi legati a molecole che agiscono come fluorofori, al posto degli isotopi radioattivi del fosforo, capaci dunque di mostrare fluorescenza se sottoposti ad adeguata illuminazione in analisi.\nIl metodo si avvale di una sequenza di DNA doppio filamento, che una volta purificata viene ad essere tagliata con una endonucleasi \"a-specifica\" come la DNAsi capace di causare delle rotture a singolo filamento, in gergo chiamate proprio nick, generate dalla rottura dei legami fosfodiesterici. La presenza di un nick \u00e8 il substrato di reazione per la DNApolI, che partendo dal punto di rottura inizia ad integrare via via i dNTP marcati sostituendo i nucleotidi presenti, non marcati: la capacit\u00e0 di rimozione, detta in gergo attivit\u00e0 5'-esonucleasica \u00e8 una caratteristica intrinseca e distintiva di questa DNA polimerasi DNA-dipendente.\nLa reazione pu\u00f2 essere controllata inibendo chimicamente l'enzima, attraverso l'introduzione di tris-EDTA in soluzione: questo causa la denaturazione della miscela enzimatica portando al termine della reazione."}
{"id": "1991643", "revid": "124688926", "url": "https://it.wikipedia.org/wiki?curid=1991643", "title": "Gran Premio di Germania 1997", "text": "Il Gran Premio di Germania 1997 fu il decimo appuntamento della stagione di Formula 1 1997.\nVigilia.\nLa settimana prima del Gran Premio di Germania, come ormai era previsto, arriva l'annuncio ufficiale del passaggio di Giancarlo Fisichella dalla Jordan alla Benetton a partire dal 1998. Per liberare il pilota romano dal suo contratto con il team irlandese, Flavio Briatore paga una penale. Compagno di squadra di Fisichella sar\u00e0 probabilmente il collaudatore Wurz, che in questa gara restituisce il volante al rientrante Berger.\nQualifiche.\nResoconto.\nTornato alla guida della sua Benetton dopo tre Gran Premi di assenza, Berger conquista una sorprendente pole position, la dodicesima e ultima della sua carriera; l'austriaco stacca di appena 23 millesimi il giovane Fisichella, alla guida di una Jordan resa particolarmente competitiva da una nuova versione del motore Peugeot. H\u00e4kkinen e Michael Schumacher occupano la seconda fila, davanti a Frentzen, Alesi, Ralf Schumacher e Coulthard. Solo nono Villeneuve; non si verificava dal Gran Premio del Giappone 1995 che neanche una Williams si schierasse in prima fila.\nGara.\nResoconto.\nAl via, scattano molto bene entrambi i piloti della Ferrari: Michael Schumacher passa H\u00e4kkinen, portandosi in terza posizione, mentre Irvine, partito in quinta fila, risale addirittura fino al quinto posto. Il nordirlandese si ritira per\u00f2 subito dopo, in seguito ad un contatto con Frentzen, costretto anch'egli ad abbandonare la gara. Al termine del primo giro Berger conduce davanti a Fisichella, Schumacher, H\u00e4kkinen, Alesi, Villeneuve, Trulli e Barrichello. Coulthard, che era andato in testacoda per evitare la collisione tra Irvine e Frentzen, si ferma ai box per riparare la vettura; tuttavia, appena ripartito si ferma nuovamente dopo poche centinaia di metri, tradito dalla trasmissione della sua McLaren.\nPi\u00f9 indietro Ralf Schumacher, partito malissimo, rimonta passando Herbert e Barrichello; il pilota della Sauber viene sopravanzato poco dopo anche da Hill. Nel corso del 9\u00ba giro Diniz, che sta seguendo Herbert, arriva lungo alla seconda variante e tampona la Sauber; entrambi si devono ritirare. Prima dei pit stop Berger conduce davanti a Fisichella, che tiene a distanza Schumacher, H\u00e4kkinen, Alesi, Villeneuve e Trulli. Al 16\u00ba giro il pilota austriaco rientra ai box; Fisichella si ritrova cos\u00ec per la prima volta in carriera in testa ad una corsa.\nDopo la prima serie di rifornimenti, Berger si trova saldamente al comando, con ben sedici secondi di margine su Fisichella; dietro le posizioni restano invariate. Nel corso della 28\u00aa tornata sulla Stewart di Magnussen esplode il motore; poco prima si era ritirato anche Katayama, rimasto inspiegabilmente senza benzina. Nel frattempo, comincia un acceso duello tra H\u00e4kkinen, Villeneuve e Trulli: il canadese cerca di sorprendere il pilota della McLaren alla staccata della prima curva, ma finisce per uscire dalla traiettoria ideale; ne approfitta Trulli, che lo sorpassa all'esterno.\nVilleneuve tenta di riprendersi subito la posizione, attaccando il rivale gi\u00e0 alla prima variante; il pilota della Prost resiste per\u00f2 al suo attacco e il canadese finisce in testacoda nella via di fuga, dove si deve ritirare. Dopo la seconda sosta Berger riparte dietro Fisichella, ma neanche un giro dopo l'austriaco ripassa in testa. Al 39\u00ba giro sulla Jordan del romano esplode lo pneumatico posteriore, all'entrata del Motodrome: nonostante un testacoda, il pilota riesce a riguadagnare i box dove i meccanici sostituiscono la gomma danneggiata, ma sulla vettura si \u00e8 rotta una sospensione ed Giancarlo viene fermato per motivi precauzionali.\nNon succede pi\u00f9 niente fino all'arrivo, dove Berger festeggia nel migliore dei modi il proprio ritorno agonistico, conquistando la sua decima ed ultima vittoria in carriera davanti a Michael Schumacher, H\u00e4kkinen, Trulli, Ralf Schumacher e Alesi.\nIl pilota abruzzese della Prost conquist\u00f2 i suoi primi punti iridtati in carriera.\nNel giro d'onore l'idolo di casa Michael Schumacher si sofferm\u00f2 sulla prestazione di Fisichella, ponendolo difatti nella lista dei \"top driver\", mostrando la stima per questo ragazzo (tra l'altro compagno-rivale del fratello Ralf in Jordan), a cui diede anche un passaggio ai box.\nQuesta gara \u00e8 stata l'ultima vinta (e la sola con la licenza italiana) per la Benetton e per Gerhard Berger, 11 anni dopo il Gran Premio del Messico 1986, in cui la prima vittoria dell'austriaco aveva coinciso con la prima anche del team.\nFonti.\n\"Salvo indicazioni diverse le classifiche sono tratte da \"\n\"o da \""}
{"id": "1991649", "revid": "71482", "url": "https://it.wikipedia.org/wiki?curid=1991649", "title": "Benetton F1", "text": ""}
{"id": "1991652", "revid": "770685", "url": "https://it.wikipedia.org/wiki?curid=1991652", "title": "Unione della Patria - Democratici Cristiani di Lituania", "text": "LUnione della Patria - Democratici Cristiani di Lituania (in lituano: \"T\u0117vyn\u0117s S\u0105junga - Lietuvos Krik\u0161\u010dionys Demokratai\" - TS-LKD), nota in italiano anche come Unione Patriottica, \u00e8 un partito politico di centro-destra attivo in Lituania dal 1993.\nNoto originariamente con la denominazione di Unione della Patria - Conservatori di Lituania (\"T\u0117vyn\u0117s S\u0105junga - Lietuvos Konservatoriai\" - TS-LK), il partito ha assunto l'attuale denominazione nel 2008 a seguito della confluenza dei Democratici Cristiani di Lituania (\"Lietuvos Krik\u0161\u010dionys Demokratai\" - LKD).\nStoria.\nL'Unione della Patria era stata fondata nel 1993 dalla corrente conservatrice del Movimento Riformatore di Lituania (\"Lietuvos Persitvarkymo S\u0105j\u016bdis\"), organizzazione politica che negli anni ottanta si batt\u00e9 per l'indipendenza della Lituania dall'URSS. Ispiratore della nascita dell'Unione della Patria fu Vytautas Landsbergis.\nLa TS stravinse le elezioni politiche del 1990 con il 40% dei voti. Alle politiche del 1992 TS croll\u00f2 al 21% dei voti, grazie al successo di LDK (12,6%), per poi risalire al 31,3% nel 1996.\nLe elezioni parlamentari del 2000 segnarono un durono colpo per TS, LDK e LTS. TS-LK crollo dal 31 all'8,9%, LDK dal 10% al 3,1% e LTS non elesse alcun deputato. I tre partiti avevano, infatti, guidato il governo dal 1996 al 1999, quando la coalizione di governo implose per divisioni interne. Ad approfittare del crollo dei conservatori furono l'Unione dei Liberali e di Centro ed il Partito Socialdemocratico di Lituania.\nAlle elezioni parlamentari del 2004 TS-LK ottenne il 14,7% dei voti, eleggendo 25 deputati, mentre LDK (1,4%) ed LTS non elessero alcun deputato.\nLe elezioni parlamentari del 2008 permisero all'Unione di diventare il primo partito sia in termini percentuali, che di seggi. I conservatori ottennero il 19,6% dei voti, il 3% in pi\u00f9 dei partiti fondatori, e ben 44 seggi (19 in pi\u00f9). TS-LKD, infatti, conquist\u00f2 ben 26 dei 71 seggi attribuiti con la quota maggioritaria. Andrius Kubilius di TS-LKD venne nominato nuovo primo ministro di un governo composto anche da Partito di Rinascita Nazionale (TPP, poi confluito in LiCS, Movimento dei Liberali della Repubblica di Lituania (LRLS), Unione dei Liberali e di Centro (LiCS).\nAlle elezioni parlamentari del 2012 TS-LDK cal\u00f2 al 15,1% dei consesi ed ottenne 33 seggi. I Conservatori democristiani si ritrovarono cos\u00ec all'opposizione."}
{"id": "1991655", "revid": "1632387", "url": "https://it.wikipedia.org/wiki?curid=1991655", "title": "The Morning After (Tankard)", "text": "The Morning After \u00e8 il terzo album dei thrashers tedeschi Tankard uscito nel 1988 per la Noise Records\nIl Disco.\nI Tankard sfornano il loro terzo disco \"The Morning After\",un album thrash metal che li porter\u00e0 in tour con band come Sodom, Kreator e Destruction guadagnandosi sempre pi\u00f9 fama in Germania e in Europa. Il titolo \"The Morning After\" \u00e8 un chiaro riferimento alla mattina dopo una sbronza colossale (basta guardare la copertina dell'album che ritrae un uomo steso per terra vicino al letto, circondato da bottiglie di birra e super alcolici), infatti di questo tratta la title track (classico della band). Da segnalare \"Mon Cheri\" canzone di 47 secondi da una velocit\u00e0 e potenza devastanti con un testo mieloso e sdolcinato.\nNel 2005 l'album viene rimasterizzato e gli viene aggiunto l'ep \"Alien\"."}
{"id": "1991658", "revid": "96550290", "url": "https://it.wikipedia.org/wiki?curid=1991658", "title": "Capo Spartivento", "text": ""}
{"id": "1991664", "revid": "599013", "url": "https://it.wikipedia.org/wiki?curid=1991664", "title": "Gi\u014drgos Mpalogiann\u012bs", "text": ""}
{"id": "1991665", "revid": "322321", "url": "https://it.wikipedia.org/wiki?curid=1991665", "title": "Brognaturo", "text": "Brognaturo (\"Brignat\u00f9ri\" in calabrese) \u00e8 un comune italiano di 678 abitanti della provincia di Vibo Valentia in Calabria.\nOrigini del nome.\nIl nome deriverebbe dal greco bizantino \"Vrondism\u00e8non\", \u0392\u03c1\u03bf\u03bd\u03c4\u03b9\u03c3\u03bc\u03ad\u03bd\u03bf\u03bd, ossia \"luogo di tuoni\".\nStoria.\nEt\u00e0 medievale.\nLe prime attestazioni dell'esistenza del paese sono del 1500.\nMonumenti e luoghi d'interesse.\nArchitetture religiose.\nSantuario della Madonna della Consolazione.\nIl 5 Febbraio 1721, durante dei lavori di restauro, su una parete fu riportata alla luce un'immagine della Madonna col Bambino, cui la tradizione attribuisce guarigioni miracolose, e protezione durante il terremoto del 1783 e l'alluvione del 1935. Quella dell'icona fu chiamata \"Madonna della Consolazione\", dando il nome attuale alla chiesa che fu elevata a santuario il 7 ottobre 1993. La Vergine viene festeggiata il 5 Febbraio e la prima domenica di settembre.\nEconomia.\nArtigianato.\nTra le attivit\u00e0 pi\u00f9 tradizionali e rinomate vi sono quelle artigianali, che si distinguono per l'arte dell'intaglio del legno, finalizzata alla realizzazione di pregevoli pipe.\nInfrastrutture e trasporti.\nBrognaturo \u00e8 collegata con la Strada statale 713 dir di Serra San Bruno.\nAmministrazione.\n "}
{"id": "1991666", "revid": "1632387", "url": "https://it.wikipedia.org/wiki?curid=1991666", "title": "The Meaning of Life (Tankard)", "text": "The Meaning of Life \u00e8 il quarto album in studio del gruppo musicale thrash metal tedesco Tankard (escludendo EP e best of), uscito per la Noise Records il 19 luglio 1990.\nIl disco.\n\"The Meaning of Life\" \u00e8 un album thrash metal che porta i \"Tankard\" al grande pubblico. Il sound del disco \u00e8 pi\u00f9 pulito dei precedenti lavori della band, ma pur sempre veloce e thrash.\n\"Space Beer\" diventa una hit nella classifica heavy metal tedesca ed \u00e8 la prima della band.\nDopo la pubblicazione dell'album i Tankard suonano al \"Thrashing-East-Festival\" di Berlino e pubblicano la registrazione del live nella VHS \"Open All Night\".\nTracce.\nNel 2005 l'album viene rimasterizzato e gli vengono aggiunte 5 tracce bonus live prese dal video \"Open All Night\"."}
{"id": "1991668", "revid": "767487", "url": "https://it.wikipedia.org/wiki?curid=1991668", "title": "Magma (Magma)", "text": "Magma (ristampato col nome di Koba\u00efa) \u00e8 l'album di debutto del gruppo di rock progressivo francese Magma, pubblicato nel 1970."}
{"id": "1991671", "revid": "436907", "url": "https://it.wikipedia.org/wiki?curid=1991671", "title": "Kobaia", "text": ""}
{"id": "1991672", "revid": "33751", "url": "https://it.wikipedia.org/wiki?curid=1991672", "title": "Club de F\u00fatbol Monterrey", "text": "Il Club de F\u00fatbol Monterrey \u00e8 una societ\u00e0 calcistica messicana, con sede a Monterrey. Milita nella Primera Divisi\u00f3n de M\u00e9xico, la massima serie del campionato messicano.\nDi propriet\u00e0 di FEMSA, l'azienda di imbottigliamento pi\u00f9 grande dell'America latina, disputa le partite interne allo stadio BBVA Bancomer di Monterrey. Ha vinto 5 campionati messicani, 2 Coppe del Messico e una InterLiga a livello nazionale e una Coppa delle Coppe CONCACAF e 5 CONCACAF Champions League (di cui tre consecutivamente, dal 2011 al 2013) a livello continentale. I calciatori della squadra sono detti \"rayados\" (\"strisciati\"), per la tenuta a strisce bianche e blu.\nVive un'accesa rivalit\u00e0 con i corregionali del , con cui disputa il derby noto come \"Cl\u00e1sico Regiomontano\".\nStoria.\nDagli esordi agli anni '60.\nIl Club de F\u00fatbol Monterrey nacque il 28 giugno 1945 per iniziativa di un gruppo di industriali tra cui Ram\u00f3n C\u00e1rdenas Coronado, Enrique Ayala Medina, Paul C. Probert, Rogelio Cant\u00fa G\u00f3mez e Miguel Marg\u00e1\u00edn Zozaya. Sebbene la divisa iniziale fosse bianca con una linea diagonale blu sulla spalla, le strisce originarie furono adottate dal Monterrey nel 1965, quando le us\u00f2 il . Da allora l'uniforme della squadra consiste in una maglietta a strisce verticali bianche e blu con pantaloncini blu.\nLa prima partita il Monterrey la gioc\u00f2 il 19 agosto 1945 contro il San Sebasti\u00e1n de Le\u00f3n e vinse per 10 con rete di Jos\u00e9 \"Che\" G\u00f3mez. La gioia fu spenta dalla successiva sconfitta per 6-0 contro il Montezuma e poi dal tragico incidente di San Juan de los Lagos che cost\u00f2 la vita a molti calciatori della squadra ed ebbe conseguenze rilevanti sui sopravvissuti. La notte del 14 settembre 1945 il bus che trasportava la squadra, diretto a Guadalajara, si ferm\u00f2 a San Juan de los Lagos per fare rifornimento, ma prese fuoco mentre i giocatori dormivano. Jos\u00e9 \"Che\" G\u00f3mez riusc\u00ec eroicamente a salvare alcuni dei suoi compagni da morte certa. Molti calciatori rimasero ustionati e due di loro, il giocatore costaricano Enrique Lizano Benavides, 28enne, e Leonardo \"Cuadros\" Vidal, morirono per la gravit\u00e0 delle ferite riportate. Eduardo Quezada si salv\u00f2, ma dovette rinunciare all'attivit\u00e0 agonistica. Tra i feriti vi furono Evaristo Amezcua, Buenabad, Olvera, Cardona, Medellin, Rodriguez Peralta, l'allenatore Manuel Gal\u00e1n e l'autista. Come risultato della sfortuna, tutti i club della solidariet\u00e0 messicana del calcio con il Monterrey e hanno dato giocatori senza pagare per il trasferimento. Cos\u00ec sono venuti alla squadra 8 10\nIn segno di solidariet\u00e0 verso il Monterrey, altri club messicani prestarono i propri giocatori per consentire alla compagine biancoblu di proseguire la stagione: arrivarono Manolo Pando, Jose Nogueira, Juan Moya, Ignacio Trelles, Arrampicata, Zeledon, Carlos Queiroz, Ricardo Benitez, Tello, Altamirano, Luna ed Emilio Baldonedo. Ciononostante la squadra, segnata dal drammatico evento, perse ben 21 partite di fila e retrocesse chiudendo il campionato all'ultimo posto, con ben 121 gol concessi in stagione. Il 23 giugno 1946, dopo aver perso in casa contro l' nell'ultima partita stagionale, il club si ritir\u00f2 dal campionato in segno di rispetto nei confronti delle vittime dell'incidente.\nSolo nel 1952, grazie a Carlos Canseco, presidente dell'Asociaci\u00f3n de F\u00fatbol de Nuevo Le\u00f3n, il club si iscrisse nuovamente alla seconda divisione. Quattro anni dopo guadagn\u00f2 la promozione in massima serie, ma la retrocessione fu immediata, con un bilancio di 4 vittorie, 7 pareggi e 13 sconfitte e 15 punti in classifica, solo uno in meno dello Zacatepec, che invece si salv\u00f2. Tornato in massima serie nel 1959-1960, il Monterrey vi milita ancora.\nAnni '60.\nGli anni '60 cominciarono con una salvezza sofferta, ottenuta con un margine di soli tre punti sul Club Celaya. Il bilancio fu di 7 vittorie, 7 pareggi e 12 sconfitte, per un totale di 21 punti. Per il secondo anno consecutivo, nel 1961-1962 la squadra chiuse al penultimo posto, davanti al retrocesso Zacatepec con 19 punti.\nIl quinto posto colto nel 1962-1963, due punti dietro il CD Oro campione del Messico con 36 punti, rappresent\u00f2 il miglior risultato ottenuto dal Monterrey sino a quel momento. Il bilancio fu di 8 vittorie, 12 pareggi e 6 sconfitte, per un totale di 28 punti.\nNei due anni seguenti chiuse sempre terzo, nel primo caso a cinque punti dal campione e nel secondo a tre punti dal Guadalajara campione. Nel 1965-1966 arriv\u00f2 il quarto posto a pari merito con l', mentre l'anno seguente, chiuso con un mediocre ottavo posto a pari merito con l'Irapuato, \u00e8 ricordato per il primo derby con i rivali cittadini del Club Nuevo Le\u00f3n, giunti in massima serie per la prima volta nella loro storia. La discesa prosegu\u00ec con il quattordicesimo posto dell'annata successiva, a pari punti con il CD Oro.\nNel 1968-1969, stagione in cui il Club Nuevo Le\u00f3n retrocesse, il Monterrey non and\u00f2 oltre il decimo posto a pari merito con il , mentre nel 1969-1970 la squadra chiuse nona insieme con l'Atlante.\nAnni '70.\nLa stagione 1970-1971 vide il Monterey invischiato nella lotta per non retrocedere. Grazie a rinforzi come Nilo Acu\u00f1a e Castiglia, la squadra riusc\u00ec a evitare la retrocessione nelle ultime giornate del campionato.\nLa rinascita fu immediata: con il ritorno in panchina di \"El Gallo\" J\u00e1uregui inizi\u00f2 l'epoca d'oro del club biancoblu\u00f9, che in breve tempo torn\u00f2 ai vertici del calcio messicano. A rinforzare l'organico arrivarono giocatori di valore come Guarac\u00ed Barbosa, Gustavo \"Halc\u00f3n\" Pe\u00f1a, Ubirajara Chagas, Juan Gonz\u00e1lez, Francisco Sol\u00eds, Francisco Bertocchi, Milton Carlos, Nilo Acu\u00f1a, Luis \"Huesos\" Montoya, Alfredo \"Alacr\u00e1n\" Jim\u00e9nez e Pedro Dami\u00e1n. La squadra non vinse il campionato, ma and\u00f2 vicina alla vittoria. Grandi meriti vanno attribuiti al presidente Alberto Santos de Hoyos, che allest\u00ec questa rosa altamente competitiva e volle la costruzione del Cerrito, centro di allenamento del club, una struttura all'avanguardia, inaugurata il 30 maggio 1975.\nTerzo nel 1970-1971, nell'annata seguente, con il sistema della Liguilla (la poule scudetto), il club si piazz\u00f2 nuovamente terzo, perdendo la semifinale contro l' dopo la \"bella\". Nel 1972-1973 non riusc\u00ec a qualificarsi alla puole scudetto. Nell'annata 1973-1974 la rosa comprendeva Jos\u00e9 Ledesma, Magdaleno Cano, Gustavo Pe\u00f1a, Guarac\u00ed Barbosa y Basilio \"Bacho\" Salazar; Francisco \"Vikingo\" Bertocchi, Juan Gonz\u00e1lez y Francisco \"Paco\" Sol\u00eds; Luis Montoya, Milton Carlos (che segn\u00f2 22 gol) e Rub\u00e9n Romeo Corbo. Allenata da J\u00e1uregui, la squadra vinse 22 partite, ne pareggi\u00f2 4 e ne perse 8, per un totale di 48 punti, con 65 gol fatti e 36 subiti. Giunto secondo in campionato, batt\u00e9 per 4-3 l'Atl\u00e9tico Espa\u00f1ol allo stadio Azteca nell'andata della semifinale della poule scudetto, ma perse per 3-1 allo stadio Universitario e fu eliminato.\nNella stagione 1974-1975 il Monterrey non and\u00f2 oltre il settimo posto, non riuscendo a qualificarsi alla poule scudetto, ma segn\u00f2 ben 72 reti (record per il campionato messicano). A J\u00e1uregui successe il cileno Fernando Riera, con il quale la stagione 1975-1976 fin\u00ec al quinto posto, con qualificazione alla Liguilla, dove ai quarti di finale i biancobl\u00f9 eliminarono il , la migliore squadra di quel decennio, battendolo per 5-1 in casa nell'andata della semifinale e per 2-1 nella sfida di ritorno allo stadio Azteca. In semifinale ebbe la meglio l', che pareggi\u00f2 per 1-1 sul proprio terreno e poi batt\u00e9 il Monterrey per 2-1 in trasferta in una partita segnata dalle controverse decisioni dell'arbitro Jorge Alberto Narv\u00e1ez.\nAlla presidenza ascese dunque H\u00e9ctor Villarreal, cui successe Ignacio Santos de Hoyos, che ingaggi\u00f2 il tecnico Filpo N\u00fa\u00f1ez, unico argentino ad aver allenato la nazionale brasiliana. La stagione 1976-1977, per\u00f2, si chiuse con il quindicesimo posto finale, cos\u00ec Riera fece ritorno sulla panchina del club per l'annata seguente, finita con il decimo posto. Nel 1978-1979 il Monterrey si piazz\u00f2 nono sotto la guida del brasiliano Otto Gloria e, per il finale di stagione, di Ubirajara Chagas, per poi essere eliminato nella prima fase della Liguilla. La stagione 1979-1980 vide nelle vesti di allenatore Gustavo \"Halc\u00f3n\" Pe\u00f1a, sostituito da Ubirajara Chagas, che condusse i suoi alla dodicesima piazza. Per tutti gli anni '70 il club fu sostenuto economicamente da sette delle principali aziende del circondario di Monterrey, riunite da Alberto Santos de Hoyos.\nAnni '80.\nGli anni '80 segnarono dei cambiamenti. Il club pass\u00f2 nelle mani del Grupo Protexa, che divenne poi anche proprietario del Cerrito, malgrado un accordo tra le imprese locali prevedesse che la squadra restasse patrimonio della comunit\u00e0 regiomontana.\nCon Fernando Olvera como presidente, i \"rayados\" tornarono allo stadio Tecnologico e cominci\u00f2 un'epoca caratterizzata da ristrettezze economiche per la societ\u00e0 biancobl\u00f9.\nLa gestione del tecnico argentino Pedro Dellacha vide la squadra classificarsi decima nel 1980-1981. Nel corso della stagione 1981-1982 il ruolo di allenatore pass\u00f2 all'uruguaiano H\u00e9ctor Hugo Eugui, che port\u00f2 i suoi al decimo posto, centrando una miracolosa qualificazione alla Liguilla. Ai quarti di finale il Monterrey batt\u00e9 per 1-0 l'Am\u00e9rica in casa, ma al ritorno fu sconfitto per 4-1 all'Azteca ed eliminato.\nNell'annata seguente, con al timone il tecnico Vicente Pereda, il Monterrey chiuse al diciottesimo posto un'annata negativa, ottenendo la salvezza solo all'ultima giornata. Per l'annata 1983-1984, con il tecnico uruguaiano Roberto Matosas, il Grupo Protexa comp\u00ec degli sforzi economici per rinforzare la squadra, che per\u00f2 non and\u00f2 oltre l'undicesimo posto finale, con eliminazione ai quarti della poule scudetto contro l'Am\u00e9rica (2-1 il punteggio totale). Il Grupo Protexa decise di smantellare l'organico e la dirigenza, acquisendo i calciatori del Fuerzas B\u00e1sicas e lasciando il solo Matosas nel ruolo di allenatore. Questi caldeggi\u00f2 inoltre l'adozione di una divisa rossa, mantenuta sino alla fine della stagione 1988-1989. Matosas non termin\u00f2, per\u00f2, la stagione 1984-1985, sostituito, a causa degli scarsi risultati, dal giovane tecnico Francisco Avil\u00e1n, proveniente dal Fuerzas B\u00e1sicas. Il quindicesimo posto fu una delusione, ma la nuova generazione di calciatori sembrava destinata a progredire.\nAvil\u00e1n rimase in sella malgrado il diciottesimo posto del 1985. Il successivo campionato a 20 squadre, detto Torneo M\u00e9xico 86, la squadra del Monterrey era formata da calciatori cresciuti nel settore giovanile locale, con alcuni rinforzi stranieri di qualit\u00e0. L'annata fu memorabile: la compagine biancobl\u00f9 si classific\u00f2 prima nella stagione regolare con 13 vittorie, 3 pareggi e 2 sconfitte, 43 gol segnati e 18 subiti. Il Monterrey fu squadra con la miglior difesa e con il maggior numero di vittorie e il minor numero di sconfitte del campionato. \"Abuelo\" (\"nonno\") Cruz fu capocannoniere del torneo con 14 gol. Nella Liguilla la squadra elimin\u00f2 l'Atlante ai quarti di finale (0-0 fuori casa e 6-0 in casa) e il Guadalajara in semifinale (1-0 al Jalisco e 1-0 in casa). Nell'andata della finale, il 1\u00ba marzo 1986, perse per 1-2 in casa contro il Tampico-Madero, secondo nella \"regular season\", ma vincendo per 2-0 in casa dei rivali si aggiudic\u00f2 il titolo nazionale.\nAnni '90.\nNel 1990-1991 molteplici furono gli sforzi della dirigenza per potenziare l'organico. Arrivarono giocatori di qualit\u00e0 come Carlos Hermosillo e Manuel Negrete e il Monterrey si piazz\u00f2 quarto, ma ai quarti di finale della Liguilla fu eliminato dal , con polemiche sull'arbitraggio di Marco Antonio Miranda. Nel 1991 il club era stato rilevato da ABACO e l'uomo d'affari Jorge Lankenau Rocha ne divenne presidente. Il Monterrey allenato da Miguel Mej\u00eda Bar\u00f3n, reduce dalla vittoria del titolo con i Pumas, port\u00f2 i suoi alla vittoria della Coppa del Messico, ottenuta l'8 settembre 1991 grazie al successo interno per 4-2 contro i in un gremitissimo stadio Tecnologico. I gol \"rayados\" portarono la firma di Germ\u00e1n Martellotto e Guillermo V\u00e1zquez (doppietta), mentre per gli ospiti aveva aperto le marcature l'honduregno Eduardo Bennett; nel finale and\u00f2 in rete anche \"El Caballo\" Cos\u00edo. Appena un anno prima, la stessa squadra, allenata per\u00f2 dal cileno Pedro Garc\u00eda, aveva ottenuto la propria migliore annata, di sempre, ottenendo 47 punti nella stagione regolare.\nL'annata 1992-1993, sotto la guida del tecnico Miguel Mej\u00eda Bar\u00f3n, vide il Monterrey concludere il girone d'andata al comando della classifica, ma in seguito si apr\u00ec una fase di turbolenza societaria. Mej\u00eda Bar\u00f3n abbandon\u00f2 l'incarico per diventare commissario tecnico del , lasciando il posto al proprio vice, Hugo Hern\u00e1ndez, che a causa di dissidi con le stelle della squadra fin\u00ec per \"epurare\" cinque titolari. La squadra perse la finale della poule scudetto contro l'Atlante, che vinse per 1-0 in dieci uomini all'Azteca e si impose anche al Tecnologico per 3-0.\nAvendo vinto la coppa nazionale, il Monterrey fu ammesso alla Coppa delle Coppe CONCACAF 1993, la cui fase finale era in programma a Los Angeles dalla fine di luglio ai primi di agosto del 1993. Con 2 vittorie e un pareggio in 3 partite, la squadra si aggiudic\u00f2 il trofeo.\ne\nBen presto, tuttavia, affiorarono nuovi problemi economici e di altra natura. Nel novembre 1997 Jorge Lankenau ebbe dei guai giudiziari, essendo stato accusato di frode, e meno di due anni dopo il Monterrey dovette lottare nuovamente per non retrocedere. Nel torneo estivo del 1999 Jos\u00e9 Trevi\u00f1o lasci\u00f2 il posto al paraguaiano Carlos Jara Saguier; il 9 maggio 1999, grazie ad un gol di Sergio \"Alvin\" P\u00e9rez, calciatore cresciuto nel settore giovanile del club, la squadra biancobl\u00f9 batt\u00e9 il Puebla in un autentico spareggio per la salvezza, condannando i rivali in uno stadio Tecnologico tutto esaurito.\nIl Monterrey fu l'unica squadra messicana a partecipare alla Coppa Libertadores 1999, terza squadra messicana a disputare il torneo, dopo Am\u00e9rica e Guadalajara. Il cammino nella manifestazione inizi\u00f2 nel 1998 nel Pre Libertadores, torneo preliminare a eliminazione diretta in cui il Monterrey ebbe la meglio sul Cruz Azul e poi sul Guadalajara, ambo le volte ai tiri di rigore, per poi vincere la finale di Los Angeles contro il per 4-3. In seguito disput\u00f2 la Copa Pre Libertadores contro il Necaxa e i venezuelani dell'Estudiantes de M\u00e9rida e dell'Universidad de Los Andes. Il Monterrey ottenne il diritto a giocare la Coppa Libertadores insieme all'Estudiantes. Nel massimo torneo sudamericano per club, i \"rayados\" se la videro, nella prima fase, con altre squadre venezuelane e gli uruguaiani del e del . Il Monterrey entr\u00f2 poi in una crisi societaria ed economica, che per\u00f2 non infici\u00f2 pi\u00f9 di tanto i risultati sul campo. Il 25 marzo 1999 la squadra biancobl\u00f9 batt\u00e9 in trasferta il Nacional di Montevideo per 3-2 nell'ultimo match della fase a gruppi, con due gol del brasiliano Sinha (uno dei quali su calcio di rigore) e una rete di \u00c9rick Hern\u00e1ndez, divenendo la prima compagine messicana a vincere fuori casa in Libertadores. Malgrado il successo, la vittoria per 5-1 del Bella Vista contro l'Estudiantes lasci\u00f2 fuori i \"rayados\" dal torneo per una peggiore differenza reti rispetto agli uruguaiani. Il Monterrey chiuse la Libertadores con 7 punti in 6 partite, non pochi considerati i numerosi problemi societari.\nAnni 2000.\nRiuscita a conservare il posto in Primera Divisi\u00f3n, la squadra pass\u00f2 sotto il controllo di FEMSA, impresa dedita alla commercializzazione di bibite come la Coca Cola e la Carta Blanca, nonch\u00e9 proprietaria della catena di negozi a basso costo OXXO. Grazie alla sponsorizzazione del Grupo Bimbo, la situazione debitoria del club fu risanata e la rosa fu rinforzata con gli acquisti di Pedro Pineda, Claudio da Silva detto \"Claudinho\" e Antonio Mohamed, mentre la guida tecnica fu affidata a Eduardo Solari. Il torneo invernale del 1999 vide, tuttavia, i \"rayados\" in grossa difficolt\u00e0, sconfitti in casa per 4-0 dall'Atlas e pesantemente contestati dal pubblico. L'allenatore Solari fu esonerato e sostituito ad interim da un ex calciatore del Monterrey, Magdaleno Cano Ferro, il quale lasci\u00f2 il posto allo spagnolo Benito Floro il 31 ottobre 1999. Il centrocampista Jes\u00fas Arellano, ceduto al nel 1997 dopo cinque anni di militanza nel Monterrey, fece ritorno nel club \"rayado\" e divenne una delle pedine chiave dell'undici di Floro.\nNel torneo estivo del 2000 si svolse sulla falsariga del campionato precedente, con il Monterrey impegnato nella lotta per la salvezza, questa volta contro il . Il momento pi\u00f9 difficile dell'annata si registr\u00f2 alla nona giornata, quando il Monterrey perse in casa per 3-0 contro i Toros Neza dopo aver chiuso il primo tempo a reti bianche. Alla quindicesima giornata, in casa contro il , capolista e futuro campione del Messico, i \"rayados\" chiusero la prima frazione di gioco in svantaggio per 1-2, per poi ribaltare il risultato e vincere clamorosamente la partita per 6-2. Il successo interruppe una serie di nove gare senza successi per il Monterrey, che cos\u00ec si salv\u00f2 a due giornate dalla fine del campionato.\nNel Clausura 2003, sotto la guida dell'argentino Daniel Passarella, il Monterrey si laure\u00f2 campione del Messico. Terzo nella stagione regolare, il club biancobl\u00f9 elimin\u00f2 ai quarti di finale l'Atlas (2-2 in casa e 3-2 fuori casa) e in semifinale il , acerrimo rivale nel Cl\u00e1sico regiomontano (4-1 in casa e sconfitta per 2-1 fuori casa), per poi avere la meglio del in finale. Decisivo fu il 3-1 ottenuto fuori casa con reti di Walter Erviti, Guillermo Franco e H\u00e9ctor Castro su calcio di rigore, mentre per il Morelia and\u00f2 in rete Adolfo Bautista. La gara di ritorno, infatti, termin\u00f2 a reti bianche, risultato che incoron\u00f2 campione la squadra di Passarella.\nAnni 2010.\nNel gennaio del 2010 il Monterrey sconfisse per 3-1 ai tiri di rigore l'Am\u00e9rica nella finale del Torneo Interliga 2010, dopo lo 0-0 dei tempi regolamentari. Determinante fu il portiere Jonathan Orozco, che par\u00f2 due tiri avversari, mentre l'errore decisivo fu di P\u00e1vel Pardo, che fall\u00ec il quarto tentativo di trasformazione dal dischetto dell'Am\u00e9rica. Grazie alla vittoria, il Monterrey si qualific\u00f2 alla Coppa Libertadores 2010, dove fu inserito nel girone 2 con , e . Avrebbe chiuso il girone al terzo posto, con 6 punti.\nIn campionato, nel Torneo Bicentenario 2010, il Monterrey chiuse al primo posto, pareggiando per 1-1 all'ultima giornata contro il Morelia allo stadio Morelos e ottenendo cos\u00ec 36 punti, miglior punteggio per il club nei tornei \"brevi\". Ai quarti di finale della poule scudetto i \"rayados\" furono eliminati dal , vittorioso per 1-0 in casa e per 2-1 fuori casa.\nL'Apertura 2010 vide il Monterrey accedere alla Liguilla con 32 punti, grazie al secondo posto nella classifica della stagione regolare. All'ultima giornata, contro il Guadalajara, la squadra biancobl\u00f9 pat\u00ec tre espulsioni di elementi importanti come Jonathan Orozco, Luis Ernesto P\u00e9rez e Severo Meza, ma, pur privo di tre giocatori fondamentali, riusc\u00ec a eliminare il Pachuca ai quarti di finale della Liguilla, pareggiando per 1-1 fuori casa e per 3-3 in casa e avanzando grazie al miglior piazzamento in classifica. In semifinale, contro i Pumas, i \"rayados\" ebbero la meglio grazie al 2-0 casalingo, che fece seguito allo 0-0 dell'andata. La finale del campionato pose di fronte il Monterrey e il , terzo nella classifica generale. Allo stadio Corona un autogol del veterano Duilio Davino, difensore dei \"rayados\", decise l'incontro di andata a cinque minuti dalla fine, condannando alla sconfitta per 3-2 il Monterrey allenato da V\u00edctor Manuel Vucetich, che, per\u00f2, si impose per 3-0 (doppietta di Humberto Suazo e gol di Jos\u00e9 Basanta) nella gara di ritorno allo stadio Tecnologico, aggiudicandosi il quarto titolo nazionale.\nGrazie al piazzamento nell'Apertura 2009, il Monterrey ebbe accesso alla fase a gironi della CONCACAF Champions League 2010-2011, dove si ritrov\u00f2 in un girone con , e . Vincendo il raggruppamento con 5 successi e una sconfitta, si qualific\u00f2 alla fase successiva, dove elimin\u00f2 ai quarti di finale i connazionali del Toluca (vittorie per 1-0 fuori casa e 1-0 in casa) e in semifinale i connazionali del (vittoria per 2-1 in casa e pareggio per 1-1 fuori). Il 20 aprile 2011 la finale di andata contro gli statunitensi del termin\u00f2 2-2 allo stadio Tecnologico (reti di Aldo de Nigris al 18', Nat Borchers al 35', Humberto Suazo al 62' e Javier Morales all'89'). Il risultato poneva in una situazione di vantaggio gli statunitensi, forti dei gol fuori casa e di una striscia di imbattibilit\u00e0 casalinga in corso, ma il 27 aprile, nella gara di ritorno al Rio Tinto Stadium, il club \"rayado\" vinse per 1-0 si aggiudic\u00f2 per la prima volta la CONCACAF Champions League. Autore del gol-partita fu ancora il cileno Humberto Suazo nel finale di primo tempo, ma anche il portiere Jonathan Orozco, che salv\u00f2 ripetutamente la squadra con molte parate nel secondo tempo.\nPer il Monterrey fu il primo titolo di campione continentale e il secondo titolo internazionale; il titolo fu ottenuto peraltro da squadra imbattuta, con 9 vittorie e 3 pareggi in 12 partite.\nNel Clausura 2011 il Monterrey giunse settimo nella classifica della \"regular season\" e fu eliminato ai quarti di finale della Liguilla dai Pumas UNAM, che poi si sarebbero laureati campioni. Nell'Apertura 2011 l'undicesimo posto non bast\u00f2, invece, alla squadra per qualificarsi alla Liguilla.\nNella Coppa del mondo per club FIFA 2011, in Giappone, il Monterrey debutt\u00f2 l'11 dicembre al Toyota Stadium contro i nipponici del , con cui pareggi\u00f2 per 1-1 e fu poi eliminato ai tiri di rigore. Il 14 dicembre batt\u00e9 per 3-2 l', squadra campione d'Africa, ottenendo il quinto posto nel torneo.\nGrazie al piazzamento nell'Apertura 2010 e alla vittoria continentale, il Monterrey fu ammesso nella fase a gironi della CONCACAF Champions League 2011-2012, dove affront\u00f2 , e . Chiuse il girone da capolista, con 4 vittorie e 2 sconfitte, ed elimin\u00f2 ai quarti di finale i connazionali del Morelia (vittoria per 3-1 fuori casa e 4-1 in casa) e i connazionali dei Pumas in semifinale (3-0 in casa e 1-1 fuori casa). In finale trov\u00f2 i connazionali del . Il Monterrey si impose per 2-0 in casa il 18 aprile 2012 (doppietta di Humberto Suazo), ma nella gara di ritorno le reti di Daniel Ludue\u00f1a e Oribe Peralta ribaltarono la situazione. Il gol dell'argentino Neri Cardozo a otto minuti dalla fine fece svanire l'ipotesi dei tempi supplementari e diede alla squadra \"rayada\", pur sconfitta per 2-1, la vittoria della CONCACAF Champions League, la seconda consecutiva nella manifestazione.\nNel Clausura 2012 il Monterrey si piazz\u00f2 secondo con una differenza reti di +17, la migliore del campionato. Nella Liguilla elimin\u00f2 ai quarti (risultato complessivo di 4-3) e Am\u00e9rica in semifinale (risultato complessivo di 2-0), per poi essere sconfitto dal Santos Laguna (risultato complessivo di 3-2) in finale.\nSettimo classificato nell'Apertura 2012, si qualific\u00f2 alla Liguilla, dove fu eliminato dal Tijuana (2-1 il risultato complessivo).\nAmmesso alla Coppa del mondo per club FIFA 2012, il 9 dicembre il club biancobl\u00f9 sconfisse per 3-1 l' campione d'Asia, ma il 13 dicembre fu sconfitto per 3-1 in semifinale dal campione d'Europa. Il 16 dicembre ottenne il terzo posto nel torneo battendo per 2-0 i campioni d'Africa dell'.\nSecondo classificato nel Clausura 2012, il Monterrey si qualific\u00f2 alla CONCACAF Champions League 2012-2013, dove nel girone di prima fase trov\u00f2 i guatemaltechi del e i panamensi del , che batt\u00e9 ambo le volte, sia in casa sia in trasferta, ottenendo 12 punti e il primo posto. Ai quarti di finale ebbe la meglio su un'altra squadra guatemalteca, lo , battendola per 3-1 in trasferta e per 1-1 in casa, mentre in semifinale caddero i battendoli per 2-1 in trasferta e per 1-0 in casa. La finale fu ancora una volta contro i connazionali del Santos Laguna, che all'andata, il 24 aprile 2013, impattarono per 0-0, ma nella sfida di ritorno, il 1\u00ba maggio, in uno stadio Tecnologico gremito, ebbe la meglio il Monterrey con una grande rimonta. Ai gol ospiti di Darwin Quintero (38') e Felipe Baloy (51'), che parvero indirizzare il trofeo verso il Santos Laguna, risposero Aldo de Nigris al 60', Neri Cardozo all'84' e ancora Aldo de Nigris all'87', prima del sigillo finale di Humberto Suazo al 91', che fiss\u00f2 il punteggio sul 4-2. Fu il terzo trionfo di fila in CONCACAF Champions League per la squadra \"rayada\", che per la seconda volta vinse il titolo continentale da imbattuta. Allargando il discorso a tutto il mondo, l'ultima squadra riuscita nell'impresa di aggiudicarsi per tre anni di fila il titolo continentale era stato il , vincitore di tre Coppe dei Campioni di fila dal 1973-1974 al 1975-1976.\nIl Clausura 2013 vide il club terminare al nono posto, ma si qualific\u00f2 ugualmente alla Liguilla perch\u00e9 il , giunto ottavo e teoricamente occupante l'ultimo posto utile per l'accesso alla poule scudetto, retrocesse per il promedio, lasciando dunque il posto in Liguilla ai noni classificati. Ai quarti di finale il Monterrey elimin\u00f2 a sorpresa il Tigres, primo in classifica nella stagione regolare (1-0 in casa e 1-1 in trasferta), con autogol di Israel Jim\u00e9nez nella partita di ritorno allo stadio Universitario. In semifinale il Monterrey cadde contro l'Am\u00e9rica, poi vincitore del trofeo, pareggiando per 2-2 in trasferta e perdendo per 2-1 in casa.\nL'Apertura 2013 inizi\u00f2 senza Aldo de Nigris, passato al Guadalajara, e con Dorlan Pab\u00f3n. Il torneo inizi\u00f2 con 2 sconfitte, 3 pareggi e una sola vittoria, con 6 punti nelle prime 6 giornate. L'allenatore Vucetich fu esonerato dopo la sconfitta per 3-1 patita in casa del alla settima giornata. Il compito di sostituire il tecnico pi\u00f9 decorato del club, vincitore di 2 campionati, un Torneo InterLiga e 3 CONCACAF Champions League, fu affidato a Jos\u00e9 Guadalupe Cruz, ma l'ottavo posto a quota 20 punti frutt\u00f2 solo l'undicesimo posto, lasciando fuori i \"rayados\" dalla Liguilla. L'unica gioia della stagione fu la vittoria ai tiri di rigore contro gli acerrimi rivali del Tigres ai quarti di finale di Coppa del Messico, dopo il 2-2 dei 120 minuti (l'eliminazione arriv\u00f2 in semifinale contro il Morelia, a causa di una pesante sconfitta interna per 3-0).\nIl Monterrey si present\u00f2 alla Coppa del mondo per club FIFA 2013, in Marocco, tra lo scetticismo generale, essendo reduce da un semestre negativo. La prima sfida si concluse con una sconfitta per 1-2 contro i campioni del Marocco del . Il Monterrey fu poi impegnato a Marrakech contro l' e vinse per 5-1, ottenendo il quinto posto nella competizione. Il monterreyese C\u00e9sar Delgado si iss\u00f2 al primo posto nella classifica dei marcatori di tutti i tempi della Coppa del mondo per club FIFA con 5 reti, mentre il Monterrey, con 16 gol totali nel torneo, raggiunse il secondo posto della graduatoria all-time delle squadre pi\u00f9 prolifiche nella competizione.\nNel Clausura 2014, dopo 7 giornate la squadra si ritrov\u00f2 sedicesima con 6 punti, cos\u00ec Jos\u00e9 Guadalupe Cruz fu esonerato il 18 febbraio 2014 e sostituito con Carlos Barra, gi\u00e0 assistente di Vucetich, in coppia con Jos\u00e9 Trevi\u00f1o. I due condussero la squadra al nono posto in campionato con 23 punti, rimanendo fuori dalla Liguilla per una peggiore differenza reti rispetto a quella del ottavo, che aveva gli stessi punti dei \"rayados\". Malgrado l'insuccesso, il duo si vide confermato l'incarico per l'annata 2014-2015. Iniziato il campionato di Apertura 2014 con grandi aspettative, con un tandem d'attacco ben affiatato composto da Dorlan Pabon e Humberto Suazo, il Monterrey ottenne il sesto posto e raggiunse le semifinali della Liguilla, dove perse malamente contro l'Am\u00e9rica, contro cui Suazo disput\u00f2 l'ultima partita con i \"rayados\" prima di tornare al , dopo aver segnato 102 reti in sette anni di militanza nel club, risultandone il migliore marcatore di tutti i tempi. \nLa gestione di Barra si interruppe nel corso del Clausura 2015, a causa di quattro sconfitte nelle prime sei giornate: il 15 febbraio 2015 fu rimpiazzato da Antonio Mohamed, ex calciatore del Monterrey, che aveva appena vinto il campionato alla guida dell'Am\u00e9rica. Pur non qualificando la compagine biancobl\u00f9 per la Liguilla, Mohamed rimase in sella per l'annata 2015-2016, prima della quale l'organico fu rinforzato con gli ingaggi di Walter Gargano, Rogelio Funes Mori e i ritorni di Jos\u00e9 Mar\u00eda Basanta, Aldo de Nigris e Luis Ernesto P\u00e9rez, oltre alla promozione dalle giovanili di Cesar Montes. Nel giugno 2015 la squadra lasci\u00f2 lo storico stadio Tecnologico per il nuovo stadio BBVA Bancomer. La gara inaugurale dell'impianto, valevole per la Eus\u00e9bio Cup, fu vinta dal Monterrey contro il Benfica. \nL'attacco, composto da Dorlan Pabon, Rogelio Funes Mori ed Edwin Cardona, arrivato nell'inverno del 2015, rappresent\u00f2 il punto di forza del Monterrey, che tuttavia non si qualific\u00f2 per la Liguilla del campionato di Apertura 2015\nNell'inverno del 2016 arrivarono Walter Ayovi, che fece ritorno nel Monterrey dopo due anni e mezzo, e Carlos S\u00e1nchez, fresco vincitore della Coppa Libertadores con il . L'inizio del Clausura 2016 fu molto proficuo, con tre vittorie casalinghe di fila; la stagione regolare fu chiusa con il primo posto in campionato con 37 punti, sette in pi\u00f9 del Pachuca secondo in classifica, grazie al trio offensivo composto da Pabon, Funes Mori e Cardona e dai gol e dagli assist del centrocampista Carlos Sanchez. Nella Liguilla, dopo aver avuto la meglio sul Tigres UANL ai quarti di finale (vittoria per 1-3 fuori casa e sconfitta per 1-2 in casa) e sull'Am\u00e9rica in semifinale (sconfitta per 1-0 fuori casa e vittoria per 4-2 in casa), la squadra si arrese in finale al Pachuca, perdendo per 1-0 fuori casa e per 1-2 in casa. Il successivo torneo di Apertura 2016 si concluse in modo deludente, con il mancato accesso ai play-off per un soffio, e anche il ritorno in CONCACAF Champions League fu amaro: i \"rayados\" uscirono gi\u00e0 a conclusione della fase a gironi, non andando oltre il secondo posto nel raggruppamento vinto dai panamensi dell'.\nIl campionato di Apertura 2017 vide il Monterrey capolista con 37 punti nella classifica finale: eliminando Atlas e Morelia con autorevolezza, la squadra arriv\u00f2 alla finale per il titolo, dove pareggi\u00f2 per 1-1 in casa del Tigres UANL e perse per 1-2 in casa. Nel luglio 2018 Mohamed lasci\u00f2 il posto a Diego Alonso, che port\u00f2 i \"rayados\" in finale di Coppa del Messico Apertura, persa per 2-0 contro il Cruz Azul, mentre nel Clausura 2018 raggiunse il terzo posto, con successiva eliminazione nelle semifinali della Liguilla per mano del Tigres UANL (che ebbe la meglio per il miglior piazzamento nella stagione regolare, dopo il pareggio per 1-1. Anche nel campionato di Apertura 2018 fu raggiunti il terzo posto nella stagione regolare e le semifinali della Liguilla, con l'eliminazione per mano del Cruz Azul (per il miglior piazzamento nella stagione regolare, dopo l'1-1). Alonso ottenne poi il trionfo in CONCACAF Champions League, dove la squadra elimin\u00f2 facilmente lo in semifinale (10-2 il risultato complessivo tra andata e ritorno) e in finale, nel \"Cl\u00e1sico Regiomontano\", sconfisse il Tigres UANL per 2-1 tra andata e ritorno. \nIl cattivo rendimento nel campionato di Apertura 2019 caus\u00f2, il 30 settembre 2019, l'esonero di Alonso. Qualche settimana dopo, alla guida della squadra fu richiamato Mohamed, che riusc\u00ec a raggiungere le semifinali della Coppa del mondo per club FIFA, dove il Monterrey si arrese al solo nel finale di partita, e guadagn\u00f2 il terzo posto sconfiggendo nella finale per la terza piazza i sauditi dell' ai tiri di rigore. Sempre nel dicembre 2019 i \"rayados\", che chiusero all'ottavo posto il campionato di Apertura messicano, si spinsero sino alla finale per il titolo nazionale, vinta per 4-2 contro l'Am\u00e9rica ai tiri di rigore.\nAnni 2020.\nDisastroso fu, poi, il campionato di Clausura 2020, in cui il Monterrey si ritrov\u00f2 ultimo con soli 5 punti dopo 10 giornate, prima della sospensione e della definitiva cancellazione del torneo per via della pandemia di COVID-19. Il quinto posto nel Torneo Guardianes 2021 garant\u00ec l'accesso al torneo di riqualificazione, dove i \"rayados\" furono sconfitti dal ai tiri di rigore ed eliminati. Nel Torneo Guardianes 2021 il Monterrey ottenne il quarto posto e fu eliminato ai quarti di finale della fase finale per il titolo dal Santos Laguna. In CONCACAF Champions League 2021 ci fu, invece, un altro trionfo dei biancobl\u00f9, che approdarono con grande sicurezza alla finale, sbaragliando le avversarie (tra cui il Cruz Azul, sconfitto per 5-1 in semifinale tra andata e ritorno), e vinsero anche l'atto conclusivo, per 1-0 contro l'Am\u00e9rica: per il Monterrey fu la quinta affermazione nella competizione.\nNel febbraio 2022, nella Coppa del mondo per club FIFA, il Monterrey fu eliminato al secondo turno, perdendo per 1-0 contro gli egiziani dell', e poi vinse per 3-1 contro gli emiratini dell', ottenendo la quinta piazza. \nOrganico.\nRosa 2020-2021.\n\"Aggiornata al 21 settembre 2020.\"\nRosa 2019-2020.\n\"Aggiornata al 5 gennaio 2020.\""}
{"id": "1991674", "revid": "599013", "url": "https://it.wikipedia.org/wiki?curid=1991674", "title": "Chr\u012bstos Charis\u012bs", "text": ""}
{"id": "1991676", "revid": "179980", "url": "https://it.wikipedia.org/wiki?curid=1991676", "title": "CF Monterrey", "text": ""}
{"id": "1991677", "revid": "264444", "url": "https://it.wikipedia.org/wiki?curid=1991677", "title": "Cutty Flam", "text": ""}
{"id": "1991679", "revid": "78273", "url": "https://it.wikipedia.org/wiki?curid=1991679", "title": "Jhana", "text": ""}
{"id": "1991682", "revid": "547034", "url": "https://it.wikipedia.org/wiki?curid=1991682", "title": "Jo de Roo", "text": "Professionista dal 1958 al 1968, vinse due edizioni del Giro di Lombardia e della Parigi-Tours, due titoli nazionali, un Giro delle Fiandre e tre tappe al Tour de France.\nCarriera.\nVinse numerose corse in carriera, tra cui due classiche monumento: 2 volte il Giro di Lombardia (nel 1962 e nel 1963) ed una volta il Giro delle Fiandre nel 1965. Conquist\u00f2 anche un Giro di Sardegna, nel 1960, la Bordeaux-Parigi, nel 1962, e due volte la Parigi-Tours nel 1962 e nel 1963. Nei grandi giro vinse tre tappe al Tour de France ed una alla Vuelta a Espa\u00f1a. Nel 1962 si aggiudic\u00f2 anche il Superprestige Pernod.\nVincendo la Parigi-Tours nel 1962 con una velocit\u00e0 media di 44,903 km/h, divenne detentore del nastro giallo, assegnato al corridore detentore della media di percorrenza pi\u00f9 veloce in una gara di lunghezza superiore ai duecento chilometri.\nFu due volte campione olandese in linea nel 1964 e 1965."}
{"id": "1991683", "revid": "287204", "url": "https://it.wikipedia.org/wiki?curid=1991683", "title": "Mesquite (Texas)", "text": "Mesquite \u00e8 un comune (\"city\") degli Stati Uniti d'America situato tra le contee di Dallas e Kaufman nello Stato del Texas. La popolazione era di 139.824 abitanti al censimento del 2010, il che la rende la 18\u00aa citt\u00e0 pi\u00f9 popolosa dello stato. \u00c8 un sobborgo situato ad est di Dallas. Mesquite si trova all'incrocio delle quattro principali autostrade (Interstates 30, 635, 20 e U.S. Highway 80), rendendo accessibili luoghi come il centro di Dallas, Lake Ray Hubbard, il Dallas Love Field e il DFW International.\nSecondo l'azione legislativa, la citt\u00e0 \u00e8 la \"capitale del rodeo del Texas\". Nel 2016, Mesquite ha ricevuto la designazione Playful City USA, per il quarto anno consecutivo. La citt\u00e0 \u00e8 stata nominata Tree City USA dalla National Arbor Day Foundation, da oltre 25 anni. La citt\u00e0 di Mesquite detiene il decimo regno pi\u00f9 lungo di tutto il Texas.\nGeografia fisica.\nMesquite \u00e8 situata a (32.782878, -96.609862).\nSecondo lo United States Census Bureau, la citt\u00e0 ha una superficie totale di 119,59 km\u00b2, dei quali 119,19\u00a0km\u00b2 di territorio e 0,39\u00a0km\u00b2 di acque interne (0,33% del totale).\nSociet\u00e0.\nEvoluzione demografica.\nSecondo il censimento del 2010, la popolazione era di 139.824 abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 58,96% di bianchi, il 21,84% di afroamericani, lo 0,84% di nativi americani, il 3,24% di asiatici, lo 0,07% di oceaniani, l'11,93% di altre razze, e il 3,12% di due o pi\u00f9 etnie. Ispanici o latinos di qualunque razza erano il 31,56% della popolazione."}
{"id": "1991684", "revid": "78273", "url": "https://it.wikipedia.org/wiki?curid=1991684", "title": "Jhyana", "text": ""}
{"id": "1991691", "revid": "767487", "url": "https://it.wikipedia.org/wiki?curid=1991691", "title": "Zao (gruppo musicale francese)", "text": "Gli Zao sono stati una progressive rock/zeuhl band francese, fondata da Yochk'o Seffer (sax, clarinetto) e Fran\u00e7ois Cahen (pianoforte).\nLa formazione \u00e8 stata attiva dal 1971 al 1994, realizzando 6 album in studio ed uno dal vivo. Entrambi i fondatori erano membri dei Magma."}
{"id": "1991694", "revid": "19088062", "url": "https://it.wikipedia.org/wiki?curid=1991694", "title": "Tequila e Bonetti (2001)", "text": ""}
{"id": "1991695", "revid": "767487", "url": "https://it.wikipedia.org/wiki?curid=1991695", "title": "Skin N' Bones", "text": "Gli Skin N' Bones furono un gruppo sleaze metal formato a Baltimora, Maryland nel 1989 e scioltosi tre anni pi\u00f9 tardi.\nStoria.\nGrazie al successo dei Kix, la band di Baltimora port\u00f2 all'attenzione diverse \"major\". I The Vamps erano formati dal chitarrista Jimi K Bones e dal cantante Johnny Vamp (Johnny Vance), il bassista Steve Mach. Il gruppo presto accanton\u00f2 le reinterpretazioni new wave per orientarsi pienamente sulla crescente scena glam. Prendendo ispirazione da gruppi come Hanoi Rocks, The Raspberries e Ramones, The Vamps fecero presto strada nel circuito di Baltimora. Dai tardi anni ottanta il gruppo part\u00ec per ricollocarsi a New York, cambiando nome in Skin N' Bones. Durante questo periodo entr\u00f2 a far parte della band il secondo chitarrista Pete Pagan, ex membro dei The Throbs. Dal 1990, assoldarono il batterista Gregg Gerson, musicista con alle spalle gi\u00e0 diverse esperienze con artisti come Adam Bomb, Billy Idol, Steve Jones, Atomic Playboys, Wayne Kramer, e ottennero presto un contratto discografico. Ma come le altre band della scena, gli Skin N' Bones rimasero vittime dal cambio di direzioni musicali, ed il loro debut album \"Not A Pretty Sight\", prodotto da Andy Taylor dei Duran Duran, pass\u00f2 inosservato. Il gruppo realizz\u00f2 anche una aduiocassetta autoprodotta nel 1992 intitolata \"Madhouse\" prima di sciolgiersi definitivamente.\nNel 1992 Jimi K. Bones entr\u00f2 nei Kix a sostituzione di Brian Forsythe. Quest'ultimo per\u00f2 torno presto nella formazione.\nIl debutto e quest'ultima cassetta verranno poi racchiusi in un unico disco intitolato \"Speak Easy\" nel 2003 per la Metal Mayhem Records."}
{"id": "1991697", "revid": "204012", "url": "https://it.wikipedia.org/wiki?curid=1991697", "title": "Noduli di Albini", "text": ""}
{"id": "1991702", "revid": "767487", "url": "https://it.wikipedia.org/wiki?curid=1991702", "title": "Giann\u012bs I\u014dannid\u012bs", "text": "Carriera politica.\nA partire dal 2004 si \u00e8 dedicato all'attivit\u00e0 politica, venendo eletto quattro volte al Parlamento Ellenico (nel 2004, 2007, 2009 e 2012) per Nuova Democrazia."}
{"id": "1991707", "revid": "78273", "url": "https://it.wikipedia.org/wiki?curid=1991707", "title": "Vezzeggiativi", "text": ""}
{"id": "1991714", "revid": "110157", "url": "https://it.wikipedia.org/wiki?curid=1991714", "title": "Argyr\u012bs Kampour\u012bs", "text": ""}
{"id": "1991718", "revid": "125238058", "url": "https://it.wikipedia.org/wiki?curid=1991718", "title": "Yvonne Strahovski", "text": "Biografia.\n\u00c8 nata a Werrington Downs, un sobborgo di Sydney, da Bo\u017cena e Piotr Strzechowski, immigrati polacchi di Tomasz\u00f3w Mazowiecki. Il cognome da lei adottato, Strahovski, \u00e8 simile alla pronuncia polacca del suo cognome di famiglia; ci\u00f2 al fine di renderlo pi\u00f9 facilmente pronunciabile, su suggerimento del produttore esecutivo di \"Chuck\" Josh Schwartz. Suo padre \u00e8 un ingegnere elettronico, mentre sua madre lavora come tecnico di laboratorio.\nHa passato gli anni del liceo al Santa Sabina College, a Strathfield. Si \u00e8 poi laureata in arti e spettacolo alla University of Western Sidney nel 2003.\nDal 2017 \u00e8 sposata con il collega Tim Loden; la coppia ha un figlio, nato l'anno seguente.\nCarriera.\nIl primo ruolo da attrice \u00e8 quello di Viola in una produzione scolastica de \"La dodicesima notte\". Ha iniziato la sua carriera professionistica recitando in alcuni film e serie televisive in Australia, inclusa una puntata nello show satirico \"Double the Fist\" e il ruolo di Freya Lewis nella serie drammatica \"HeadLand\". \u00c8 anche apparsa in un episodio della serie televisiva di Channel Nine \"Sea Patrol\".\nMentre si trovava negli Stati Uniti per le audizioni di \"Bionic Woman\", invi\u00f2 un video per i provini della serie televisiva \"Chuck\". Il giorno successivo, i produttori di \"Chuck\" la contattarono per provare dei dialoghi con Zachary Levi. I produttori la richiamarono una settimana dopo per informarla che era stata scelta per il ruolo di Sarah Walker. Sei mesi dopo, si trasfer\u00ec negli Stati Uniti.\nYvonne parla fluentemente il polacco, che ha utilizzato in un breve colloquio negli episodi \"Chuck vs. il diamante\", \"Chuck vs. le tre parole\" e \"Chuck vs. la luna di miele\"; nonostante interpreti un'americana nella serie, ha brevemente parlato con un accento australiano nell'episodio \"Chuck vs. l'ex\".\n\u00c8 famosa fra gli appassionati di videogiochi per aver doppiato e prestato il volto a Miranda Lawson nei videogiochi della BioWare \"Mass Effect 2\" e \"Mass Effect 3\", oltre che per aver doppiato Aya Brea nel videogioco della Square Enix \"The 3rd Birthday\". Nel 2009 ha inoltre lavorato con Richard Harrah per la realizzazione del film \"The Canyon\", dove ha interpretato la parte di Lori.\nL'anno seguente ha ricevuto un Teen Choice Awards come miglior attrice TV d'azione per il suo lavoro in \"Chuck\", ed \u00e8 stata anche nominata agli Spike Video Game Awards come miglior performance femminile per il suo lavoro con \"Mass Effect 2\". Ancora nel 2010, si \u00e8 classificata al 1\u00ba posto nella lista delle cento donne pi\u00f9 sexy della televisione stilata da BuddyTV.\nNel 2011 l'edizione australiana di \"Cosmopolitan\" ha conferito a Strahovski il riconoscimento di \u00abdonna impavida e divertente\u00bb (\"FFF - Fun Fearless Female\"), nonch\u00e9 quello di miglior attrice TV dell'anno.\nAd aprile 2011 \u00e8 anche apparsa in uno sketch di \"CollegeHumor\", in una parodia musicale di Katy Perry, Ke$ha e Lady Gaga. Sempre nello stesso anno \u00e8 apparsa nel film \"Killer Elite\" al fianco di Jason Statham, Clive Owen e Robert De Niro. Nel maggio successivo ha poi fatto parte del cast del film \"Parto con mamma\", con Seth Rogen e Barbra Streisand. Nel novembre 2011 \u00e8 stata scelta per il ruolo di protagonista femminile nel film \"I, Frankenstein\". Nel 2011 e nel 2012, \u00e8 stata nominata di nuovo ai Teen Choice Awards nella categoria miglior attrice TV d'azione.\nNel marzo 2012, \u00e8 diventata partner della nuova campagna pubblicitaria di SoBe Life. Nel maggio seguente, si \u00e8 classificata al 35\u00ba posto nella classifica \"Maxim Hot 100\" delle donne pi\u00f9 attraenti. Sempre nello stesso anno entra a far parte del cast della serie televisiva \"Dexter\" come personaggio ricorrente, nel ruolo di Hannah McKay, ruolo che riprende anche nell'ottava stagione. Nel dicembre seguente ha fatto il suo debutto a Broadway nel revival di Clifford Odets, \"Golden Boy\", nel ruolo di Lorna Moon. Per questa interpretazione, ha vinto un Theatre World Award. Ancora nel 2012 \u00e8 stata premiata, insieme a Liam Hemsworth, per la sua carriera internazionale agli Australians in Film Breakthrough Award.\nNel maggio 2013 viene nuovamente inserita nella classifica \"Maxim Hot 100\" delle donne pi\u00f9 attraenti, al 46\u00ba posto. \nNel gennaio 2014 entra a far parte del cast della miniserie televisiva \"\", nel ruolo dell'agente della CIA Kate Morgan. Sempre nello stesso anno \u00e8 nel cast della serie televisiva \"The Astronaut Wives Club\", nel ruolo di Rene Carpenter. Dal 2017 ricopre il ruolo di Serena Joy Waterford nella serie televisiva \"The Handmaid's Tale,\" per il quale, oltre a ricevere il plauso della critica, ottiene nel 2018 una candidatura agli Emmy Awards e nel 2019 una ai Golden Globe.\nDoppiatrici italiane.\nNelle versioni in italiano, Yvonne Strahovski \u00e8 stata doppiata da:"}
{"id": "1991721", "revid": "1005847", "url": "https://it.wikipedia.org/wiki?curid=1991721", "title": "Elezioni europee del 1979", "text": "Le elezioni europee del 1979 si tennero tra il 7 e il 10 giugno. Furono le prime elezioni parlamentari dei nove stati membri della Comunit\u00e0 europea per eleggere i 410 membri dell'Europarlamento e le prime elezioni internazionali della storia. I seggi al parlamento furono assegnati agli stati membri in base alla loro popolazione, ma i membri sedettero in base ai gruppi politici. Le elezioni furono vinte dal gruppo Socialista con 113 seggi, davanti al Partito Popolare Europeo che ne ottenne 107.\nSistema di voto.\nNon vi fu un sistema di voto unico per tutti gli stati membri ma ognuno di essi adott\u00f2 un proprio metodo, stabilito con legge nazionale.\nIl Regno Unito utilizz\u00f2 in Inghilterra, Galles e Scozia un sistema di voto uninominale a un turno (\"first-past-the-post\"), formato da 78 circoscrizioni, mentre in Irlanda del Nord vennero assegnati 3 seggi con sistema proporzionale. Il Belgio, l'Irlanda e l'Italia usarono un sistema proporzionale con suddivisione del territorio in circoscrizioni. La Danimarca, la Francia, la Germania Ovest, il Lussemburgo ed i Paesi Bassi utilizzarono un sistema proporzionale unico nazionale, anche se nel caso della Danimarca la Groenlandia ebbe una circoscrizione propria con l'assegnazione di un seggio e nel caso della Germania Ovest i tre seggi spettanti alla zona di Berlino Ovest non furono eletti direttamente ma vennero scelti dalla Camera dei rappresentanti di Berlino, dato lo \"status\" particolare della citt\u00e0.\nDistribuzione dei seggi.\nLa distribuzione dei 410 seggi, era stabilita in base alla popolazione degli Stati membri:\nConseguenze.\nIl Partito Socialista Europeo si afferm\u00f2, seppur di misura, come primo partito dell'Europarlamento davanti ai democristiani del PPE e ai Democratici Europei. I comunisti divennero la quarta forza del Parlamento scavalcando i liberali, grazie soprattutto agli eletti del Partito Comunista Italiano e del Partito Comunista Francese, che da soli formavano la quasi totalit\u00e0 del gruppo.\nPrimo presidente dell'Europarlamento venne eletta la francese Simone Veil, (Liberaldemocratici, Unione per la Democrazia Francese) per la prima met\u00e0 della legislatura dal 1979 al 1982. Per la seconda met\u00e0 della legislatura, dal 1982 al 1984 venne eletto Piet Dankert, (Gruppo Socialista, Partito del Lavoro olandese). L'elezione di due presidenti nella stessa legislatura, rimarr\u00e0 una prassi consolidata nei successivi mandati per garantire rappresentativit\u00e0 ai gruppi parlamentari e alle nazioni."}
{"id": "1991722", "revid": "1305772", "url": "https://it.wikipedia.org/wiki?curid=1991722", "title": "Shadowcaster", "text": "Shadowcaster \u00e8 un ibrido action RPG/sparatutto in prima persona, sviluppato da Raven Software (futuri creatori di \"Heretic\" e \"HeXen\"). Uscito nel 1993 per MS-DOS, \"Shadowcaster\" utilizza una versione preliminare del motore grafico in fase di sviluppo da parte di id Software, poi utilizzato in \"Doom\".\nModalit\u00e0 di gioco.\nIl giocatore veste i panni di Kirt, un ragazzo che ha la capacit\u00e0 di mutare il proprio corpo in diverse forme: tra gli altri un enorme felino, un drago e un mostro tentacolato. Nell'inizio del gioco Kirt scopre di non essere umano, ma di provenire da un universo parallelo dove, da secoli, viene combattuta una guerra fra creature in grado di mutare e demoni malvagi. Il ragazzo e suo nonno sono gli ultimi della loro specie, e ora devono difendersi dagli esseri malvagi che vogliono ucciderli: grazie ad un portale aperto dal nonno, Kirt raggiunger\u00e0 il suo vero mondo, dove dovr\u00e0 imparare a controllare i suoi poteri e a fermare i demoni."}
{"id": "1991724", "revid": "287204", "url": "https://it.wikipedia.org/wiki?curid=1991724", "title": "Windows Server 2003 R2", "text": ""}
{"id": "1991726", "revid": "327773", "url": "https://it.wikipedia.org/wiki?curid=1991726", "title": "Ipergigante gialla", "text": "Un'ipergigante gialla \u00e8 una tipologia di stella ipergigante (classe di luminosit\u00e0 0), di classe spettrale compresa tra A e K, con una massa di circa 20-50 masse solari.\nCaratteristiche.\nLe ipergiganti gialle, come Rho Cassiopeiae, nella costellazione boreale di Cassiopea, sono delle stelle che possiedono una massa molto elevata (20-50 volte quella del Sole) e un'atmosfera estesa; inoltre si \u00e8 osservato che esse sono soggette ad eruzioni periodiche, risultanti da contrazioni periodiche o continue della stella stessa. Le ipergiganti gialle sono molto rare nell'Universo; a causa del rapidissimo tasso di consumo della loro riserva di idrogeno, queste stelle restano nella sequenza principale solo per pochi milioni di anni prima di esplodere come supernovae o come ipernovae.\nStruttura interna.\nSecondo gli attuali modelli sulla struttura stellare, un'ipergigante gialla avrebbe un nucleo convettivo circondato da una zona radiativa, dunque una struttura inversa alle stelle simili al Sole, che consistono di una zona radiativa circondata da una zona convettiva. A causa della pressione estremamente elevata esistente nel cuore delle ipergiganti gialle, buona parte del loro nucleo, se non tutto, potrebbe essere composto da materia degenere.\nCromosfera.\nIn parte per la loro effettiva grandezza, in parte per via del potente campo magnetico e della loro forte emissione di energia, le ipergiganti gialle tendono a perdere la materia in superficie molto pi\u00f9 facilmente rispetto ad altri tipi di stelle; ci\u00f2 spiega come queste stelle possano avere un'atmosfera notevolmente estesa. Talvolta si pu\u00f2 anche osservare un disco di polveri e gas, che potrebbe consentire la presenza di sistemi planetari attorno a queste stelle."}
{"id": "1991729", "revid": "171813", "url": "https://it.wikipedia.org/wiki?curid=1991729", "title": "Windows Server 2003 Service Pack 1", "text": ""}
{"id": "1991732", "revid": "110157", "url": "https://it.wikipedia.org/wiki?curid=1991732", "title": "205P/Giacobini", "text": "La Cometa Giacobini, formalmente indicata 205P/Giacobini, \u00e8 una cometa periodica del Sistema solare, appartenente alla famiglia delle comete gioviane. \u00c8 stata scoperta dall'astronomo francese Michel Giacobini il 4 settembre 1896. Fu osservata fino al 5 gennaio 1897, ma da allora fu perduta fino alla riscoperta casuale avvenuta il 10 settembre 2008 da parte degli astrofili giapponesi K\u014dichi Itagaki e Hiroshi Kaneda.\nL'identificazione della cometa appena scoperta con la cometa D/1896 R2 Giacobini \u00e8 stata suggerita dall'astrofilo tedesco Maik Meyer ed in seguito confermata da Syuichi Nakano. Il 17 ed il 19 settembre 2008 D. T. Durig e K. N. Hatchett hanno scoperto due frammenti della cometa muoversi lungo un'orbita molto simile a quella della cometa stessa."}
{"id": "1991733", "revid": "31886", "url": "https://it.wikipedia.org/wiki?curid=1991733", "title": "Homosclerophorida", "text": "Homosclerophorida \u00e8 un ordine di Demospongiae, l'unico ordine della sottoclasse Homoscleromorpha. Comprende un'unica famiglia, Plakinidae."}
{"id": "1991734", "revid": "171813", "url": "https://it.wikipedia.org/wiki?curid=1991734", "title": "Windows XP Service Pack 2", "text": ""}
{"id": "1991736", "revid": "21880", "url": "https://it.wikipedia.org/wiki?curid=1991736", "title": "Homoscleromorpha", "text": ""}
{"id": "1991737", "revid": "171813", "url": "https://it.wikipedia.org/wiki?curid=1991737", "title": "Windows XP Service Pack 1", "text": ""}
{"id": "1991739", "revid": "21880", "url": "https://it.wikipedia.org/wiki?curid=1991739", "title": "Plakinidae", "text": ""}
{"id": "1991742", "revid": "171813", "url": "https://it.wikipedia.org/wiki?curid=1991742", "title": "Windows Vista Service Pack 1", "text": ""}
{"id": "1991745", "revid": "171813", "url": "https://it.wikipedia.org/wiki?curid=1991745", "title": "Windows 98 Second Edition", "text": ""}
{"id": "1991746", "revid": "339392", "url": "https://it.wikipedia.org/wiki?curid=1991746", "title": "Codice di abbigliamento NBA", "text": ""}
{"id": "1991752", "revid": "729019", "url": "https://it.wikipedia.org/wiki?curid=1991752", "title": "Cheirogaleinae", "text": "Cheirogaleinae \u00e8 una sottofamiglia di Cheirogaleidae, una famiglia di lemuri malgasci.\nDescrizione.\nI membri di questa sottofamiglia sono caratterizzati da un aspetto vagamente simile a quello dei ghiri, con grandi occhi ed orecchie e lunga coda (almeno quanto il corpo) ricoperta di pelo. Come tutti i lemuri, possiedono mani con pollice opponibile e dotate di polpastrelli rigonfi e dalla superficie zigrinata, per una migliore presa sui rami pi\u00f9 lisci.\nGeneralmente, si tratta di animali di ridotte dimensioni e dalla corporatura slanciata: a questa sottofamiglia appartiene infatti il pi\u00f9 piccolo lemure esistente, \"Microcebus myoxinus\". Tuttavia, alla stessa sottofamiglia appartengono anche animali di taglia paragonabile a quella dei Phanerinae, vale a dire i microcebi del genere \"Mirza\", lunghi fino a mezzo metro. In generale, tuttavia, i Cheirogaleinae mantengono fisionomia pi\u00f9 slanciata e con la testa (e relativi organi sensoriali, come occhi, orecchie e vibrisse) pi\u00f9 grande in proporzione al corpo rispetto ai valuvi.\nBiologia.\nSi tratta di animali prettamente arboricoli e di abitudini notturne, che si nutrono prevalentemente d'insetti, ma non disdegnano ogni tanto di integrare la propria dieta con della frutta.\nTassonomia.\nAlla sottofamiglia sono ascritte finora 26 specie, suddivise in quattro generi: ci\u00f2 vuol dire che i Cheirogaleinae comprendono la quasi totalit\u00e0 delle specie ascritte alla superfamiglia dei Cheirogaleoidea, fatta eccezione per le quattro specie del genere \"Phaner\", facenti parte della propria sottofamiglia (Phanerinae).\nLemuriformes"}
{"id": "1991754", "revid": "729019", "url": "https://it.wikipedia.org/wiki?curid=1991754", "title": "Nebulosa Gabbiano", "text": "La Nebulosa Gabbiano (conosciuta anche come Gum 2 talvolta erroneamente nota con la sigla IC 2177) \u00e8 una nebulosa diffusa visibile al confine fra le costellazioni del Cane Maggiore e dell'Unicorno.\nLa nebulosa si individua circa 9 gradi a nord-est della stella Sirio e si estende per due gradi in senso NNE-SSW, in un'area molto ricca di stelle calde e blu, di recente generazione, facenti parte dell'associazione stellare Canis\u00a0Major\u00a0OB1 a cui era stata assegnata inizialmente la sigla Canis\u00a0Major\u00a0R1 a causa della presenza di numerose nebulose a riflessione. Si pu\u00f2 individuare anche con un buon binocolo, in cui appare, specie con la visione distolta, come un leggero alone allungato; la sua forma ben evidente in grandi telescopi suggerisce la forma di un gabbiano in volo, da cui il suo nome proprio.\nDa un punto di vista astronomico l'oggetto \u00e8 una vasta regione H II in cui \u00e8 attiva la formazione stellare, come si evince dalla presenza di numerose sorgenti infrarosse e ai raggi X associate a stelle giovani o in formazione; nei suoi dintorni si pu\u00f2 osservare un gran numero di altre piccole nebulose, alcune delle quali a riflessione, riconoscibili spesso per il loro colore tendente al bluastro. Nell'area sono anche presenti alcuni ammassi aperti, come NGC 2353.\nAd est di questo complesso nebuloso se ne osserva un altro, meno esteso, noto come LBN 1036; entrambi sono parte dello stesso complesso nebuloso molecolare, la cui forma \u00e8 dovuta all'esplosione di una supernova avvenuta circa 500.000 anni fa. L'estensione del complesso \u00e8 di circa 100 parsec.\nOsservazione.\nLa Nebulosa Gabbiano si individua nella parte settentrionale del Cane Maggiore, al confine con l'Unicorno, sul bordo sudoccidentale della scia luminosa della Via Lattea; la sua posizione \u00e8 facilmente individuabile grazie alla presenza di , una gigante arancione di magnitudine 4,08, visibile a sua volta a NNE della brillante Sirio. Da questa stella ci si sposta di circa 3\u00b0 in direzione ENE, fino a raggiungere un'area di cielo ricca di piccoli ammassi aperti, ben distinguibili anche con un buon binocolo. La nebulosa appare come una lunga striscia chiara e molto debole, visibile anche con un telescopio amatoriale di media potenza, come un 140mm; alcuni tratti della nube sono leggermente pi\u00f9 luminosi, come la sezione nordoccidentale, catalogata come vdB 93 e rappresentante la \"testa\" del gabbiano. Nelle fotografie astronomiche appare come una struttura estesa per oltre 2\u00b0 prevalentemente in senso nord-sud, circondata da diverse altre piccole nebulose, in particolare a riflessione, e dal complesso di LBN 1036, pi\u00f9 piccolo e visibile verso est, facente parte della stessa regione.\nLa nebulosa \u00e8 visibile nel cielo della sera in particolare nei mesi compresi fra dicembre e aprile; dalle regioni dell'emisfero boreale appare non molto alta sull'orizzonte meridionale, in particolare nelle regioni pi\u00f9 settentrionali e a ridosso del circolo polare artico, dove appare rasente l'orizzonte. Dall'emisfero australe appare leggermente pi\u00f9 alta, a parit\u00e0 di latitudine, mostrandosi allo zenit nella fascia tropicale australe e circumpolare alle latitudini antartiche.\nA causa del fenomeno conosciuto come precessione degli equinozi, le coordinate celesti di stelle e costellazioni possono variare sensibilmente, a seconda della loro distanza dal polo nord e sud dell'eclittica; in particolare, questa nebulosa si trover\u00e0 entro 12.000 anni ad una declinazione fortemente australe e sar\u00e0 invisibile da gran parte dei cieli dell'emisfero boreale.\nAmbiente galattico.\nLa Nebulosa Gabbiano e gli ammassi ad essa associati sono situati sul bordo esterno del Braccio di Orione a una distanza di circa 1000\u00a0parsec (3260 anni luce) dal sistema solare; ad appena 500-600\u00a0parsec di distanza in direzione opposta al centro della Via Lattea si trova il bordo interno del Braccio di Perseo, con la Nebulosa Rosetta e l'associazione Monoceros\u00a0OB2. Lo spazio compreso fra questi due complessi nebulosi \u00e8 occupato dalla zona inter-braccio, una regione povera di gas interstellare e dunque anche di fenomeni di formazione stellare, da cui deriva l'assenza di stelle di grande massa e la bassa luminosit\u00e0 di tutti gli spazi inter-braccio in generale, che contengono in prevalenza stelle di piccola massa.\nA circa 150-200\u00a0parsec di distanza in direzione del sistema solare si trovano altri due grandi complessi nebulosi molecolari, il pi\u00f9 vicino dei quali \u00e8 quello di Monoceros R2, noto per le sue nebulose a riflessione, mentre quello pi\u00f9 lontano \u00e8 il complesso di Monoceros OB1, che comprende l'ammasso albero di Natale e la celebre Nebulosa Cono; in entrambi i complessi sono in atto fenomeni di formazione stellare a pi\u00f9 cicli, il pi\u00f9 antico dei quali ha dato origine alle stelle massicce osservabili attorno ai due complessi stessi.\nA circa 600 parsec in direzione del Sole, ad una latitudine galattica pi\u00f9 meridionale, si trova la regione nebulosa di Orione, dominata dai due complessi nebulosi di Orion\u00a0A e Orion\u00a0B e dalla Nebulosa di Orione, in cui \u00e8 compresa anche la Regione di Lambda Orionis e alcune delle regioni periferiche del complesso, come filamenti di gas e piccole regioni in cui \u00e8 attiva la formazione stellare.\nA circa 400-500\u00a0parsec in direzione opposta rispetto al Sole, seguendo il bordo esterno del Braccio di Orione, si situa la grande nebulosa Sh2-310, una regione di idrogeno ionizzato molto evoluta in cui i maggiori fenomeni di formazione stellare hanno gi\u00e0 avuto luogo, generando il grande ammasso NGC 2362.\nStruttura.\nLa Nebulosa Gabbiano presenta una forma arcuata con la cavit\u00e0 aperta verso est; si tratta di una regione di idrogeno ionizzato molto allungata in senso nord-sud e costituisce la parte pi\u00f9 brillante di un complesso nebuloso molecolare non illuminato che comprende le regioni oscure LDN\u00a01657 e LDN\u00a01658, poste rispettivamente ad ovest e ad est della nube luminosa. Associate a questa nube vi \u00e8 un gran numero di nebulose a riflessione, legate fisicamente al complesso e illuminate dalle stelle calde e blu dell'associazione CMa\u00a0OB1; queste nebulose a riflessione presentano delle forti emissioni del lontano infrarosso, in particolare nei pressi di alcune delle stelle pi\u00f9 massicce dell'associazione, come HD\u00a053367, Z\u00a0CMa e HD\u00a053623. Alcune delle stelle avvolte nelle nebulose a riflessione presentano dei dischi protoplanetari.\nLa nebulosa \u00e8 composta da due addensamenti nebulosi maggiori: il pi\u00f9 esteso corrisponde alla lunga scia chiara che si estende per circa 2\u00b0 ed \u00e8 catalogato come Sh2-296, mentre il secondo, pi\u00f9 piccolo ma pi\u00f9 brillante, coincide con Sh2-292, ossia la \"testa\" della Nebulosa Gabbiano; le due regioni nebulose presentano anche delle emissioni distinte nel CO. La massa totale della nube molecolare \u00e8 di circa 30.000\u00a0M\u2299, mentre l'estensione fisica \u00e8 di circa 100\u00a0parsec, equivalenti a 326 anni luce circa. La struttura principale, Sh2-296, possiede una forma arcuata, corrispondente ad una bolla in cui \u00e8 racchiusa l'associazione CMa\u00a0OB1; le fonti principali della ionizzazione dei gas sarebbero quattro delle stelle pi\u00f9 brillanti dell'associazione, fra le quali la stella blu HD\u00a054662. Sh2-292 invece appare come una nube di circa 16.000\u00a0M\u2299, posta ad ovest della precedente; il gas che contiene \u00e8 in parte ionizzato e in parte illuminato per riflessione a causa della radiazione proveniente in particolare da HD\u00a053367, una gigante blu con forti emissioni estremamente giovane e massiccia, che fa coppia con una stella pi\u00f9 piccola circondata da un disco protoplanetario, la quale compie attorno ad essa un'orbita molto eccentrica.\nPerpendicolarmente al piano galattico, in corrispondenza della Nebulosa Gabbiano, si trova un lunghissimo e debole filamento di H\u03b1, che si estende per circa 80\u00b0 di lunghezza (equivalenti a diverse centinaia di anni luce) e 20\u00b0 di spessore, non rilevabile ad altre lunghezze d'onda diverse dall'H\u03b1. La forma e la velocit\u00e0 radiale della struttura farebbero pensare che si sia originata dall'associazione CMa\u00a0OB1; tuttavia, per giustificare il permanere della ionizzazione di questi gas espulsi sotto forma di getto, la sua stessa espulsione sarebbe dovuta avvenire ad una velocit\u00e0 ben superiore a quella osservata, che avrebbe a sua volta significato un'et\u00e0 pi\u00f9 recente del getto. La discrepanza pu\u00f2 essere spiegata se a mantenere la ionizzazione dei gas fosse un'altra stella posta nei paraggi; tuttavia non \u00e8 nota nessuna stella ionizzatrice per questa struttura. L'origine di questa struttura resta pertanto non pienamente identificata.\nTramite lo studio del modulo di distanza di 44 stelle appartenenti all'associazione, si \u00e8 potuto fare una stima della distanza del complesso nebuloso; da questo studio emerse un valore di 1050\u00b1170\u00a0parsec. Attraverso lo studio fotometrico di un campione doppio di stelle, si \u00e8 ridotto il valore di incertezza sulla precedente stima, indicando una distanza di 1050\u00b1150\u00a0parsec; altri studi invece tendono a ridurne leggermente la distanza, indicando come valore 990\u00b150\u00a0parsec. In generale, una stima media accettabile sulla distanza della nebulosa e delle stelle ad essa associata equivale a un valore di 1000\u00a0parsec.\nFenomeni di formazione stellare.\nSi crede che la gran parte dei fenomeni di formazione stellare nella regione della Nebulosa Gabbiano siano stati indotti dall'esplosione di una supernova; quest'ipotesi \u00e8 suffragata da diversi indizi: innanzitutto dalla forma a semicerchio ben evidente osservando la Nebulosa Gabbiano e la sua vicina LBN\u00a01036, che formano due lati di una cavit\u00e0 aperta sul lato meridionale del diametro di circa 3\u00b0; l'assenza di stelle luminose poste all'interno di questa struttura a bolla e, infine, le evidenze dell'espansione della bolla stessa, composta da idrogeno neutro e ben osservabile nelle mappe tracciate a questa lunghezza d'onda. A questi si aggiunge anche la presenza di una stella fuggitiva, denominata HD\u00a054662, facente parte dell'associazione CMa\u00a0OB1, che si trovava probabilmente vicino alla stella esplosa, o forse ne era una compagna fisica; l'evento avrebbe avuto luogo circa 500.000 anni fa, rendendo compatibile lo scenario secondo cui buona parte delle stelle della regione, originatesi circa 300.000 anni fa, si siano formate in seguito a quest'evento. Secondo altri studi, in realt\u00e0 solo una piccola parte delle stelle osservate si sarebbe formata a seguito dell'esplosione, costituendo solo un secondo ciclo di formazione stellare, mentre il primo, pi\u00f9 intenso, risalirebbe ad un periodo precedente; per altro, l'iniziale stima dell'et\u00e0 della bolla causata dalla supernova \u00e8 stata spostata a 1,5 milioni di anni, in seguito all'analisi dei dati ottenuti tramite il satellite Hipparcos, che hanno rivelato l'esistenza di una seconda stella fuggitiva, catalogata come HD\u00a057682.\nGli studi all'infrarosso e nella banda del 13CO hanno permesso di individuare in direzione di questo complesso 115 sorgenti coincidenti con altrettanti oggetti stellari giovani, identificati anche dall'IRAS; di questi, 100 appartengono fisicamente alla regione della Nebulosa Gabbiano, mentre i restanti 15 si trovano in regioni pi\u00f9 remote, ad oltre 1600\u00a0parsec di distanza e quindi non sono legati fisicamente al complesso.\nAi raggi X sono state individuate diverse sorgenti, la gran parte delle quali mostrano delle caratteristiche tipiche delle stelle di pre-sequenza principale di piccola e media massa, come le stella T Tauri e le stelle Ae/Be di Herbig. A queste si aggiungono alcune sorgenti estese e non risolte, probabilmente associate a giovani ammassi in formazione o a delle stelle doppie o multiple. Nelle regioni centrali dell'associazione sono state individuate tramite il ROSAT 47 sorgenti, l'80% delle quali hanno una controparte visibile otticamente, mentre nella parte orientale del campo d'indagine del ROSAT \u00e8 stata individuata una sorgente estesa e diffusa dalla natura controversa: potrebbe trattarsi di una regione H II rimasta fossilizzata, oppure un antico resto di supernova. Tramite i dati del Chandra si sono identificate nell'area della Nebulosa Gabbiano (Sh2-296) 135 sorgenti, la maggior parte delle quali giacciono nella parte pi\u00f9 meridionale della nube, dov'\u00e8 presente il maggior numero di nebulose a riflessione associate alle stelle pi\u00f9 massicce; il diagramma colore-magnitudine tracciato sulle sorgenti identificate indica che circa la met\u00e0 delle giovani stelle individuate mostrano un eccesso di radiazione infrarossa, causato dall'oscuramento ad opera delle polveri che le circondano.\nComponenti stellari.\nL'associazione Canis Major OB1.\nLe stelle di grande massa presenti nella regione della Nebulosa Gabbiano sono raggruppate in un'associazione OB catalogata come Canis\u00a0Major\u00a0OB1. Le componenti sono sparse su alcuni gradi quadrati attorno alla nebulosa e alla bolla ad essa associata e comprendono 113 stelle delle prime classi spettrali, di cui quattro sono di classe O, un'ottantina di classe B e le rimanenti di classe A o incerte. Una parte delle stelle dell'associazione, in particolare quelle poste sul settore sudoccidentale della Nebulosa Gabbiano, sono immerse in nebulose a riflessione, le quali assumono una colorazione bluastra a causa della radiazione delle stelle che circondano; queste stelle fanno parte di un sottogruppo identificato negli anni sessanta con la sigla Canis\u00a0Major\u00a0R1, dove R sta a indicare proprio l'associazione con delle nebulose a riflessione.\nGran parte dei membri dell'associazione sono stelle di pre-sequenza principale e mostrano delle forti linee di emissione; nove stelle del sottogruppo CMa\u00a0R1 presentano grandi quantit\u00e0 di polveri nei loro pressi, di cui quattro sarebbero stelle Be, che mostrano delle variabilit\u00e0 nella loro luminosit\u00e0 dovute a diverse cause, come la presenza di un vero e proprio disco circumstellare, come nel caso di LkH\u03b1\u00a0218 e LkH\u03b1\u00a0220, o una forte attivit\u00e0 magnetica, come per HD\u00a053367. HD\u00a052721 \u00e8 invece una variabile a eclisse, mentre le restanti cinque non possiedono un disco circumstellare, probabilmente spazzato via dalla forte radiazione ultravioletta delle stelle stesse oppure dall'esplosione di una supernova avvenuta circa un milione di anni fa.\nFra le componenti pi\u00f9 massicce dell'associazione spicca la variabile , un sistema formato da due stelle estremamente giovani e luminose in orbita fra loro, immerso in una nube di polveri fredde e non illuminate posta sul bordo pi\u00f9 esterno della Nebulosa Gabbiano. La componente primaria \u00e8 una gigante brillante blu con emissioni e con una massa pari a 16\u00a0M\u2299, mentre la secondaria appartiene alla classe delle FU Orionis ed ha una massa di 3\u00a0M\u2299. Il sistema ha un'et\u00e0 di circa 300.000 anni ed \u00e8 soggetto ad improvvisi aumenti di luminosit\u00e0, come \u00e8 caratteristico delle stelle FU\u00a0Orionis. Un'altra stella con caratteristiche peculiari \u00e8 , una stella al carbonio insolitamente luminosa e paragonabile alle brillanti stelle al carbonio note all'interno della Grande Nube di Magellano.\nAmmassi aperti connessi.\nInizialmente si \u00e8 ipotizzato che il nucleo dell'associazione coincidesse con l'ammasso aperto NGC 2353, data la distanza compatibile, mentre in realt\u00e0 questo avrebbe un'et\u00e0 superiore rispetto alle stelle dell'associazione stessa: infatti CMa\u00a0OB1 avrebbe un'et\u00e0 media di circa 3 milioni di anni, mentre le stelle dell'ammasso si sarebbero formate circa 76 milioni di anni fa; in questo scenario, \u00e8 possibile che NGC\u00a02353, assieme ai vicini ammassi NGC 2343 e NGC 2335, sia stato l'esito di un importante ciclo di formazione stellare avvenuto molto in precedenza nella regione. A NGC\u00a02353 appartiene una delle stelle ionizzatrici della regione, HD\u00a055879; si tratta di una gigante blu di classe B0III, la cui et\u00e0 per\u00f2 \u00e8 stimata in 11,2 milioni di anni, minore della stima fatta per l'ammasso. NGC 2327 sembra essere invece l'unico ammasso della regione, assieme a BRC\u00a027, con un'et\u00e0 paragonabile a quella dell'associazione; le stime indicano un'et\u00e0 di circa 1,5 milioni di anni, mentre la distanza sembra essere leggermente superiore, attorno ai 1200\u00a0parsec.\nUn'importante questione riguarda la relazione fra l'associazione CMa\u00a0OB1 e l'ammasso Cr 121, posto una decina di gradi pi\u00f9 a sud e situato alla stessa distanza del complesso della Nebulosa Gabbiano, nello stesso ambiente galattico a un centinaio di parsec di distanza da esso. Secondo i dati del satellite Hipparcos, 103 delle stelle osservabili in direzione dell'ammasso presentano una parallasse che le colloca ad appena 592\u00b128\u00a0parsec, dunque a met\u00e0 della distanza fra il Sole e la regione di CMa\u00a0OB1. Tuttavia, a causa della grande distanza dell'associazione, \u00e8 possibile che sia stata identificata la parallasse solo delle stelle visibili in direzione dell'ammasso, ma non associate ad esso, in quanto poste in primo piano; queste stelle farebbero parte di un'altra associazione di stelle giovani, connessa al ben noto ammasso aperto M41 e indicata come CMa\u00a0OB2. Cr\u00a0121 in realt\u00e0 sarebbe un oggetto pi\u00f9 lontano e pi\u00f9 compatto, e le stelle di pre-sequenza principale facenti realmente parte di quest'ammasso si troverebbero a circa 1050\u00a0parsec, alla stessa distanza di CMa\u00a0OB1."}
{"id": "1991755", "revid": "757396", "url": "https://it.wikipedia.org/wiki?curid=1991755", "title": "Panath\u012bna\u00efkos Athl\u012btikos Omilos 1995-1996 (pallacanestro maschile)", "text": "Questa voce raccoglie le informazioni riguardanti il Panath\u012bna\u00efkos B.C. nelle competizioni ufficiali della stagione 1995-1996.\nStagione.\nLa stagione 1995-1996 del Panath\u012bna\u00efkos \u00e8 la 45\u00aa nel massimo campionato greco di pallacanestro, l'A1 Ethniki.\nRoster.\n\"Aggiornato al 6 dicembre 2021.\""}
{"id": "1991763", "revid": "253269", "url": "https://it.wikipedia.org/wiki?curid=1991763", "title": "Joshua Gomez", "text": "Biografia.\nFratello pi\u00f9 giovane dell'attore Rick Gomez, \u00e8 apparso in ruoli secondari in diverse serie televisive e in una serie di annunci pubblicitari della IBM, Wendy's e Garmin. \nNel settembre 2007 \u00e8 diventato interprete della serie TV della NBC \"Chuck\", nei panni di Morgan Grimes migliore amico di Chuck. Vive a Silver Lake, Los Angeles, California."}
{"id": "1991765", "revid": "10431", "url": "https://it.wikipedia.org/wiki?curid=1991765", "title": "Tempio di Luna", "text": ""}
{"id": "1991767", "revid": "73843", "url": "https://it.wikipedia.org/wiki?curid=1991767", "title": "Ictus (musica)", "text": "L'ictus in musica significa letteralmente \"colpo\" e si riferisce all'accento forte della battuta iniziale di un brano.\nL'ictus \u00e8 uno degli aspetti caratteristici di una frase musicale che pu\u00f2 differire da altre proprio grazie all'attacco ritmico; questo fa acquistare alla frase carattere e slancio particolari.\nTipologie.\nCi sono tre tipi di ictus:\nRitmo tetico.\nL'aggettivo \"tetico\" deriva dal greco \"accento forte\" (battere); un ritmo, pertanto, si definisce tetico quando il suo inizio coincide col battere.\nRitmo anacrusico.\nLa parola anacrusi deriva dal greco \"anacrousis\": in poesia sono le sillabe che precedono la serie ritmica del verso; in musica vi \u00e8 anacrusi quando il ritmo inizia in levare rispetto alla battuta.\nRitmo acefalo.\nIl termine acefalo deriva dal greco \"akefalos\", cio\u00e8 \"senza testa\"; in musica \u00e8 un ritmo che inizia con una pausa che cade nel tempo forte della battuta (questo ritmo viene detto anche tetico decapitato).\nRitmi finali.\nSi distinguono tre tipi di finali ritmici che chiudono un periodo o un intero brano musicale:\nRitmo tronco.\nIl ritmo tronco vi \u00e8 quando il periodo (o il brano) finisce in modo secco e deciso nel tempo forte della battuta. \nSe il brano musicale termina sul tempo forte e l'accordo finale (o una sua parte) si prolunga su quello debole, si ha il ritmo tronco di seconda specie.\nRitmo piano.\nIl ritmo piano vi \u00e8 quando il periodo (o il brano) termina dopo il primo tempo della battuta, con un prolungamento del finale.\nRitmo tronco di seconda specie.\nQuesto ritmo si ha nel momento in cui vi \u00e8 una successione ribattuta di una o pi\u00f9 note dell'accordo conclusivo."}
{"id": "1991774", "revid": "1568601", "url": "https://it.wikipedia.org/wiki?curid=1991774", "title": "Monte Gilbert", "text": "Il Monte Gilbert \u00e8 un piccolo vulcano estinto posto nella parte settentrionale dell'Isola di Akun, nelle Aleutine.\nI suoi fianchi e la sua sommit\u00e0 sono ampiamente erosi sia dal mare che dall'azione dei ghiacci e fanno presupporre che la sua altezza fosse maggiore di quella attuale e posta lievemente pi\u00f9 a Nord. Sulle pendici del vulcano era presente un'area fumarolica che emetteva chiari e visibili pennacchi di vapore fino al 1948 anno in cui hanno improvvisamente cessato la loro attivit\u00e0."}
{"id": "1991775", "revid": "1452073", "url": "https://it.wikipedia.org/wiki?curid=1991775", "title": "Mario Giannone", "text": "Biografia.\nPadre Mario Giannone fu ordinato sacerdote nell'anno 1934. Laureatosi in Lettere divent\u00f2 professore nel Liceo Filosofico dei Vocazionisti di Napoli insegnando Italiano e Latino. \nSi arruol\u00f2 volontario quale tenente cappellano militare degli alpini della Julia partecipando alle campagne militari della Seconda guerra mondiale, prima in Grecia e successivamente in Russia con la 303\u00aa Sezione di Sanit\u00e0 ove fu fatto prigioniero nella famosa battaglia del Don nel 1943. Ritornando in patria solo nel lontano 19 luglio 1946 dopo avverse vicissitudini, che trascrisse nel suo libro \"La tentazione di un prete\", fu nominato cappellano del Mausoleo di Posillipo (NA). \nPer il suo impegno in Russia tra i prigionieri italiani fu decorato con la Medaglia di Guerra al Valor militare nonch\u00e9 Cavaliere dell'ordine della Repubblica Italiana. \nMor\u00ec a Napoli nel 1989."}
{"id": "1991776", "revid": "1632387", "url": "https://it.wikipedia.org/wiki?curid=1991776", "title": "Fat, Ugly and Still Alive", "text": "Fat, Ugly and still alive \u00e8 un doppio dvd live della band thrash metal tedesca Tankard.\nContiene l'intera esibizione di Batchkapp, in Germania, del maggio 2005, insieme a videoclips, interviste e scene on the road della band dal 1999 al 2005.\nIl Video.\nSi tratta di un'esibizione live che ripercorre la carriera dei Tankard con 24 brani proposti da \"Zombie Attack\" fino a \"Beast of Bourbon\".\nIntervista con tutta la band che racconta la storia dal 1982 in poi (in tedesco)\nTutti i videoclip realizzati fino al 2005 e photogallery del concerto.\nIl secondo dvd contiene 13 filmati della band on the road dal 1999 al 2005 e contiene molte scene live:\nGermania, Italia, Spagna, Giappone, Turchia, Grecia e Svizzera.\nTracce.\nBatschkapp Maggio 2005"}
{"id": "1991777", "revid": "287204", "url": "https://it.wikipedia.org/wiki?curid=1991777", "title": "Serie A 1954 (pallavolo femminile)", "text": "La Serie A femminile FIPAV 1954 fu la 9\u00aa edizione del principale torneo pallavolistico italiano femminile organizzato dalla FIPAV.\nRegolamento e avvenimenti.\nAl torneo presero parte complessivamente 10 squadre, suddivise per criteri geografici in tre gironi unici con gare da cinque set. Per ogni vittoria vennero assegnati due punti. Le prime due classificate del girone A e le prime classificate dei gironi B e C (per il quale si disput\u00f2 una gara unica a Firenze) furono ammesse alla fase finale.\nLe gare della seconda fase (a tre set) si disputarono a Modena tra il 30 maggio e il 2 giugno 1954; il titolo fu conquistato dalla Minelli Modena."}
{"id": "1991778", "revid": "6923", "url": "https://it.wikipedia.org/wiki?curid=1991778", "title": "Never Ending Story (singolo)", "text": "Never Ending Story \u00e8 un singolo della symphonic metal band olandese Within Temptation pubblicato per promuovere il primo DVD della band, \"Mother Earth Tour\". Il brano \u00e8 la traccia numero 6 dell'album \"Mother Earth\"."}
{"id": "1991779", "revid": "463686", "url": "https://it.wikipedia.org/wiki?curid=1991779", "title": "Aviation cocktail", "text": ""}
{"id": "1991781", "revid": "757396", "url": "https://it.wikipedia.org/wiki?curid=1991781", "title": "Panath\u012bna\u00efkos Athl\u012btikos Omilos 1999-2000 (pallacanestro maschile)", "text": "Questa voce raccoglie le informazioni riguardanti il Panath\u012bna\u00efkos B.C. nelle competizioni ufficiali della stagione 1999-2000.\nStagione.\nLa stagione 1999-2000 del Panath\u012bna\u00efkos \u00e8 la 49\u00aa nel massimo campionato greco di pallacanestro, l'A1 Ethniki.\nRoster.\n\"Aggiornato al 18 luglio 2018.\""}
{"id": "1991783", "revid": "486946", "url": "https://it.wikipedia.org/wiki?curid=1991783", "title": "Formula 1 Anno 2009", "text": ""}
{"id": "1991797", "revid": "1305772", "url": "https://it.wikipedia.org/wiki?curid=1991797", "title": "Plum Island", "text": ""}
{"id": "1991803", "revid": "1632387", "url": "https://it.wikipedia.org/wiki?curid=1991803", "title": "Juggling 9 or Dropping 10", "text": "Juggling 9 or Dropping 10 \u00e8 il quinto album in studio del gruppo musicale statunitense Enchant, pubblicato nel 2000 dalla Inside Out Music.\nTale pubblicazione ha segnato il ritorno di Ed Platt al basso."}
{"id": "1991809", "revid": "757396", "url": "https://it.wikipedia.org/wiki?curid=1991809", "title": "Panath\u012bna\u00efkos Athl\u012btikos Omilos 2001-2002 (pallacanestro maschile)", "text": "Questa voce raccoglie le informazioni riguardanti il Panath\u012bna\u00efkos B.C. nelle competizioni ufficiali della stagione 2001-2002.\nStagione.\nLa stagione 2001-2002 del Panath\u012bna\u00efkos \u00e8 la 51\u00aa nel massimo campionato greco di pallacanestro, l'A1 Ethniki.\nRoster.\n\"Aggiornato al 18 luglio 2018.\""}
{"id": "1991812", "revid": "287204", "url": "https://it.wikipedia.org/wiki?curid=1991812", "title": "Serie A 1953 (pallavolo femminile)", "text": "La Serie A femminile FIPAV 1953 fu l'8\u00aa edizione del principale torneo pallavolistico italiano femminile organizzato dalla FIPAV.\nRegolamento e avvenimenti.\nAl torneo presero parte 5 squadre, che disputarono un girone unico all'italiana con gare di andata e ritorno da quattro set; era ammesso il pareggio. Per ogni vittoria vennero assegnati due punti, per ogni pareggio uno. La prima classificata al termine del torneo, l'Audax Modena, fu proclamata Campione d'Italia."}
{"id": "1991813", "revid": "767487", "url": "https://it.wikipedia.org/wiki?curid=1991813", "title": "Lemurinae", "text": "I Lemurinae sono una sottofamiglia di lemuridi malgasci.\nLa sottofamiglia comprende le specie di lemure pi\u00f9 tipiche dell'immaginario collettivo, come il catta ed il vari\nDescrizione.\nSi tratta di animali di media taglia, dal muso volpino ed i grandi occhi da gatto, con pupilla verticale. Le orecchie sono spesso ricoperte di pelo che forma un pennacchio pi\u00f9 o meno evidente a seconda della specie. La coda \u00e8 lunga almeno quanto il corpo, e pur non essendo prensile viene portata spesso eretta a guisa di asta: il \"folklore\" malgascio vuole che, quando l'animale \u00e8 incuriosito od interdetto, pieghi la coda a mo' di punto interrogativo.\nLe quattro zampe hanno all'incirca la stessa lunghezza (quelle posteriori sono leggermente pi\u00f9 lunghe di quelle anteriori) e sono dotate di mani dal pollice opponibile.\nBiologia.\nQuesti animali vivono in gruppi di una decina d'individui al massimo: hanno inoltre abitudini semiarboricole, ossia, pur essendo ottimi scalatori, passano comunque pi\u00f9 o meno tempo (a seconda della specie) al suolo:. I catta possono essere definiti i lemuri pi\u00f9 \"terricoli\" attualmente esistenti, salendo sugli alberi solo per dormire di notte o per fuggire da un pericolo.\nTutti gli appartenenti alla sottofamiglia, a dispetto della forma degli occhi, che farebbe pensare ad animali prettamente notturni, hanno in realt\u00e0 periodi di attivit\u00e0 inframezzati da periodi di riposo, durante tutto l'arco delle ventiquattr'ore: questo peculiare comportamento \u00e8 definito catemeria ed \u00e8 con buona probabilit\u00e0 influenzato, per quanto concerne la parte notturna dell'attivit\u00e0, dalla luce lunare.\nTassonomia.\nAlla sottofamiglia vengono ascritte 14 specie raggruppate in 3 generi, vale a dire i 2/3 circa delle specie totali ascritte alla famiglia Lemuridae: le restanti cinque specie costituiscono la sottofamiglia degli Hapalemurinae. \u00c8 da precisare, tuttavia, che gran parte delle specie ascritte alla sottofamiglia sono state recentemente ottenute per scorporo dalla specie \"Eulemur fulvus\", della quale venivano considerate sottospecie.\nLemuriformes"}
{"id": "1991819", "revid": "701660", "url": "https://it.wikipedia.org/wiki?curid=1991819", "title": "Tempio di Diana (Roma)", "text": "Il tempio di Diana si trovava al centro dell'Aventino a Roma ed era dedicato a Diana, dea della caccia.\nLa sua pianta ci \u00e8 nota dalla Forma Urbis Severiana, che si trovava tra via San Domenico e l'omonima chiesa, fu costruito come un santuario federale dei Latini da Servio Tullio (tendenzialmente al posto del tempio di Diana Aricina), venne rifatto da Lucio Cornificio dopo il 36 a.C.\nIl suo aspetto era simile a quello di altri santuari di Artemide-Diana, in particolare l'Artemision di Efeso, mentre la statua di culto arcaico assomigliava a quella trovata all'Artemision di Marsiglia, che doveva derivare pure dal modello efesino.\nSi trattava di un grande tempio ottastilo con due ordini di colonne lungo i lati, simile in pianta all'Artemision di Efeso. Le mura perimetrali della cella sono tuttora custodite all'interno di una delle sale di un ristorante.\nIl tempio era circondato da un portico a due ordini di colonne.\nNel 123 a.C. cercarono inutilmente rifugio in questo tempio Gaio Sempronio Gracco e i suoi sostenitori, durante la fuga da Roma."}
{"id": "1991820", "revid": "1305772", "url": "https://it.wikipedia.org/wiki?curid=1991820", "title": "Aut-Aut (Kierkegaard)", "text": "Aut-Aut (in danese: Enten-Eller) \u00e8 un'opera del filosofo danese S\u00f8ren Kierkegaard che tratta ed esplora le prime due modalit\u00e0 esistenziali: la vita estetica e la vita etica.\nPubblicato in due volumi il 20 febbraio 1843 sotto lo pseudonimo di Victor Eremita, \"Aut-Aut\" descrive due stadi del cammino della vita, uno edonistico, improntato alla vita mondana, al piacere, all'indifferenza nei confronti dei princip\u00ee e dei valori morali; l'altro basato sul dovere etico e sulla responsabilit\u00e0, con la conseguente rinuncia ai beni materiali per intraprendere una via religiosa, nel senso dell'espressione latina \"religare\", cio\u00e8 riunire i frammenti dell'\"esistere\", culminante con il matrimonio ed il riavvicinamento a Dio. Ciascuna di queste visioni \u00e8 scritta e rappresentata da un autore fittizio con uno pseudonimo, il cui stile prosaico cambia a seconda dell'argomento oggetto di discussione.\nPer esempio, la parte che tratta della visione estetica della vita \u00e8 scritta nella forma di saggio breve, con figure retoriche ed allusioni, e discute argomenti estetici quali la musica, la seduzione, il dramma e la bellezza. La parte che tratta della vita etica \u00e8 invece redatta sotto forma di due lunghe lettere, con una prosa pi\u00f9 argomentativa e razionale; in essa si discutono la responsabilit\u00e0 etica, l'universalit\u00e0 del dovere morale, il matrimonio. Le visioni espresse dal libro non sono riassunte nettamente, ma presenti come esperienze vissute.\nIl nodo principale su cui si dispiega l'intera opera kierkegaardiana \u00e8 la domanda primaria, gi\u00e0 posta da Aristotele: \u00abCome dovremmo vivere?\u00bb\nContesto storico.\nDopo aver scritto \"Sul concetto di ironia in riferimento costante a Socrate\" (1841), Kierkegaard lasci\u00f2 Copenaghen nell'ottobre 1841 per passare l'inverno a Berlino. Lo scopo principale di questa visita era di frequentare le conferenze del filosofo tedesco Friedrich Wilhelm Joseph Schelling, a quel tempo una figura molto autorevole. Queste conferenze furono, per\u00f2, una delusione per molti degli ascoltatori nel pubblico, come Mikhail Bakunin e Friedrich Engels, e Kierkegaard stesso lo descrisse come un \"senza senso insopportabile\". Durante la sua permanenza, Kierkegaard lavor\u00f2 al manoscritto di Aut-aut, prese lezioni per perfezionare il suo tedesco e assistette a rappresentazioni ed opere liriche, in particolare da Wolfgang Amadeus Mozart e Johann Wolfgang Goethe. Torn\u00f2 a Copenaghen nel marzo del 1842 con un abbozzo del manoscritto, che fu completato verso la fine del 1842 e pubblicato nel febbraio 1843.\nIl titolo \"Aut-Aut\" \u00e8 una affermazione/asserzione della logica aristotelica, sottolineando:\nNella Scienza della logica (1812-1816), Georg Wilhelm Friedrich Hegel aveva criticato i principi della logica classica di Aristotele poich\u00e9 statici, anzich\u00e9 dinamici, e li aveva sostituiti con la propria logica dialettica. Hegel aveva aggiunto delle modifiche per le leggi di Aristotele:\nKierkegaard arguisce che la filosofia di Hegel aveva disumanizzato la vita col negare il libero arbitrio e la possibilit\u00e0 di scelta attraverso la distruzione dell'\"aut-aut\". La struttura dialettica del processo di cambiamento rende l'esistenza troppo semplice, nella teoria di Hegel, perch\u00e9 i conflitti sono alla fine mediati e scompaiono automaticamente attraverso un processo naturale che non richiede altra scelta individuale che una sottomissione alla volont\u00e0 dell'Idea o del \"Geist\". Kierkegaard lo vide come una negazione del vero essere se stessi e invece sosteneva l'importanza della responsabilit\u00e0 personale e del fare le proprie scelte.\nStruttura.\nIl libro \u00e8 il primo delle prime opere pseudonime di Kierkegaard, una pratica che lui us\u00f2 durante la prima met\u00e0 della sua carriera.\nIn questo caso vengono usati quattro pseudonimi:\nAut (Enten).\nIl primo volume, l\"Enten\", descrive la fase estetica dell'esistenza. Contiene una raccolta di fogli, trovata da \"Victor Eremita\" e scritti da \"A\", l'esteta. \nL'esteta, secondo il modello di Kierkegaard, si trover\u00e0 alla fine nella \"disperazione\", uno stato psicologico (esplorato pi\u00f9 approfonditamente in \"Il concetto dell'angoscia\" e \"La malattia mortale\") che \u00e8 risultato dal riconoscimento dei limiti dell'approccio estetico alla vita. L'angoscia di Kierkegaard \u00e8 in qualche modo un analogo precursore dell'angoscia esistenziale. La reazione naturale \u00e8 di fare un passo finale verso la seconda fase, quella \"etica\", che \u00e8 definita come una tappa in cui la scelta razionale e l'impegno (la dedizione?) prendono il posto dei desideri inconsistenti della modalit\u00e0 estetica. In ultimo, per Kierkegaard, sia la fase estetica che quella etica sono entrambe sostituite da quella che lui chiama la modalit\u00e0 \"religiosa\".\nDiapsalmata.\nLa prima sezione di Enten \u00e8 una raccolta di molti aforismi , epigrammi, aneddoti e meditazioni sulla modalit\u00e0 estetica della vita. La parola 'diapsalmata' deriva da 'psalm' (salmo) e significa \"ritornelli\". Contiene alcuni versi tra i pi\u00f9 famosi e poetici dell'autore, come \"Cos'\u00e8 un poeta?\", \"Libert\u00e0 di parola\" versus \"Libert\u00e0 di pensiero\", l'\"Inamovibile pezzo degli scacchi\", il clown tragico, e le risate degli d\u00e8i.\nGli stadi erotici immediati, ovvero il musicale-erotico.\n\u00c8 un saggio che discute l'idea che la musica esprima lo spirito della sensualit\u00e0. \"A\" valuta alcune figure del teatro operistico di Mozart quali Cherubino, Papageno e Don Giovanni.\nSaggi letti davanti al Symparanekromenoi.\nLe seguenti tre sezioni sono saggi letti in conferenza da \"A\" al \"Symparanekromenoi\", un club o una compagnia della morte. Il primo saggio, che parla di tragedia antica e moderna, \u00e8 chiamato \"Il motivo tragico antico riflesso nel moderno\".\nIl secondo, \"Silhouettes\", parla delle eroine moderne: Marie Beaumarchais dal Clavigo di Goethe, Elvira dal Don Giovanni di Mozart e Margarete dal Faust di Goethe.\nIl terzo saggio, chiamato \"Il pi\u00f9 infelice\", discute la domanda ipotetica: \"chi merita di essere definito pi\u00f9 infelice di chiunque altro?\".\nIl primo amore.\nIn questa parte, Kierkegaard esamina il concetto di 'primo amore' come l'apice dell'estetico, usando i suoi concetti di \"chiusura\" (\"indesluttethed\" in danese) e il demoniaco (\"demoniske\") riferendosi alla commedia\" Il primo amore\" di Eug\u00e8ne Scribe.\nLa rotazione delle colture: un tentativo di teoria di prudenza sociale.\nNell'agricoltura, si fa la rotazione delle colture per mantenere il suolo fertile e pieno di nutrienti. La rotazione delle colture in \"Aut-aut\" si riferisce al bisogno dell'esteta di mantenere interessante la sua vita, per evitare sia la noia che il bisogno di affrontare le responsabilit\u00e0 della vita etica.\nIl diario del seduttore.\nScritto dal seduttore Johannes (chiaro riferimento al Don Giovanni di Mozart), questa sezione illustra come l'esteta mantiene l\"interessante\" come il suo valore pi\u00f9 alto e come, per soddisfare le sue riflessioni voyeuristiche, manipola la sua situazione da noiosa ad interessante. Lui usa ironia, artificio, capriccio, immaginazione e prepotenza per escogitare possibilit\u00e0 soddisfacenti dal punto di vista poetico; non \u00e8 cos\u00ec interessato all'arte della seduzione come alla creazione delle sue \"interessanti\" possibilit\u00e0.\nAut (Eller).\nIl secondo volume rappresenta lo stato etico. Victor Eremita ha trovato un gruppo di lettere da un giudice in pensione Wilhelm, un altro autore pseudonimo, ad \"A\", in cui il primo cerca di convincere il secondo del valore dello stadio etico della vita.\nComunque, una persona etica pu\u00f2 ancora apprezzare i valori estetici. La differenza \u00e8 che la ricerca del piacere \u00e8 temperata da valori etici e responsabilit\u00e0.\nIntroducendo lo stadio etico non \u00e8 inoltre chiaro se Kierkegaard riconosce uno stato etico senza la religione. La libert\u00e0 sembra denotare la libert\u00e0 di scegliere la volont\u00e0 per fare ci\u00f2 che \u00e8 giusto e denunciare ci\u00f2 che \u00e8 sbagliato in un modo laico e quasi kantiano. Tuttavia, il dolore (\"angeren\") sembra essere una categoria religiosa particolarmente legata al concetto cristiano di salvezza.\nDiscorsi e opere successive.\nInsieme a questa opera, Kierkegaard pubblic\u00f2, sotto il suo vero nome, due eloqui \"edificanti\" il 16 maggio del 1843, concepiti per complementare \"Aut aut\", chiamati \"L'attesa della Fede\" e \"Ogni Bene ed ogni Dono Perfetto viene dall'alto\".\nKierkegaard pubblic\u00f2 anche un altro discorso durante la stampa della seconda edizione di \"Aut-Aut\" nel 1849.\nIn aggiunta ai discorsi, una settimana dopo la pubblicazione di \"Aut-Aut\", Kierkegaard pubblic\u00f2 un articolo di giornale sul \"F\u00e6drelandet\" intitolato \"Chi \u00e8 l'autore di \"Aut-Aut\"?\", nel quale cercava di creare un autorevole distacco dall'opera, enfatizzandone i contenuti e l'incarnazione di un diverso stile di vita per ogni pseudonimo.\nSotto lo pseudonimo A. F., Kierkegaard scrive:\nL'ultimatum posto alla fine del secondo volume di \"Aut-Aut\" preludeva a una discussione futura sullo stadio religioso. Questa discussione fu inclusa in \"Stadi sul cammino della vita\" (1845). Le prime due sezioni rivisitano e raffinano gli stadi estetico ed etico descritti in \"Aut-Aut\", mentre la terza sezione, \"Colpevole-Non Colpevole\", riguarda lo stadio religioso.\nTemi.\nI vari saggi contenuti in \"Aut-Aut\" aiutano a delucidare le varie forme della vita etica ed estetica. Sia A sia Wilhem tentano di focalizzarsi primariamente sulle cose migliori che il loro modo di vivere ha da offrire.\nUna caratteristica fondamentale dell'esteta \u00e8 l\"immediatezza\". In \"Aut-Aut\", sono esplorati parecchi livelli di immediatezza, dai meno raffinati ai pi\u00f9 raffinati. L'immediatezza non raffinata \u00e8 caratterizzata da un desiderio sfrenato e immediato che punta al godimento che non richiede particolare impegno personale (per esempio, il piacere provocato da alcol, droga, sesso casuale, etc.). L'immediatezza raffinata \u00e8 caratterizzata dalla pianificazione tesa al miglior godimento possibile della vita in modo estetico. Al posto di scriteriate tendenze edonistiche, i godimenti sono contemplati e \"coltivati\" per il massimo piacere.\nIn ogni caso, sia l'esteta raffinato sia quello non raffinato accettano le condizioni fondamentali della loro vita, e rifiutano di assumersi delle responsabilit\u00e0 per poterle cambiare. Se le cose vanno male, l'esteta semplicemente maledice l'esistenza, piuttosto che se stesso, considerandola come frutto di tragiche e inevitabili conseguenze della vita umana e quindi definendo la vita stessa come insignificante.\nL'impegno \u00e8 un'importante caratteristica dell'etico. Gli impegni sono fatti dall'essere un partecipante attivo della societ\u00e0, piuttosto che un osservatore distaccato. L'etico ha un forte senso della responsabilit\u00e0, dell'impegno, dell'onore e rispetto verso le sue amicizie, la famiglia, la carriera.\nIl giudice Wilhelm usa l'esempio del matrimonio come un esempio di istituzione etica che richiede un forte impegno e responsabilit\u00e0. Laddove l'esteta sarebbe annoiato dalla ripetitivit\u00e0 del matrimonio (per esempio, essere sposato solo con una persona), l'etico crede nella necessit\u00e0 della negazione di se stesso al fine di mantenere fede ai propri impegni.\nInterpretazione.\nIl largo uso di pseudonimi nell'opera crea un problema di interpretazione. A e B sono gli autori dell'opera, mentre Eremita ne \u00e8 l'editore. Il ruolo di Kierkegaard in tutto questo parrebbe essere quello di discostarsi quanto pi\u00f9 possibile dai punti di vista espressi nella sua stessa opera, nonostante l'assurdit\u00e0 degli pseudonimi in lingua latina provi che egli non sperava di nascondere completamente la propria identit\u00e0 al lettore. La prima edizione dei \"Fogli\" di Kierkegaard (VIII-2, B 81-89), spiegano questo metodo nella scrittura. Sull'interpretazione si pu\u00f2 trovare molto in \"Il punto di vista sulla mia opera come autore\".\nInterpretazione esistenziale.\nUna interpretazione comune di \"Aut-Aut\" presenta al lettore una scelta tra due approcci alla vita. Non esistono modelli o linee guida che indichino quale scegliere. Le ragioni della scelta dello stile di vita etico piuttosto che quello estetico sono sensate solo se si \u00e8 gi\u00e0 impegnati in uno stile di vita etico. Suggerire l'approccio estetico come il male implica che uno abbia gi\u00e0 accettato che debba essere fatta una distinzione tra bene e male. Analogamente, scegliere uno stile di vita estetico interessa solo all'esteta, considerando l'etica del Giudice (o Assessore) Wilhelm come inconseguenziale e preferedole i piaceri della seduzione. Cos\u00ec, gli esistenzialisti vedono Victor Eremita presentare una scelta radicale nella quale non si pu\u00f2 discernere un valore preordinato.\nComunque, gli stili di vita etico ed estetico non sono gli unici. Kierkegaard continua a definire altri stadi dell'esistenza nei lavori successivi, e gli \"Stadi sul cammino della vita\" \u00e8 considerato un seguito diretto di \"Aut-Aut\".\nInterpretazione kantiana.\nUn modo pi\u00f9 recente per interpretare \"Aut-Aut\" \u00e8 quello di leggerlo come un testo kantiano applicato. Sostenitori di questa interpretazione sono, tra gli altri, Alasdair MacIntyre e Ronald M. Green.\nIn \"Dopo la virt\u00f9\", MacIntyre sostiene che Kierkegaard avesse continuato il progetto illuminista impostato da David Hume e da Kant, sostenendo in particolare che \"..\u00e8 nel tedesco onesto e senza pretese di Kant che il danese elegante ma non sempre trasparente di Kierkegaard trova la propria paternit\u00e0\"\nGreen nota parecchi punti di contatto tra la filosofia kantiana e \"Aut-Aut\":\nComunque, altri studiosi pensano che Kierkegaard abbia adottato i temi kantiani per criticarli mentre altri ancora sostengono che, nonostante Kierkegaard abbia considerato alcune idee di Kant, le loro posizione etiche finali sono sostanzialmente differenti. George Stack scrisse, riferendosi a quest'ultima interpretazione, che \"nonostante gli echi occasionali dei sentimenti kantiani negli scritti di Kierkegaard (soprattutto in \"Aut-Aut\"), la biforcazione tra la sua etica dell'auto-divenire e l'etica meta-empirica e formalistica di Kant \u00e8, \"mutatis mutandis\", completa... Siccome l'individualismo radicale, la specificit\u00e0, l'intimit\u00e0, e lo sviluppo della soggettivit\u00e0 sono di centrale importanza nell'etica esistenzialista di Kierkegaard, \u00e8 chiaro, essenzialmente, che lo spirito e l'intenzione della sua etica pratica non sia correlato con il formalismo di Kant.\"\nInterpretazione biografica.\nDa un punto di vista puramente storico e letterario, \"Aut-Aut\" pu\u00f2 essere vista come un'autobiografia sottilmente velata degli eventi che riguardarono Kierkegaard e la sua ex fidanzata Regina Olsen. Giovanni il Seduttore in \"Il Diario di un Seduttore\" tratta l'oggetto delle sue attenzioni, Cordelia, cos\u00ec come Kierkegaard tratta Regina: avendo rapporti amichevoli con la sua famiglia, chiedendole di sposarlo, e rompendo poi il fidanzamento.\n\"Aut-Aut\", quindi, potrebbe essere l'espressione poetica e letteraria della decisione di Kierkegaard tra una vita di piaceri carnali, che fu da lui sperimentata in giovane et\u00e0, o la possibilit\u00e0 di un matrimonio con tutte le responsabilit\u00e0 sociali che esso comporta, o dovrebbe comportare. \nIn ogni caso, \"Aut-Aut\" si pone dal punto di vista filosofico come indipendente da ogni relazione con la vita di Kierkegaard.\nAccoglienza.\nPrima accoglienza.\n\"Aut-Aut\" afferm\u00f2 la reputazione di Kierkegaard come un autore rispettabile. Henriette Wulff scrisse in una lettera a Hans Christian Andersen: \u00abRecentemente un libro \u00e8 stato pubblicato qui con il titolo \"Aut aut\"! Dovrebbe essere abbastanza strano, la prima parte piena di Dongiovannismo, scetticismo, eccetera, e la seconda parte attenuata e conciliante, che finisce con un sermone che si dice sia abbastanza eccellente. L'intero libro ha attratto molta attenzione. Non \u00e8 stato ancora discusso pubblicamente da nessuno, ma lo sar\u00e0 di sicuro. In realt\u00e0 si pensa sia di Kierkegaard che ha adottato uno pseudonimo...\u00bb\nJohan Ludvig Heiberg, hegeliano di rilievo, dapprima critic\u00f2 la sezione estetica, specialmente la parte del \"Diario di un seduttore\", disgustato dalle azioni estetiche, affermando: \u00abUno guarda il libro e la possibilit\u00e0 \u00e8 stabilita. Uno chiude il libro e dice 'Basta!', ne ho abbastanza di Enten, e non legger\u00f2 niente di \"Eller\".\" Tuttavia, Heiberg lesse \"Eller\", che lo colp\u00ec, dicendo di esso \"... lampi di illuminazione intellettuale... un raro intelletto molto dotato che, al di fuori di un profondo pozzo di speculazione, ha tirato fuori le pi\u00f9 belle visioni etiche, [e che] collega il suo ragionamento con un fiume del pi\u00f9 piccante spirito e humour\u00bb.\nCritiche successive.\n\"Aut-Aut\" fu tradotto in inglese nel 1944; tuttavia, molti degli altri lavori di Kierkegaard erano stati gi\u00e0 tradotti, facendo diventare il primo capolavoro di Kierkegaard come l'ultimo ad essere letto da un pubblico straniero. Frederick DeW. Bolman, Jr., insisteva che chi recensiva questo libro lo considerasse in questa maniera: \"In generale, noi abbiamo il diritto di scoprire, se possiamo, il significato di un lavoro cos\u00ec completo come \"Aut aut\", considerandolo attraverso i suoi meriti e non riducendo il significato allo scopo di farlo combaciare nella prospettiva posteriore dell'autore. Mi \u00e8 capitato che questo fosse un servizio per capire Kierkegaard, le cui intuizioni estetiche ed etiche sono state molto mancate di rispetto da chi \u00e8 infatuato della sua religione di rinuncia e trascendenza... la genialit\u00e0 di Kierkegaard mi sembra stare mostrando che mentre la bont\u00e0, la verit\u00e0 e la bellezza non possono derivare le une dalle altre in modo speculativo, tuttavia queste tre sono collegate integralmente nella dinamica di una sana struttura caratteriale\".\nThomas Henry Croxall rimase colpito dai pensieri di \"A\" sulla musica nel saggio \"The Immediate Stages of the Erotic, or Musical Erotic\". Croxall sostiene che \"il saggio dovrebbe essere preso in considerazione da un musicista, perch\u00e9 fa riflettere chi legge, e riflettere abbastanza da chiarire molte delle sue idee; idee, intendo, non solo sull'arte, ma sulla vita\" e va avanti a discutere il valore psicologico, esistenziale e musicale dell'opera.\nIl \"Diario di un seduttore\" in s\u00e9, \u00e8 una novella provocatoria, ed \u00e8 stata riprodotta separatamente da \"Aut-Aut\" parecchie volte. John Updike disse del \"Diario\": \"Nella vasta letteratura dell'amore, \"Il diario di un seduttore\" \u00e8 una particolarit\u00e0; un tentativo febbrilmente intellettuale di ricostruire un insuccesso erotico come un successo pedagogico, una ferita mascherata da ostentazione.\"\nIn tempi contemporanei, \"Aut-Aut\" ricevette nuova vita come una grandiosa opera filosofica, con la pubblicazione di \"Dopo la virt\u00f9\" (\"After Virtue\") di Alasdair MacIntyre, dove MacIntyre definisce \"Aut-Aut\" come un tentativo di catturare lo spirito dell'Illuminismo sottolineato da David Hume e Immanuel Kant. \"Dopo la virt\u00f9\" rinnov\u00f2 \"Aut-Aut\" come un importante testo etico nella vena kantiana, come menzionato in precedenza. Anche se MacIntyre accusa Victor Eremita di fallire nel dare un criterio per tutti coloro che adottano uno stile di vita etico, molti intellettuali hanno risposto alle accuse di MacIntyre con \"Kierkegaard After MacIntyre\"."}
{"id": "1991825", "revid": "287204", "url": "https://it.wikipedia.org/wiki?curid=1991825", "title": "Lotta libera ai Giochi della XXIX Olimpiade - 66 kg maschile", "text": "La Categoria 66 kg \u00e8 stata la terza categoria di peso alle Olimpiadi di Pechino 2008. Hanno partecipato 21 atleti.\nLe gare si sono svolte il 20 agosto.\nRipescaggi.\nGli atleti eliminati dai 2 finalisti nei primi round del tabellone principale sono passati ai ripescaggi: questi incontri hanno stabilito i vincitori delle medaglie di bronzo."}
{"id": "1991829", "revid": "709565", "url": "https://it.wikipedia.org/wiki?curid=1991829", "title": "Running Up That Hill (Within Temptation)", "text": "Running Up That Hill \u00e8 un singolo della symphonic metal band Within Temptation, cover del brano di Kate Bush.\nIl Disco.\nPubblicato nel 2003, il singolo funge da intermediario tra il precedente album \"Mother Earth\" e il successivo \"The Silent Force\". La scelta di fare una cover del brano \"Running Up That Hill\" rimane curiosa: \u00e8 noto che la band nutra una passione per Tori Amos, storica rivale di Kate Bush.\nNel videoclip la cantante Sharon den Adel si confronta con un suo alter ego all'interno di una chiesa nella quale si esibisce con il resto della band.\nTracce.\nNell'edizione limitata del singolo vi \u00e8 riportato un link per accedere ad un'area segreta del sito ufficiale della band, e i brani registrati al \"Lowlands Festival\" del 2002 sono gli stessi presenti nel DVD \"Mother Earth Tour\".\n2500 Copies Limited Edition\nDVD side:"}
{"id": "1991832", "revid": "999533", "url": "https://it.wikipedia.org/wiki?curid=1991832", "title": "Gran Premio d'Italia 1989", "text": "Il Gran Premio d'Italia 1989 fu la dodicesima gara della stagione 1989 del Campionato mondiale di Formula 1, disputata il 10 settembre sul Autodromo Nazionale Monza. La manifestazione vide la vittoria di Alain Prost su McLaren - Honda, seguito da Gerhard Berger su Ferrari e da Thierry Boutsen su Williams - Renault.\nQualifiche.\nSenna domin\u00f2 le qualifiche, infliggendo un distacco di oltre un secondo al pi\u00f9 vicino inseguitore, Berger; alle spalle dell'austriaco si piazzarono, nell'ordine, Mansell, Prost, Patrese, Boutsen, Alliot e Nannini.\nGara.\nAl via Senna mantenne il comando davanti a Berger, Mansell e Prost. L'ordine rimase invariato fino al 21\u00ba passaggio, quando il francese sopravanz\u00f2 il pilota della Ferrari; non vi furono altri cambiamenti fino al 42\u00ba giro, quando Prost ebbe la meglio anche su Berger. Senna sembrava comunque avere la vittoria in pugno, ma a nove tornate dal termine il motore della sua McLaren si ruppe; Prost conquist\u00f2 cos\u00ec una vittoria molto importante per il campionato, portando a venti i punti di vantaggio sul compagno - rivale. Secondo giunse Berger, seguito da Boutsen, Patrese, Alesi e Brundle."}
{"id": "1991834", "revid": "155634", "url": "https://it.wikipedia.org/wiki?curid=1991834", "title": "Judo ai Giochi della XXIX Olimpiade - 73 kg maschile", "text": "La Categoria 73 kg \u00e8 stata la terza categoria di peso alle Olimpiadi di Pechino 2008. Hanno partecipato 32 atleti.\nLe gare si sono svolte il 10 agosto.\nRipescaggi.\nGli atleti eliminati dai 4 semifinalisti nei primi round del tabellone principale sono passati ai ripescaggi: questi incontri hanno stabilito i vincitori delle medaglie di bronzo."}
{"id": "1991839", "revid": "767487", "url": "https://it.wikipedia.org/wiki?curid=1991839", "title": "NGC 2343", "text": "NGC 2343 \u00e8 un piccolo ammasso aperto visibile nella costellazione dell'Unicorno.\nOsservazione.\nAppare formato da una quindicina di stelle a partire dalla nona e decima magnitudine; si individua con un piccolo telescopio o con un grande binocolo, in cui si presenta come una piccola ma evidente concentrazione di astri. Le sue componenti sono disposte a formare una sorta di triangolo, che ad ingrandimenti ricorda perfettamente una miniatura delle Iadi, con la stella pi\u00f9 brillante, di ottava grandezza, posta proprio nel vertice sud-orientale; questa stella, a differenza di Aldebaran nel caso delle Iadi, appartiene realmente all'ammasso e non vi si trova davanti per un effetto prospettico. Tutta l'area \u00e8 circondata da una vasta nebulosa diffusa, nota come Nebulosa Gabbiano e ben osservabile anche attraverso piccoli strumenti.\nLa declinazione quasi a cavallo dell'equatore celeste di quest'ammasso favorisce leggermente gli osservatori dell'emisfero sud, sebbene si presenti circumpolare solo a partire da latitudini molto elevate; dall'emisfero boreale la sua osservazione risulta penalizzata soltanto dalle regioni situate a elevate latitudini settentrionali ed \u00e8 osservabile da tutte le aree popolate della Terra. Il periodo migliore per la sua osservazione nel cielo serale \u00e8 quello compreso fra novembre e aprile.\nStoria delle osservazioni.\nNGC 2343 venne individuato per la prima volta da William Herschel nel 1785 attraverso un telescopio riflettore da 18,7\u00a0pollici; suo figlio John Herschel lo riosserv\u00f2 in seguito e lo inser\u00ec poi nel suo General Catalogue of Nebulae and Clusters col numero 1498.\nCaratteristiche.\nNGC 2343 \u00e8 un ammasso molto giovane e moderatamente ricco, ben contrastato dai campi stellari di fondo e situato alla distanza di 1056\u00a0parsec (3443 anni luce); la sua posizione ricade cos\u00ec all'interno del Braccio di Orione, nello stesso ambiente in cui si trova la Nebulosa Gabbiano, di cui fa fisicamente parte.\nSi ritiene che l'ammasso faccia parte di una generazione precedente alle stelle pi\u00f9 giovani di recente formazione attorno alla nebulosa. Le sue stelle pi\u00f9 calde sono di classe spettrale B e sono nella fase di sequenza principale; la componente pi\u00f9 luminosa invece \u00e8 la gigante rossa HD\u00a054387. Le sue dimensioni reali sono pari a circa 3,6\u00a0parsec, entro cui sono contenute almeno 32 stelle fino alla classe spettrale F, fra le quali \u00e8 presente una sola stella variabile."}
{"id": "1991840", "revid": "6923", "url": "https://it.wikipedia.org/wiki?curid=1991840", "title": "Ginnastica ritmica ai Giochi della XXIX Olimpiade - Concorso individuale", "text": ""}
{"id": "1991841", "revid": "122315", "url": "https://it.wikipedia.org/wiki?curid=1991841", "title": "Lemuridi", "text": ""}
{"id": "1991842", "revid": "38120", "url": "https://it.wikipedia.org/wiki?curid=1991842", "title": "Serpulidi", "text": ""}
{"id": "1991846", "revid": "671029", "url": "https://it.wikipedia.org/wiki?curid=1991846", "title": "Club Baloncesto Estudiantes", "text": "Il Club Baloncesto Estudiantes \u00e8 una societ\u00e0 di pallacanestro con sede a Madrid, Spagna.\nLa squadra maschile gioca nella massima serie professionistica spagnola, la Liga ACB. La societ\u00e0 vanta anche una squadra femminile.\n\u00c8 uno dei due club di Madrid, insieme al Real Madrid.\nStoria.\nIl club fu fondato nel 1948 da un gruppo di studenti di una scuola superiore di Madrid, l'Instituto Ramiro de Maeztu.\nDal 1955, quando \u00e8 stato organizzato dalla federazione spagnola, la Federaci\u00f3n Espa\u00f1ola de Baloncesto, il primo campionato con la formula della \"long season\", l'Estudiantes \u00e8 uno dei sei club che hanno sempre partecipato alla massima serie torneo.\n\u00c8 inoltre uno di due soli club spagnoli di pallacanestro ad avere sia la squadra maschile che quella femminile nella massima serie spagnola.\nRoster 2021-2022.\n\"Aggiornato al 18 agosto 2021.\"\nPalmar\u00e8s.\nPremi individuali.\nMVP della Coppa del Re\nGiocatore rivelazione della stagione ACB\nCampione delle gare di schiacciate della Liga ACB\nCampione al tiro da tre punti della Liga ACB\nFormazione tipo Liga ACB\nSponsor.\nAttraverso gli anni il CB Estudiantes ha avuto varie sponsorizzazioni:"}
{"id": "1991847", "revid": "1714743", "url": "https://it.wikipedia.org/wiki?curid=1991847", "title": "Giuliana d'Assia-Darmstadt", "text": "Biografia.\nEra figlia di Luigi V d'Assia-Darmstadt, langravio d'Assia-Darmstadt dal 1596 al 1626, e di Maddalena di Brandeburgo.\nVenne data in sposa a Ulrico II, conte della Frisia orientale dal 1628 al 1648; il matrimonio venne celebrato a Aurich il 5 marzo 1631.\nCon il matrimonio divenne contessa della Frisia orientale, titolo che mantenne fino alla morte del marito, avvenuta l'11 gennaio 1648.\nDiscendenza.\nDiede al marito tre figli:\nAlla morte di Ulrico, eredit\u00f2 la contea il loro primogenito Enno Luigi che nel 1654 divenne principe della Frisia orientale."}
{"id": "1991850", "revid": "1516087", "url": "https://it.wikipedia.org/wiki?curid=1991850", "title": "Gran Premio di Francia 1994", "text": "Il Gran Premio di Francia 1994 fu la 555\u00aa gara mondiale nella storia della Formula 1.\nSvoltosi il 3 luglio sul circuito di Magny-Cours si concluse con la vittoria di Michael Schumacher su Benetton seguito da Damon Hill e da Gerhard Berger.\nPre-gara.\nTorna in Formula 1 dopo oltre un anno di assenza Nigel Mansell alla guida della Williams.\nJos Verstappen sostituisce JJ Lehto in Benetton.\nJean-Marc Gounon viene assunto dalla Simtek al posto di Andrea Montermini.\nGara.\nCronaca.\nAl via Schumacher si porta in testa seguito da Hill, Mansell, Alesi e Berger. In pochi giri il tedesco e il suo rivale inglese staccano Mansell e i ferraristi, acquisendo un discreto vantaggio. Al secondo stop Schumacher, che fino ad allora era rimasto in testa, lascia la leadership a Hill, che si fermer\u00e0 solo alcuni giri pi\u00f9 tardi. Al 41\u00ba passaggio, poi, Barrichello e Alesi si toccano eliminandosi.\nIl giro seguente anche Mansell abbandona per problemi meccanici. Al 44\u00ba passaggio Hill rientra ai box cedendo nuovamente la testa della corsa a Schumacher, che non abbandoner\u00e0 pi\u00f9 fino al termine. Il tedesco taglier\u00e0 quindi il traguardo per primo, seguito da Hill, Berger, Frentzen, Martini e De Cesaris.\nNote.\n\"Salvo indicazioni diverse le classifiche sono tratte da \""}
{"id": "1991851", "revid": "757396", "url": "https://it.wikipedia.org/wiki?curid=1991851", "title": "Panath\u012bna\u00efkos Athl\u012btikos Omilos 2006-2007 (pallacanestro maschile)", "text": "Questa voce raccoglie le informazioni riguardanti il Panath\u012bna\u00efkos B.C. nelle competizioni ufficiali della stagione 2006-2007.\nStagione.\nLa stagione 2006-2007 del Panath\u012bna\u00efkos \u00e8 la 56\u00aa nel massimo campionato greco di pallacanestro, l'A1 Ethniki.\nRoster.\n\"Aggiornato al 18 luglio 2018.\""}
{"id": "1991852", "revid": "124187129", "url": "https://it.wikipedia.org/wiki?curid=1991852", "title": "Torre di raffreddamento", "text": "Una torre di raffreddamento \u00e8 uno scambiatore di calore gas-liquido nel quale la fase liquida cede energia alla fase gassosa, riducendo cos\u00ec la propria temperatura.\nNella grande maggioranza dei casi la fase gassosa \u00e8 costituita da aria o vapore d'acqua e la fase liquida da acqua di vario tipo.\nLo scambio di calore pu\u00f2 essere effettuato mediante contatto tra le fasi, ed in questo caso si parla di \"torre di raffreddamento\" \"tout court\", o a superficie in uno scambiatore di calore a tubi, piastre o altro, ed in questo caso si parla pi\u00f9 sovente di batteria di raffreddamento.\nClassificazione per destinazione di utilizzo.\nLe torri di raffreddamento possono venire utilizzate nell'ambito HVAC (ovvero \"riscaldamento, ventilazione e condizionamento dell'aria\") oppure in ambito industriale (nell'operazione unitaria di umidificazione).\nTorre evaporativa.\nTipologie costruttive.\nDal punto di vista costruttivo, le \"torri evaporative\" possono essere di due tipi:\nTorre evaporativa a circolazione forzata.\n\u00c8 di gran lunga il tipo pi\u00f9 usato, specie nel raffreddamento dell'acqua. In sostanza \u00e8 costituita da:\nA volte la torre \u00e8 dotata di una vasca dell'acqua calda, ossia quella che ritorna dal processo; in questo caso la vasca dell'acqua calda \u00e8 dotata di pompe che rilanciano l'acqua alla torre vera e propria.\nLa figura 1 illustra il tipo detto a \"circolazione forzata\"; in questa tipologia costruttiva la circolazione dell'aria \u00e8 garantita dall'energia spesa nel ventilatore (\"C\"). Si preferisce posizionare il ventilatore all'uscita della torre anzich\u00e9 all'entrata (\"B\"), perch\u00e9 altrimenti potrebbero crearsi degli anelli di ricircolazione all'esterno della torre, dovuti al fatto che parte dell'aria uscente dall'alto potrebbe essere aspirata dai ventilatori posti in basso, e questo ridurrebbe l'efficienza dell'apparecchiatura. D'altra parte il ventilatore posto all'uscita (\"esaustore\") \u00e8 soggetto a rapida corrosione ed a guasti dovuti all'umidit\u00e0 dell'aria convogliata, inconveniente ovviamente assente nel ventilatore all'ingresso (\"di spinta\").\nTorre evaporativa a flusso indotto.\nLe torri pi\u00f9 grandi sfruttano l'evaporazione stessa dell'acqua e la differenza di densit\u00e0 della miscela aria - vapore acqueo e possono evitare l'uso del ventilatore di circolazione, che \u00e8 costoso, consuma energia e riduce il raffreddamento in quanto l'energia spesa per la ventilazione passa in parte all'acqua - seppure in quantit\u00e0 assai ridotta.\nQueste torri senza ventilatore sono dette \"a flusso indotto\" (o \"a circolazione naturale\" o \"a tiraggio naturale\") ed hanno una caratteristica sagoma a sezione verticale costituita da un iperboloide a una falda, per ragioni statiche e costruttive. Si noti il pennacchio uscente dalla parte alta della torre (\"camino\") a sinistra, costituito da aria satura di vapore d'acqua.\nLe torri a circolazione naturale sono preferite nelle centrali nucleari e geotermiche, dove \u00e8 giustificato il costo elevato dell'apparecchiatura, entrando in gioco portate di aria elevate.\nPrincipio di funzionamento.\nA fianco viene rappresentato il principio di funzionamento di una colonna di raffreddamento, semplificato per fini di trattazione.\nL'acqua dispersa nella parte superiore della torre (di portata formula_1), e quindi cadente verso il basso, viene a contatto con l'aria (di portata formula_2), indotta a salire dal ventilatore o dalla differenza di densit\u00e0. Il contatto \u00e8 tanto pi\u00f9 intimo quanto pi\u00f9 \u00e8 estesa la superficie delle gocce d'acqua che entrano in contatto con l'aria (ovvero la superficie di scambio di materia). Si ha quindi un trasferimento di massa dalle gocce d'acqua (\"fase dispersa\") verso l'aria (\"fase continua\"), dovuto all'umidificazione dell'aria stessa, che non \u00e8 satura in vapore. Questo trasferimento di massa \u00e8 di tipo evaporativo, quindi l'acqua cede energia all'aria in modo sostanzialmente isotermico per l'aria, ma con cessione, e quindi con raffreddamento, da parte dell'acqua. Questa esce quindi ad una temperatura formula_3 inferiore a quella di ingresso (formula_4).\nSi noti che la condizione essenziale per il funzionamento \u00e8 la non saturazione dell'aria (in vapore acqueo); ne consegue che la torre non potr\u00e0 funzionare (o quasi) in caso di aria satura (ad esempio in un giorno di pioggia).\nDeterminazione dell'equazione di progetto.\nBilancio di materia.\nSe consideriamo una sezione di colonna di spessore infinitesimo formula_5 come volume di controllo, il bilancio di materia su questo volumetto si esprime come:\nin cui:\nl'equazione sopra pu\u00f2 essere riscritta come:\nil pedice \"ML\" indica una differenza media logaritmica.\nBilancio entalpico sulla fase gassosa.\nIl bilancio di calore sulla sola fase gassosa, in termini di entalpia, si scrive in forma differenziale:\nessendo formula_16 dato dalla somma di un contributo di calore sensibile (formula_17) e di un contributo di calore latente (formula_18):\nin cui il pedice \"a\" \u00e8 riferito al componente che viene scambiato (acqua), mentre il pedice \"b\" indica la fase gassosa (aria) che si arricchisce del componente \"a\".\nRiarrangiando i termini:\nPossiamo trascurare formula_27, per cui:\nIl primo termine formula_28 rappresenta l'aumento di entalpia dovuto alla variazione di temperatura, mentre il secondo termine formula_29 rappresenta l'aumento di entalpia dovuto alle variazioni di umidit\u00e0.\nAltezza di colonna e altezza dell'unit\u00e0 di trasferimento.\nConfrontando le espressioni del bilancio di materia e dal bilancio di entalpia lato gas, possiamo scrivere:\nda cui:\nintegrando:\nBilancio di entalpia lato liquido.\nIn termini differenziali:\novvero:\nBilancio di entalpia globale.\nda cui otteniamo:\nIl bilancio entalpico tra la sezione \"1\"e una sezione generica si scrive:\nsupponendo che la portata di liquido sia costante:\nIn pratica si traccia in un diagramma temperatura-entalpia (formula_44-formula_45) la curva relativa a formula_46, ch corrisponde alle condizioni di equilibrio, e la retta di lavoro, con pendenza formula_47 e passante per i punti (formula_3,formula_49) e (formula_4,formula_51).\nSi tracciano quindi delle rette di pendenza formula_52 a partire dai punti (formula_3,formula_49) e (formula_4,formula_51), e si calcola l'area racchiusa tra queste rette, la retta di lavoro e la curva di equilibrio basandosi sul calcolo dell'integrale a mezzo di metodi numerici (ad esempio tramite la regola di Simpson).\nPrestazioni.\nTra i principali fattori che possono influenzare le prestazioni delle torri evaporative: la temperatura del bulbo umido (WBT, \"Wet Bulb Temperature\"), il range di raffreddamento (\"Cooling Range\"), il carico termico o potenza termica da dissipare (\"Heat Load\") e l'approach, ovvero la differenza di temperatura tra l'acqua raffreddata che entra nel bacino e la temperatura a bulbo umido dell\u2019aria. \nUna torre evaporativa correttamente dimensionata potr\u00e0 fornire acqua fredda ad una temperatura pari alla temperatura di bulbo umido pi\u00f9 . In un giorno ventilato e sereno di mezza stagione, \u00e8 ragionevole pensare ad una temperatura di uscita di , mentre in un giorno caldo e afoso di estate ci si aspetta di utilizzare acqua a . Di questo va ovviamente tenuto conto nel dimensionamento delle apparecchiature che dipendono dalla torre."}
{"id": "1991855", "revid": "110157", "url": "https://it.wikipedia.org/wiki?curid=1991855", "title": "Silvia Jato", "text": "Biografia.\nHa studiato economia nell'Universidad CEU San Pablo di Madrid ed ha partecipato a molti programmi della televisione, lavorando per tutte le principali emittenti nazionali.\nInizia la sua carriera come modella venendo eletta Miss Galizia nel 1989, e nello stesso anno viene eletta \"Dama d'onore\" a Miss Spagna. Nel 1991, nel concorso di Miss Europa, viene eletta Dama d'onore, Miss Fotogenia e Miss Simpatia.\nLa sua carriera televisiva inizia nel 1990 su Televisi\u00f3n de Galicia, presentando il programma \"Sabor a ti\". COntinu\u00f2 a lavorare per il canale galiziano fino al 1996, presentando tra l'altro la \"Pasarela de Estrellas\" nel 1995 e 1996, anno nel quale inizia a lavorare per Antena 3. Negli anni successivi present\u00f2 diversi programmi, tra i quali \"Noche de Impacto\" (1998), \"M\u00edrame\" (1999-2000) e successivamente \"Pelopicopata\" (2004) e \"Los M\u00e1s\" (2004), assieme ad Arturo Valls.\nDal 2000 al 2005 condusse il programma che le diede la maggior notoriet\u00e0, ossia \"Pasapalabra\", gioco a premi in onda sempre su Antena 3, grazie al quale vinse numerosi premi televisivi.\nNel 2006 pass\u00f2 a Telecinco, dove condusse la versione spagnola di Deal or No Deal, chiamata \"All\u00e1 t\u00fa\". Nel 2007 inizia a lavorare per la Televisi\u00f3n Espa\u00f1ola (TVE), conducendo in quell'anno il programma \"Por la ma\u00f1ana\", mentre l'anno successivo conduce il quiz televisivo \"Fifty Fifty\" per il canale Cuatro. Dopo aver dato alla luce la sua terza figlia, nel 2009 conduce \"Luar\" sulla Televisi\u00f3n de Galicia.\nNel 2011 e 2012 conduce programmi su Veo Televisi\u00f3n (\"Trivial Pursuit\") e Telemadrid (Metro a metro), e dopo una parentesi in radio e alla televisione galiziana, torna a TVE su La 1 nel 2016, per presentare il programma mattutino \"La ma\u00f1ana de La 1\".\nVita privata.\nSeparata con tre figli, vive da qualche anno con l'ex presidente della Generalidat Valenciana Alberto Fabra."}
{"id": "1991857", "revid": "729019", "url": "https://it.wikipedia.org/wiki?curid=1991857", "title": "Agusta A115", "text": "L'Agusta A115 era un elicottero biposto sviluppato come prototipo di maggiore velocit\u00e0 rispetto ai modelli precedenti e in grado comunque di atterrare in spazi limitati.\nQuesto modello fu la risposta italiana alla nascita in america di elicotteri con maggiore autonomia.\nTecnica.\nLa configurazione di questo modello prevedeva una bolla anteriore con un traliccio posteriore con installato il rotore posteriore protetto, come in altri modelli, da un pattino.\nL'elica bipala sovrastava la bolla in materiale plastico e ferroso, questo \u00e8 stato il primo modello dell'Augusta ad avere portiere laterali."}
{"id": "1991859", "revid": "767487", "url": "https://it.wikipedia.org/wiki?curid=1991859", "title": "Equitazione ai Giochi della XXIX Olimpiade - Concorso completo a squadre", "text": ""}
{"id": "1991861", "revid": "36426", "url": "https://it.wikipedia.org/wiki?curid=1991861", "title": "Regina Coeli (carcere)", "text": ""}
{"id": "1991868", "revid": "339392", "url": "https://it.wikipedia.org/wiki?curid=1991868", "title": "Xavier Tartakower", "text": ""}
{"id": "1991876", "revid": "1670527", "url": "https://it.wikipedia.org/wiki?curid=1991876", "title": "Telemundo", "text": "Telemundo \u00e8 una rete televisiva statunitense in lingua spagnola con sede a Hialeah, un sobborgo di Miami.\nStoria.\nLa rete \u00e8 stata fondata a San Juan, Porto Rico da Angelo Ramos nel 1954, \u00e8 il secondo produttore di contenuti in lingua spagnola nel mondo, oltre ad essere la seconda rete in lingua spagnola negli Stati Uniti d'America, dietro ad Univision.\nProgrammazione e organizzazione.\nTelemundo attualmente \u00e8 l'unica rete in lingua spagnola che produce telenovelas negli Stati Uniti d'America. A differenza di Univision, molti programmi sono sottotitolati in spagnolo e in inglese. La rete raggiunge il 93% delle famiglie ispaniche degli Stati Uniti, \u00e8 presente in 142 mercati via etere, via cavo e satellite. Nel corso del 2007, la rete ha avuto una media di 1.035.000 spettatori sintonizzati nei giorni feriali in prima serata. Telemundo Communications Group, la societ\u00e0 madre, sussidiaria di NBC Universal, controllata da Comcast. Don Browne \u00e8 il presidente e Jeff Gaspin, che \u00e8 presidente e COO di Universal Television Group, sovrintende alla rete. Telemundo ha 1.800 dipendenti."}
{"id": "1991879", "revid": "729019", "url": "https://it.wikipedia.org/wiki?curid=1991879", "title": "Hapalemurinae", "text": "Gli Hapalemurinae sono una sottofamiglia di Lemuridi malgasci.\nDescrizione.\nSi tratta di animali di dimensioni abbastanza ragguardevoli per dei lemuri, che differiscono dall'affine sottofamiglia dei Lemurinae (assieme ai quali vanno a formare la famiglia Lemuridae) per la costituzione pi\u00f9 robusta, resa ancora pi\u00f9 massiccia dalla relativa cortezza del muso e delle zampe. La testa, di forma rotonda, presenta grandi occhi da animale notturno ed orecchie glabre, piccole e seminascoste nel pelo, di forma reniforme e straordinariamente simili all'orecchio umano. Il muso, come accennato in precedenza, \u00e8 schiacciato e simile a quello dei felidi, mentre la coda \u00e8 lunga a malapena quanto il corpo e non \u00e8 prensile.\nBiologia.\nQuesti animali hanno abitudini prettamente notturne e solitarie (al massimo li si trova in coppia). Stupisce soprattutto la loro dieta, estremamente specializzata: si nutrono infatti quasi esclusivamente di bamb\u00f9 o papiro, in particolare ciascuna specie predilige una particolare variet\u00e0 di questa pianta (ad esempio \"Hapalemur aureus\" ed \"H. griseus\" si nutrono esclusivamente di \"Cathariostachys madagascariensis\"). La loro dieta \u00e8 talmente specializzata che questi animali tollerano nel loro organismo concentrazioni di sostanze tossiche (specialmente cianuri, tipici dei bamb\u00f9) in concentrazioni fino a 20 volte superiori a quella letale per l'uomo, senza subire alcun danno.\nTassonomia.\nIn passato, la sottofamiglia era considerata monotipica, in quanto contenente l'unico genere \"Hapalemur\": alla fine nel 1987, tuttavia, si decise di scorporare la specie \"Hapalemur simus\" per assegnarla ad un proprio genere, \"Prolemur\".\nAttualmente, alla sottofamiglia vengono ascritte 5 specie, raggruppate in due generi:"}
{"id": "1991892", "revid": "1632387", "url": "https://it.wikipedia.org/wiki?curid=1991892", "title": "Blink of an Eye (Enchant)", "text": "Blink of an Eye \u00e8 il sesto album in studio del gruppo musicale statunitense Enchant, pubblicato il 23 giugno 2002 dalla Inside Out Music.\nSi tratta della prima pubblicazione del gruppo registrata senza il batterista Paul Craddick ed il tastierista Michael \"Benignus\" Geimer."}
{"id": "1991893", "revid": "599013", "url": "https://it.wikipedia.org/wiki?curid=1991893", "title": "Danijel Aleksi\u0107", "text": "Caratteristiche tecniche.\n\u00c8 considerato uno dei calciatori serbi pi\u00f9 promettenti degli ultimi anni: ha infatti una buona tecnica e un ottimo senso del gol, elementi che lo rendono pericoloso in attacco. \u00c8 ambidestro.\nCarriera.\nClub.\nGli inizi.\nAll'et\u00e0 di 7 anni \u00e8 entrato nelle giovanili del : dopo quattro stagioni \u00e8 passato al . Ha debuttato a maggio 2007, a soli 16 anni e cinque giorni, diventando cos\u00ec il calciatore pi\u00f9 giovane a debuttare nel campionato serbo. La prima rete \u00e8 arrivata contro l' ad aprile 2008. Oltre alle presenze in campionato, \u00e8 arrivato anche il debutto in Coppa UEFA.\nHa iniziato il campionato 2008-2009 raccogliendo molte pi\u00f9 presenze ed alla prima giornata ha segnato la sua prima rete stagionale.\nGenoa.\nIl 17 gennaio 2010 il presidente del Enrico Preziosi annuncia che il trasferimento del giocatore in Liguria \u00e8 ormai ultimato. Nove giorni dopo, il contratto viene depositato in Lega a titolo definitivo. Esordisce in Serie A il 14 febbraio 2010 in -Genoa. Viene spesso impiegato con la squadra Primavera con la quale vince il campionato.\nIl 29 giugno 2010 il Crotone comunica di aver ottenuto in prestito il cartellino del giocatore con diritto di riscatto della compropriet\u00e0. Aleksi\u0107 per\u00f2 rifiuta il trasferimento e si aggrega al ritiro della Primavera.\nPrestiti al Greuther F\u00fcrth ed al Kavala.\nIl 31 agosto 2010 viene ceduto in prestito con diritto di riscatto al in Zweite Bundesliga. L'anno successivo si trasferisce, sempre in prestito, al , squadra della seconda divisione greca.\nSaint-\u00c9tienne.\nIl 18 gennaio 2012 viene ufficializzato il suo trasferimento al , club della Ligue 1 francese, con cui sigla un contratto fino al 30 giugno 2015. Nel 2013 viene prestato al club di seconda divisione dell'Arles-Avignon, con cui per\u00f2 colleziona soltanto una presenza.\nIn Polonia e in Svizzera.\nNel 2014 viene ingaggiato dai polacchi del Lechia Danzica e nella stagione successiva si trasferisce al San Gallo. In Svizzera disputa tre stagioni ad alto livello, collezionando in totale 89 presenze e 23 gol.\nYeni Malatyaspor, Al Ahli e Istanbul Ba\u015fak\u015fehir.\nNel 2018 si trasferisce allo Yeni Malatyaspor, club turco di prima divisione. Al termine della stagione la squadra raggiunge il quinto posto, piazzamento che le consente di partecipare ai preliminari di Europa League 2019-20. Aleksi\u0107 contribuisce alla qualificazione europea con 10 goal in 31 presenze.\nNell'estate 2019 viene annunciato il suo passaggio a titolo definitivo ai sauditi dell'Al-Ahli.\nLa sua esperienza dura poco e in quanto il 30 agosto 2019 torna in Turchia firmando con l'Istanbul Ba\u015fak\u015fehir.\nNazionale.\nHa partecipato al Campionato europeo Under-17 del 2008 con la : segnando 5 reti in 6 apparizioni durante le qualificazioni e siglando altri due gol, in tre presenze, durante il torneo. Nel dicembre 2008, all'et\u00e0 di 17 anni, esordisce con la nazionale maggiore. Dieci anni dopo gioca la sua seconda gara in nazionale nel 4-1 contro la Lituania in Nations League."}
{"id": "1991896", "revid": "287204", "url": "https://it.wikipedia.org/wiki?curid=1991896", "title": "Danijel Aleksic", "text": ""}
{"id": "1991897", "revid": "118985231", "url": "https://it.wikipedia.org/wiki?curid=1991897", "title": "Nan Madol", "text": "Nan Madol sono delle rovine di una citt\u00e0, situate lungo la costa orientale dell'isola di Pohnpei (una delle quattro suddivisioni amministrative degli Stati Federati di Micronesia) e antica capitale della dinastia Saudeleur fino al 1500. \nDescrizione.\nL'area archeologica \u00e8 composta da circa 100 piccoli isolotti artificiali collegati fra loro da una rete di canali artificiali e ha un'estensione di circa 18\u00a0km\u00b2. La pi\u00f9 grande struttura ancora in piedi \u00e8 il Nan Douwas, le cui mura perimetrali si innalzano per 8\u00a0m e gli edifici interni contengono cripte funerarie. Tutte le costruzioni sono composte di enormi blocchi di basalto proveniente da Sokehs (situato nella parte opposta di Pohnpei, unico luogo sull'isola in cui si trovino cave di basalto).\nSecondo analisi effettuate con il radiocarbonio, la costruzione di Nan Madol risalirebbe al 1200 d.C., ma dagli scavi archeologici effettuati si presume che la zona forse fosse abitata fin dal 200 a.C. Nell'isola di Idehd veniva annualmente celebrato un rito di espiazione consistente nell'offerta di una tartaruga a Nan Samwhol, una gigantesca anguilla che svolgeva il ruolo di messaggero tra gli uomini e gli dei."}
{"id": "1991900", "revid": "122315", "url": "https://it.wikipedia.org/wiki?curid=1991900", "title": "Megaladapis edwardsi", "text": ""}
{"id": "1991901", "revid": "122315", "url": "https://it.wikipedia.org/wiki?curid=1991901", "title": "Megaladapis madagascariensis", "text": ""}
{"id": "1991902", "revid": "122315", "url": "https://it.wikipedia.org/wiki?curid=1991902", "title": "Megaladapis grandidieri", "text": ""}
{"id": "1991904", "revid": "1982", "url": "https://it.wikipedia.org/wiki?curid=1991904", "title": "Portici di Sottoripa", "text": ""}
{"id": "1991914", "revid": "289247", "url": "https://it.wikipedia.org/wiki?curid=1991914", "title": "Agente Cody Banks 2", "text": ""}
{"id": "1991915", "revid": "287204", "url": "https://it.wikipedia.org/wiki?curid=1991915", "title": "Seamus Elliott", "text": "Professionista dal 1956 al 1967, fu medaglia d'argento ai campionati del mondo 1962.\nCarriera.\nElliott fu gregario di Anquetil, ma riusc\u00ec a ottenere anche diverse vittorie come l'Het Volk del 1959, il suo successo pi\u00f9 importante, e tappe nei tre grandi giri (fu pure terzo nella generale alla Vuelta a Espa\u00f1a 1962). Ai mondiali del 1962 conquist\u00f2 la medaglia d'argento: dopo essere rimasto a lungo in fuga solitaria venne raggiunto e battuto dal francese Jean Stablinski che si fregi\u00f2 dell'iride.\nDopo essersi ritirato nel 1967, dopo dodici anni di professionismo, apr\u00ec un'officina nella sua Dublino, tornando a casa dopo una carriera spesa soprattutto in Francia. Proprio in quella officina fu trovato morto il 4 maggio 1971: l'inchiesta concluse che trattavasi di suicidio."}
{"id": "1991928", "revid": "24443", "url": "https://it.wikipedia.org/wiki?curid=1991928", "title": "Tino Richelmy", "text": ""}
{"id": "1991933", "revid": "767487", "url": "https://it.wikipedia.org/wiki?curid=1991933", "title": "Gli amanti crocifissi", "text": "Gli amanti crocifissi (\"\u8fd1\u677e\u7269\u8a9e\") \u00e8 un film del 1954 diretto da Kenji Mizoguchi.\n\u00c8 stato presentato in concorso al Festival di Cannes 1955 \nLa storia, ambientata a Kyoto nel XVII secolo, \u00e8 tratta da un dramma di Monzaemon Chikamatsu; la traduzione del titolo originale infatti \u00e8 \"Una storia di Chikamatsu\". Le vicende dei protagonisti veicolano una critica delle convenzioni sociali del Giappone tradizionale, in cui gli amanti venivano puniti addirittura con la crocifissione.\nTrama.\nNella Kyoto del 1683, Mohei (Kazuo Hasegawa), che lavora per lo stampatore imperiale, \u00e8 accusato di essere l'amante di O-San, la moglie del suo padrone per una serie di sfortunate coincidenze. Essendo l'adulterio un reato punito con la crocifissione, O-San (Ky\u00f4ko Kagawa) decide di abbandonare il tetto coniugale, stanca dei comportamenti libertini del marito, fuggendo di casa assieme a Mohei. Questo comportamento sembra per\u00f2 la conferma delle accuse di cui sono tacciati, cos\u00ec lo stampatore Ishun (Eitar\u00f4 Shind\u00f4) d\u00e0 ordine alle sue guardie di ricercare i due rei in tutta la regione. Durante la fuga, inaspettatamente Mohei si dichiara alla donna, confessandole di essere realmente innamorato di lei poco prima che essa decida di suicidarsi. A questo punto anche O-San si innamora di Mohei e decidono di continuare la fuga insieme. I due si rifugiano nella casa del padre di Mohei ma vengono scoperti. Il marito di O-San decide di insabbiare tutto per non perdere la propria dignit\u00e0, mentre Mohei viene arrestato. Tuttavia il padre lo fa fuggire durante la notte, riesce a rintracciare O-San e i due non si vogliono pi\u00f9 separare. Ormai la notizia comincia a girare e tutto il paese ne \u00e8 informato. A Sukeemon viene tolto il lavoro per non aver denunciato i due amanti e O-San e Mohei vengono condannati alla crocifissione, la pena per l'adulterio. Mentre vengono fatti sfilare tra la folla in segno di vergogna i due si stringono la mano e sorridono felici.\nCritica.\nMorando Morandini: \"Per il mirabile equilibrio tra lirismo della vicenda amorosa, realistica analisi del contesto sociale e coinvolgente narrazione, \u00e8 uno dei capolavori di Mizoguchi\"."}
{"id": "1991934", "revid": "767487", "url": "https://it.wikipedia.org/wiki?curid=1991934", "title": "Water Babies", "text": "Water Babies \u00e8 una raccolta del musicista statunitense Miles Davis pubblicato nel 1976.\nDescrizione.\nL'album contiene materiale inedito registrato in due sessioni differenti, nel 1967 e nel 1968, con due diverse formazioni: acustica ed elettrica.\nPubblicato durante il periodo di ritiro dalle scene di Miles Davis nella seconda met\u00e0 degli anni settanta, si tratta di una compilation di brani sparsi stilisticamente diversi l'uno dall'altro in quanto \"scarti\" di registrazioni di sessioni precedenti di brani lasciati fuori dagli album del periodo, incisi lungo un periodo di diciotto mesi, dalle sessioni per \"Nefertiti\" del quintetto del 1967 al periodo sperimentale di transizione verso il periodo elettrico tra \"Filles de Kilimanjaro\" e \"In a Silent Way\" (fine 1968).\nPoich\u00e9 queste registrazioni furono pubblicate anni dopo l'effettiva data di registrazione, le tre composizioni di Wayne Shorter incise durante le sessioni del 1967 fecero la loro prima apparizione ufficiale su disco nel 1969 nell'album di Shorter \"Super Nova\" in alcune versioni molto pi\u00f9 sperimentali e free jazz."}
{"id": "1991939", "revid": "6923", "url": "https://it.wikipedia.org/wiki?curid=1991939", "title": "4,6 \u00d7 30 mm", "text": "La cartuccia 4,6 \u00d7 30\u00a0mm \u00e8 una munizione utilizzata per la pistola semiautomatica Heckler &amp; Koch UCP e per la pistola mitragliatrice Heckler &amp; Koch MP7.\nCaratteristiche.\nLa cartuccia 4,6 \u00d7 30\u00a0mm \u00e8 pi\u00f9 leggera rispetto ad altre di dimensioni simili e sviluppa un rinculo minore, aumentando per\u00f2 il potere d'arresto e la capacit\u00e0 di penetrazione di un giubbotto antiproiettile.\nEsteticamente \u00e8 caratterizzata da un bossolo a collo di bottiglia e da un proiettile a punta in acciaio rivestito in ottone.\nStoria.\nLa cartuccia \u00e8 stata sviluppata nel 2001 per essere una concorrente della 5,7 \u00d7 28 mm prodotta dalla Fabrique Nationale de Herstal.\nAd un confronto diretto la 4,6 \u00d7 30\u00a0mm sparata dall'MP7 risulta pi\u00f9 veloce e con una maggiore gittata rispetto alla 5,7 \u00d7 28\u00a0mm sparata dalla P90."}
{"id": "1991941", "revid": "599013", "url": "https://it.wikipedia.org/wiki?curid=1991941", "title": "Alessia Tuttino", "text": "Ha fatto parte della rosa della nazionale italiana che ha partecipato ai campionati europei nel 2009 e nel 2013, vestendo la maglia azzurra della nazionale in 133 incontri e realizzando 10 reti.\nCarriera.\nClub.\nNata ad Udine, Alessia Tuttino ha iniziato la sua carriera calcistica all'et\u00e0 di 7 anni con i pulcini e gli esordienti della squadra di calcio di Basiliano, mettendosi in luce anche con i compagni ed i rivali dell'altro sesso.\nA 14 anni ha iniziato la sua avventura nel calcio femminile con la maglia del Tenelo Club Rivignano, con cui ha giocato i campionati di Serie C e Serie B.\nAll'et\u00e0 di 18 anni, nel 2001, \u00e8 avvenuto il grande salto che l'ha legata al calcio femminile di Verona e provincia, ovvero il passaggio al , dove ha giocato la stagione 2001-2002, per lei 9 presenze in campionato, prima di passare al . Con la maglia del Bardolino ha vinto tutto a livello nazionale e si \u00e8 confermata come colonna del club benacense e della nazionale italiana.\nDopo sette stagioni con la maglia del Bardolino nell'estate del 2009 \u00e8 passata al Chiasiellis, con cui ha disputato 4 sole partite nella stagione 2009-2010. Al termine della stagione si \u00e8 trasferita nella capitale tra le file della Roma.\nNell'estate 2011 si \u00e8 trasferita al Tavagnacco, con cui ha conquistato altre due Coppa Italia nelle stagioni 2012-2013 e 2013-2014.\nNell'estate 2018 dopo sette stagioni consecutive con la maglia del Tavagnacco non ha rinnovato il contratto, svincolandosi dal club friulano.\nDopo aver preso la decisione di sospendere l'attivit\u00e0 agonistica nel calcio a 11, nel settembre 2018 si accorda con il Futsal Basiliano, squadra di calcio a 5 che disputa il campionato amatoriale UISP Friuli-Venezia Giulia.\nTuttavia, nel settembre 2020 ha deciso di tornare al calcio a 11, indossando nuovamente la maglia del Tavagnacco, neoretrocesso in Serie B.\nNazionale.\nTuttino \u00e8 stata convocata per rappresentare l'Italia con la formazione Under-18 alle qualificazioni all'edizione 2001 del campionato europeo di categoria, dove ha fatto il suo debutto il 9 aprile 2001 nella partita vinta per 3-0 sulle pari et\u00e0 del Belgio.\nIn seguito \u00e8 stata inserita in rosa nella nazionale maggiore dove vanta molte presenze con la maglia azzurra. Con alcune sue reti fu determinante nella qualificazione all'Europeo 2005, ma nonostante ci\u00f2 non prese parte alla competizione. Ha, invece, preso parte al campionato europeo 2009, durante il quale ha segnato la rete decisiva per la vittoria per 2-1 sull'Inghilterra nella fase a gironi, e al campionato europeo 2013.\nIl 16 febbraio 2016 in occasione della presentazione della finale della Champions League 2016 a Reggio nell'Emilia \u00e8 stata premiata dalla UEFA con una medaglia celebrativa per le 100 presenze in Nazionale (133 presenze e 10 reti al 16 febbraio 2016).\nStatistiche.\nCronologia presenze e reti in nazionale.\nSecondo la FIGC, le presenze complessive in nazionale sono 133 e le reti 10. Dal sottostante elenco mancano le potenziali presenze in partite delle quali manca il referto."}
{"id": "1991944", "revid": "830939", "url": "https://it.wikipedia.org/wiki?curid=1991944", "title": "Samuel Scheidt", "text": "Biografia.\nNato ad Halle (la citt\u00e0 che diede i natali anche a Georg Friedrich H\u00e4ndel) fu dapprima (1603) organista presso la Moritzkirche, poi si spost\u00f2 ad Amsterdam per studiare con Jan Pieterszoon Sweelinck (dal 1607 al 1609), al tempo il pi\u00f9 importante musicista e compositore. Dopo essere tornato ad Halle, divent\u00f2 organista nella cappella reale del Margravio Christian Wilhelm di Brandeburgo. La sua conoscenza nella cosiddetta \"organologia\" (\"rectius\" organaria) lo fa essere a Bayreuth insieme a Michael Praetorius e Heinrich Sch\u00fctz nel 1618, per provare e modificare un organo. Sempre con Praetorius, in precedenza, si era reso protagonista di una sfida (1614) fra musicisti, cosa non rara all'epoca, organizzata per testare le capacit\u00e0 musicali dei due sfidanti. Al contrario di altri musicisti, rimase nelle proprie terre anche durante la Guerra dei trent'anni, cercando di barcamenarsi fra piccoli lavori e la didattica. Nel 1624 pubblic\u00f2 la sua importante \"Tablatura Nova\", una raccolta di musiche per organo e clavicordo che presentava per la prima volta la scrittura su pentagramma. Nel 1627 si spos\u00f2 con Helena Magdalena Keller ed ebbe 7 figli, solo 2 dei quali sopravvissero all'epidemia di peste del 1636.\nCon la fuga del margravio di fronte alle truppe del Wallenstein (1628) perse il lavoro a corte, ma divent\u00f2 \"Director musices\" in tre chiese di Halle. Dopo alterne vicende che videro il ritorno del cattolicesimo nella sua citt\u00e0 e nonostante nel 1644 avesse dato alle stampe 70 sinfonie, mor\u00ec in completa povert\u00e0 nel 1654.\nStile.\nScheidt fu il primo musicista rappresentativo a livello internazionale della musica barocca tedesca, iniziando uno stile caratteristico che non risentiva pi\u00f9 dell'influenza di Roma e della musica italiana, come invece accadeva nel sud della Germania, ma era indipendente e di stampo protestante. Il suo corpus compositivo si divide in due parti: musica strumentale, la maggior parte della quale dedicata all'organo, e musica vocale, preminentemente sacra, e \"a cappella\" o con il sostegno del basso continuo. La sua fama fu molto estesa fino all'arrivo di Johann Sebastian Bach, che cambi\u00f2 il modo di comporre."}
{"id": "1991949", "revid": "124390757", "url": "https://it.wikipedia.org/wiki?curid=1991949", "title": "Poggiardo", "text": "Poggiardo (\"Pusciardu\" in dialetto salentino) \u00e8 un comune italiano di abitanti della provincia di Lecce in Puglia.\nSituato nel Salento sud-orientale, dista 40,4\u00a0km dal capoluogo provinciale e 8\u00a0km dal mare Adriatico. Comprende la frazione di Vaste, l'antica \"Bastae\", centro messapico distrutto da Guglielmo il Malo nel 1147.\nGeografia fisica.\nTerritorio.\nIl territorio del comune di Poggiardo, che comprende una superficie di 19,80\u00a0km\u00b2 nella parte sud-orientale della penisola salentina, presenta una morfologia prevalentemente pianeggiante appena ondulata dai modesti rilievi della Serra di Poggiardo che raggiunge i 127 m s.l.m. Caratteristica della Serra sono gli aspetti paesaggistici e naturali di notevole interesse come l'area faunistica venatoria della Falca, le leccete della zona Reali, la pineta dei Mari Rossi, la macchia mediterranea ospitante varie specie di orchidee selvatiche, le immense distese di uliveti secolari, le cave di Bauxite e le grotte carsiche ricche di stalagmiti e stalattiti.\nConfina a nord con i comuni di Sanarica e Giuggianello, a est con i comuni di Minervino di Lecce e Santa Cesarea Terme, a sud con i comuni di Ortelle, Spongano e Surano, a ovest con i comuni di Nociglia e San Cassiano.\nClima.\nDal punto di vista meteorologico Poggiardo rientra nel territorio del basso Salento che presenta un clima prettamente mediterraneo, con inverni miti ed estati caldo umide. In base alle medie di riferimento, la temperatura media del mese pi\u00f9 freddo, gennaio, si attesta attorno ai +17,1\u00a0\u00b0C, mentre quella del mese pi\u00f9 caldo, agosto, si aggira sui +34\u00a0\u00b0C. Le precipitazioni medie annue, che si aggirano intorno ai 348\u00a0mm, presentano un minimo in primavera-estate ed un picco in autunno-inverno.Facendo riferimento alla ventosit\u00e0, i comuni del basso Salento risentono debolmente delle correnti occidentali grazie alla protezione determinata dalle serre salentine che creano un sistema a scudo. Al contrario le correnti autunnali e invernali da Sud-Est, favoriscono in parte l'incremento delle precipitazioni, in questo periodo, rispetto al resto della penisola.\nOrigini del nome.\nIl toponimo potrebbe derivare dal nome di persona \"Boiardus\" da cui derivano anche altre accezioni dialettali, come \"busciardu\" (falco di mare). Un'altra ipotesi ritiene derivi da \"Podium Arduum\", cio\u00e8 Poggio Arduo, con un chiaro riferimento alla Serra di Poggiardo.\nStoria.\nIl territorio di Poggiardo \u00e8 stato abitato sin dall'antichit\u00e0; ha infatti ospitato l'importante insediamento messapico di Vaste fondato probabilmente nel VII secolo a.C. e distrutto da Guglielmo il Malo nel 1147.\nSecondo la tradizione il nucleo abitativo di Poggiardo nacque grazie ai superstiti di tre casali (\"Soranello\", \"Puzze\" e \"Casicalvi\") che per decidere il luogo in cui fondare il nuovo villaggio si affidarono ad un bue: nel punto in cui si sarebbe fermato l'animale sarebbe sorto il nuovo centro. Tale circostanza sarebbe poi stata tramandata sullo stemma cittadino.Secondo i documenti esistenti Poggiardo inizi\u00f2 a svilupparsi a partire soprattutto dalla fine del Trecento. Nello scontro tra gli Angi\u00f2 e Manfredi di Sicilia, Poggiardo si schiera con i primi e, dopo la vittoria degli Angi\u00f2, ottenne diversi benefici. Intorno alla fine del XIV secolo entra a far parte del principato di Taranto ed il centro viene dotato di una cinta muraria e di un castello. Divenne feudo della famiglia \"Guarini\" (allora conusciuta come \"Guarino\") quando fu dato in ricompensa con titolo baronale ad \"Agostino Guarini\" dalla parte del principe di Taranto Giovanni Antonio Orsini del Balzo nel 1455. I Guarini intrapresero vari lavori di fortificazione, come il torrione del palazzo ducale ancora esistente. Durante il regno di Giovanna II d'Angi\u00f2, regina di Napoli, continu\u00f2 lo sviluppo e la crescita del paese, che ricevette un ulteriore impulso dopo la distruzione di Castro, in seguito alla quale il vescovo Luca Antonio Resta trasfer\u00ec a Poggiardo la residenza vescovile. Fino all'abolizione del feudalismo nel 1806, Poggiardo \u00e8 rimasta il feudo principale della famiglia Guarini che ottenne nel 1698 il titolo ducale.\nSimboli.\nLo stemma e il gonfalone della Citt\u00e0 di Poggiardo sono stati concessi con decreto del presidente della Repubblica del 20 marzo 2006.\nDescrizione araldica dello stemma:\nDescrizione araldica del gonfalone:\nSociet\u00e0.\nEtnie e minoranze straniere.\nAl 31 dicembre 2017 a Poggiardo risultano residenti 225 cittadini stranieri. Le nazionalit\u00e0 principali sono:\nLingue e dialetti.\nAccanto alla lingua italiana, a Poggiardo si parla pure il dialetto salentino nella sua variante meridionale. Il dialetto salentino, appartenente alla famiglia delle lingue romanze e classificato nel gruppo meridionale estremo, si presenta carico di influenze riconducibili alle dominazioni e ai popoli stabilitisi in questi territori nei secoli: messapi, greci, romani, bizantini, longobardi, normanni, albanesi, francesi, spagnoli.\nReligione.\nPoggiardo fino al 1818 appartenne alla soppressa diocesi di Castro. Nel 1572 ne accolse la residenza vescovile, qui trasferita da Castro dal vescovo Luca Antonio Resta a causa delle devastazioni turche.\nSono presenti due parrocchie facenti parte dell'arcidiocesi di Otranto: Trasfigurazione del Signore e San Giuseppe da Copertino. \u00c8 sede dell'omonima vicaria.\nGeografia antropica.\nVaste.\nVaste \u00e8 l'unica frazione di Poggiardo. Conta poco pi\u00f9 di 800 abitanti ed \u00e8 praticamente unita al capoluogo. Ospita un castello e sorge sul luogo di una delle pi\u00f9 grandi citt\u00e0 messapiche (\"Bastae\") di cui \u00e8 possibile visitarne gli scavi archeologici e i reperti esposti presso il locale museo.\nInfrastrutture e trasporti.\nStrade.\nI collegamenti stradali che interessano il comune sono:\nFerrovie.\nIl comune \u00e8 servito dall'omonima stazione ferroviaria posta sulla linea Maglie-Gagliano del Capo gestita da Ferrovie Sud Est.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio.\nLa squadra di calcio del Poggiardo, dopo aver militato nelle categorie minori, approda, dopo pochi anni, sotto la guida del Presidente Nino De Santis, nel campionato di serie D, dove rimane per Sette anni ad alti livelli, riveleggiando con realt\u00e0 calcistiche di citt\u00e0 molto pi\u00f9 grandi, un piccolo miracolo calcistico che diede tante gioie ai cittadini di Poggiardo e anche a quelli dei paesi limitrofi. Dopo la retrocessione, nel 1973, e la tragica morta del Presidente (un incidente aereo), la squadra ritorna nei campionati minori, sino a scomparire dalla scena calcistica. Poi, pochi anni fa la rinascita, il calcio, grazie ad alcuni appassionati, torna nel piccolo centro salentino. Attualmente la squadra milita nel campionato di I categoria."}
{"id": "1991950", "revid": "9282", "url": "https://it.wikipedia.org/wiki?curid=1991950", "title": "Canzone villanesca", "text": ""}
{"id": "1991951", "revid": "36426", "url": "https://it.wikipedia.org/wiki?curid=1991951", "title": "Cappella di Sant'Anna (Sambuca Val di Pesa)", "text": "La cappella di Sant'Anna \u00e8 un edificio sacro situato a Sambuca Val di Pesa, nel comune di Tavarnelle Val di Pesa, in provincia di Firenze, diocesi della medesima citt\u00e0.\nStoria.\nUn tabernacolo con un affresco raffigurante \u201c\"Sant'Anna con la Vergine e il Bambino\"\u201d venne realizzato nella prima met\u00e0 del XV secolo nei pressi del ponte di Ramagliano nel borgo di Sambuca. L'affresco venne dipinto da uno dei pittori che lavoravano nella vicina Abbazia di Passignano.\nPer proteggere il tabernacolo nel 1725 una devota famiglia di Sambuca, la famiglia Torelli, fece erigere a proprie spese un edificio che circondasse l'antica immagine.\nDescrizione.\nL'edificio, a pianta esagonale, presenta ai lati dei portali d'accesso, delle finestrelle che consentono ai pellegrini la visione del dipinto anche quando la cappella \u00e8 chiusa. Per mantenere economicamente la cappella venne assegnato in beneficio un podere situato in localit\u00e0 Torricelle di Sopra.\nNel 1843 il tabernacolo venne restaurato da Luigi Pagni Torelli, un discendente della famiglia che lo aveva costruito. Negli anni trenta del XX secolo venne modificato l'ingresso. In origine si accedeva all'antica immagine da una porta centrale, dopo il restauro vennero edificate due porte laterali ai lati dell'edificio."}
{"id": "1991952", "revid": "287204", "url": "https://it.wikipedia.org/wiki?curid=1991952", "title": "Gran Premio del Portogallo 1989", "text": "Il Gran Premio del Portogallo 1989 fu la tredicesima gara della stagione 1989 del Campionato mondiale di Formula 1, disputata il 24 settembre sul Circuito di Estoril. La manifestazione vide la vittoria di Gerhard Berger su Ferrari, seguito da Alain Prost su McLaren - Honda e da Stefan Johansson su Onyx - Ford Cosworth.\nQualifiche.\nSenna conquist\u00f2 la decima pole position stagionale, precedendo i due piloti della Ferrari Berger e Mansell ed il compagno di squadra Prost. Quinto si piazz\u00f2 il sorprendente Martini, alla guida di una Minardi particolarmente competitiva grazie anche alle gomme Pirelli da qualifica; alle spalle dell'italiano si trovavano poi Patrese, Caffi, Boutsen, Perez-Sala e Brundle.\nGara.\nAl via Berger scatt\u00f2 meglio di Senna, prendendo la testa della corsa. Otto tornate pi\u00f9 tardi il brasiliano fu sopravanzato anche da Mansell che sorpass\u00f2 il suo compagno di squadra al 24\u00ba passaggio, portandosi in prima posizione. Tuttavia, al cambio gomme, il pilota inglese arriv\u00f2 lungo, mancando la postazione dei suoi meccanici: invece di uscire dalla corsia dei box per ripetere l'operazione nel giro seguente Mansell decise di inserire la retromarcia, cosa che gli cost\u00f2 un'immediata bandiera nera.\nNonostante la squalifica, Mansell, scivolato in terza posizione, prosegu\u00ec imperterrito, ignorando sia gli avvisi via radio della Ferrari sia la bandiera nera che gli veniva esposta ad ogni passaggio sul rettilineo principale; giunto alle spalle di Senna, l'inglese tent\u00f2 un sorpasso improbabile, mettendo fuori gara entrambi. Berger mantenne il comando fino al termine, vincendo la prima gara stagionale davanti a Prost che grazie al secondo posto aumentava ulteriormente il suo vantaggio in campionato. Terzo giunse il sorprendente Johansson che port\u00f2 alla Onyx il primo podio della sua storia chiudendo davanti a Nannini, Martini e Palmer."}
{"id": "1991955", "revid": "1714743", "url": "https://it.wikipedia.org/wiki?curid=1991955", "title": "Giorgio III d'Assia-Itter", "text": "Biografia.\nEra figlio di Giorgio II d'Assia-Darmstadt, langravio dal 1626 al 1661, e di Sofia Eleonora di Sassonia.\nEssendo il secondo figlio maschio, alla morte del padre, avvenuta a Darmstadt l'11 giugno 1661, il titolo venne ereditato dal fratello maggiore Luigi VI d'Assia-Darmstadt.\nGiorgio ottenne invece il titolo di Langravio di Assia-Itter, che avrebbe potuto trasmettere ai suoi discendenti maschi.\nSi spos\u00f2 due volte; la prima volta a Sonderburg il 5 marzo 1661 spos\u00f2 la ventiseienne Dorotea Augusta di Schleswig-Holstein-Sonderburg, la quale mor\u00ec dopo un anno di matrimonio senza avergli dato alcun figlio.\nLa seconda volta spos\u00f2 a Darmstadt il 21 luglio 1667 Giuliana Alessandrina di Leiningen-Heidesheim che diede alla luce tre femmine.\nGiorgio mor\u00ec il 19 luglio 1676 a Hoflauterbach e, non avendo avuto figli maschi neanche dalla seconda moglie, il ramo d'Assia-Itter si estinse con lui.\nDiscendenza.\nGiorgio e Giuliana Alessandrina ebbero tre figlie:"}
{"id": "1991957", "revid": "122976602", "url": "https://it.wikipedia.org/wiki?curid=1991957", "title": "Passo del Cimirlo", "text": "Il passo del Cimirlo \u00e8 un valico che si trova a qualche chilometro di strada provinciale da Povo, Oltrecastello, presso la localit\u00e0 di Celva. Esso raggiunge un'altitudine massima di 730 m s.l.m. e si trova a cavallo tra il monte Celva (996 m) e il massiccio della Marzola (1719 m). Importante era la sua posizione strategica durante la prima guerra mondiale, tant'\u00e8 vero che il passo ospitava decine di trincee austro-ungariche tutt'oggi visibili. Comprende varie abitazioni per un totale di circa 150 abitanti.\nGeografia.\nFa parte del comune di Trento, ed \u00e8 posto a 730 m s.l.m. Il passo non ha corsi d'acqua e si trova nella valle delimitata dalla Marzola e dal monte Celva. Una strada carrozzabile sterrata, recentemente ripavimentata, consente di raggiungere il passo del Cimirlo anche da Roncogno. \u00c8 consigliabile percorrerla per\u00f2 con automezzi adatti, essendo molto stretta e a tratti ripida oppure in mountain bike.\nAl passo ci sono molte villette, un tempo utilizzate per le vacanze estive ma oggi abitate tutto l\u2019anno, e un ristorante/ birreria, il Zimirlo Biergarten. Dal passo molti sentieri segnati della Societ\u00e0 Alpinisti Tridentini (SAT) consentono passeggiate ed escursioni nella zona. Per la salita alla Marzola (1719\u00a0m s.l.m.) si pu\u00f2 raggiungere in automobile il rifugio Maranza, distante dal passo circa 6 chilometri, e da qui a piedi in vetta in circa 2 ore di cammino.\nUna interessante passeggiata, molto breve, \u00e8 la salita al Monte Celva, proprio sopra il passo. Oltre ad interessanti reperti e fortificazioni risalenti alla prima guerra mondiale, dalla sommit\u00e0 (1 ora di cammino dal passo) si pu\u00f2 ammirare un panorama vastissimo sulla valle dell'Adige, sulla citt\u00e0 di Trento e sulla piana del Perginese.\nStoria.\nDurante la \"Grande Guerra\", si prevedeva di combattere anche qui. Gli austro-ungarici hanno costruito in tutta la zona molte trincee e forti facenti parte delle Fortificazioni austriache al confine italiano (pi\u00f9 nello specifico della Fortezza di Trento), il pi\u00f9 importante dei quali si chiama forte Roncogno, \u00e8 ancora visitabile e si trova ad una altitudine di 802\u00a0m.\nIl Cimirlo, con la vicina Marzola faceva parte della linea di fortificazioni che doveva proteggere la citt\u00e0 di Trento da eventuali intrusioni degli italiani provenienti dalla Valsugana e dall'Altipiano della Vigolana. Negli anni '50-'60 la zona del Cimirlo fu riscoperta da molti abitanti di Trento che qui hanno costruito decine di \"villette\" unifamiliari per trascorrervi le vacanze estive. Da qualche anno il Cimirlo \u00e8 diventato di fatto una frazione di Povo e molte delle abitazioni esistenti sono abitate per tutto l'anno.\nSubito a monte del passo, vicino al forte Roncogno, sulle pareti del monte Celva, esiste una frequentata palestra di arrampicata."}
{"id": "1991964", "revid": "729019", "url": "https://it.wikipedia.org/wiki?curid=1991964", "title": "IMAM Ro.5", "text": "L'IMAM Ro.5, citato alle volte anche come Romeo Ro.5, era un monomotore da turismo ad ala alta a parasole prodotto dall'azienda italiana Industrie Meccaniche Aeronautiche Meridionali alla fine degli anni venti.\nPur essendo un velivolo destinato all'aviazione civile venne successivamente utilizzato, in un piccolo numero, come aereo da collegamento e da addestramento dall'italiana Regia Aeronautica.\nStoria del progetto.\nNel 1928 il Ministero dell'Aeronautica emise una specifica per la realizzazione di un velivolo leggero da utilizzarsi nel ruolo di addestratore basico per le scuole di volo, come aereo da collegamento e da turismo. Al bando di concorso parteciparono la quasi totalit\u00e0 delle aziende di produzione aeronautica del territorio nazionale, tra cui l'IMAM con il suo Ro.5 che pur non essendone risultata vincitrice risult\u00f2 comunque interessante nelle prove comparative del febbraio 1929. Alla fine furono addirittura dieci i progetti che vennero ritenuti all'altezza dei requisiti richiesti; oltre il Ro.5, il vincitore Fiat-Ansaldo A.S.1, l'AVIA FL.3, il Breda Ba.15, il CAB C.4, il Caproni Ca.100 (il famoso \"Caproncino\"), il CANT 26, il Macchi M.70, il Magni Vittoria ed il Piaggio P.9.\nTecnica.\nIl Ro.5 era un velivolo dall'aspetto tradizionale, monomotore biposto ad ala alta a parasole dotato di carrello fisso.\nAli e impennaggi.\nL'ala era posizionata alta a parasole collegata alla fusoliera tramite un castello tubolare. Ala e impennaggi erano realizzate in legno, con rivestimento di tela.\nFusoliera e carrello.\nLa fusoliera a sezione rettangolare, realizzata con tubi d'acciaio saldati e rivestimento in tela, era caratterizzata dalla presenza di due abitacoli aperti per pilota ed istruttore (o passeggero), che terminava posteriormente in un tradizionale impennaggio monoderiva.\nIl castello motore era posizionato a sbalzo, nella parte anteriore della fusoliera.\nIl posto per il passeggero era situato dietro il motore mentre pi\u00f9 dietro trovava posto il pilota.\nIl carrello d'atterraggio era ad assale interrotto e molleggiato elasticamente, mentre il pattino di coda era a balestra.\nL'elica (trattiva) era bipala, in legno. I due serbatoi erano alloggiati nell'ala.\nAllestimenti.\nCome altri velivoli prodotti all'epoca, per il Ro.5 era prevista una diversificata gamma di motorizzazione installata sulla preferenza del committente, principalmente rivolta ai radiali Fiat A.50 da 80 CV (60 kW) ed i cecoslovacchi Walter da 85\u00a0CV (63\u00a0kW).\nImpiego operativo.\nCivile.\nIl Ro.5 venne acquistato in numerosi esemplari da diversi aeroclub e scuole di volo civili, impiegandolo come aereo da addestramento, e da utenti privati. Nel 1930 vennero utilizzati da alcuni piloti in occasione del 1\u00ba Giro Aereo d'Italia, vinto quell'anno dal colonnello Sacchi ai comandi di un Breda Ba.15.\nMilitare.\nUn piccolo lotto venne acquisito anche dalla Regia Aeronautica che lo utilizz\u00f2, oltre che per l'addestramento basico dei suoi piloti, anche come aereo da collegamento."}
{"id": "1991968", "revid": "745179", "url": "https://it.wikipedia.org/wiki?curid=1991968", "title": "Savi esecutori", "text": ""}
{"id": "1991970", "revid": "119991", "url": "https://it.wikipedia.org/wiki?curid=1991970", "title": "Lecciona", "text": ""}
{"id": "1991976", "revid": "767487", "url": "https://it.wikipedia.org/wiki?curid=1991976", "title": "Trasferimento nucleare", "text": "Il trasferimento nucleare o \"nuclear transfer\" \u00e8 assieme alla fissione gemellare uno dei due metodi di clonazione che tutt'oggi si conoscono. Il trasferimento nucleare consiste nel trasferire il nucleo di una cellula (nel caso di Dolly venne utilizzata una cellula somatica) in una cellula uovo non fecondata, dopo aver eliminato o reso inattivo il nucleo preesistente. Tale tecnica di clonazione pu\u00f2 assumere un'enorme importanza nell'ottica della realizzazione di trapianti di organi o di tessuti su pazienti.\nDifferenze tra trasferimento nucleare e clonazione.\nSia il trasferimento nucleare che la clonazione (che in questo particolare caso potremmo definire clonazione terapeutica) rappresentano un'importante applicazione nell'ambito delle scienze mediche. Ci\u00f2 che distingue queste due tecniche \u00e8 fondamentalmente la presenza di un embrione.\nNel caso della clonazione terapeutica un nucleo di una cellula viene impiantato in una cellula uovo che, prima di venire enucleata, era stata fecondata presentando cos\u00ec un assetto diploide. Questo non porta alla generazione di un embrione in quanto ci si ferma allo step precedente in vitro senza che avvenga l'impianto nell'utero di una femmina pseudo gravida.\nNel caso del trasferimento nucleare invece la cellula uovo enucleata non era stata fecondata e presentava pertanto un assetto aploide. La conseguenza \u00e8 la creazione di nuove cellule dovute all'impianto del nucleo senza per\u00f2 la generazione di alcun embrione.\nDecisamente questa differenza apre anche importanti problematiche di tipo etico e religioso.\nA dimostrazione di questo in Italia ad esempio \u00e8 ad oggi permessa esclusivamente la tecnica del trasferimento nucleare in ambito terapeutico. Grazie a questa tecnica si sono raggiunti ottimi risultati in ambito chirurgico soprattutto per quanto riguarda il trapianto di tessuti epiteliali ottenuti dalle stesse cellule del paziente coltivate in coltura grazie al trasferimento nucleare."}
{"id": "1991978", "revid": "113223075", "url": "https://it.wikipedia.org/wiki?curid=1991978", "title": "Paullina Simons", "text": " Il suo nome da nubile \u00e8 Paullina Handler. Il libro di maggior successo che ha scritto \u00e8 stato \"Il cavaliere d'inverno\" ambientato nell'Unione Sovietica durante l'Assedio di Leningrado.\nPaullina vive a Long Island, New York con il secondo marito, Kevin Ryan, e i suoi quattro figli: Natasha, Misha, Kevin Jr e Tatiana (dal nome dell'eroina del libro \"Il cavaliere d'inverno\").\nBiografia.\nPaullina ha trascorso la sua infanzia in Russia, vivendo in due stanze all'interno di un appartamento comune, insieme alla madre ingegnere, il padre avvocato, gli zii e il cugino, sognando fin da bambina di diventare una scrittrice.\nNel 1968, quando Paullina aveva cinque anni, suo padre, Yuri Handler, fu arrestato e incarcerato per un anno e successivamente spedito in un gulag (un campo di prigionia sovietico), in cui rimase per la durata di due anni. Nel 1973, in seguito alla scarcerazione, Handler fece richiesta ed ottenne dal governo sovietico, l'autorizzazione all'espatrio. Paullina all'et\u00e0 di dieci anni, emigr\u00f2 negli Stati Uniti insieme alla sua famiglia..\nDopo la laurea in scienze politiche alla Kansas University, ha lavorato come giornalista finanziaria per il Financial News Network e come traduttrice. In seguito ha scritto il suo primo romanzo, \"Tully\" a cui hanno fatto seguito \"Red leaves, Eleven hours, Il cavaliere d'inverno\", \"Tatiana &amp; Alexander\", \"Il giardino estate\", \"The Girl in Times Square\" e \"A song in the daylight\". \nMolti dei libri di Paullina sono entrati nelle classifiche dei best seller internazionali in paesi come Australia e Nuova Zelanda.\nNel 2007 Paullina ha pubblicato \"Tatiana's table\",una raccolta di ricette, racconti e ricordi dei protagonisti pi\u00f9 famosi dei suoi libri: Tatiana e Alexander.\nNel 2012 \u00e8 uscito \"Children of Liberty\", nel quale Paullina racconta la storia di Harold e Gina Barrington, genitori di Alexander, protagonista maschile della trilogia del \"Cavaliere d'inverno\", della quale costituisce un prequel.\nCon l'uscita di questo libro Paullina ha dichiarato di voler pubblicare una trilogia sulla grande depressione precedente al periodo storico in cui \u00e8 stato ambientato \"Il cavaliere d'inverno\", ed infatti l'anno successivo \u00e8 stato pubblicato Bellagrand, il secondo libro della nuova saga.\nLa saga del cavaliere d'inverno.\nThe bronze horseman - Il cavaliere d'inverno\nLeningrado, 1941. In una tranquilla mattina d'estate Tatiana e Dasha, sorelle ma soprattutto grandi amiche, si stanno confidando i segreti del cuore, quando alla radio il generale Molotov annuncia che la Germania ha invaso la Russia. Uscita per fare scorta di cibo, Tatiana incontra Alexander, un giovane ufficiale dell'Armata Rossa che parla russo con un lieve accento. Tra loro scatta subito un'attrazione reciproca e irresistibile. Ma \u00e8 un amore impossibile, che potrebbe distruggerli entrambi. Mentre un implacabile inverno e l'assedio nazista stringono la citt\u00e0 in una morsa, riducendola allo stremo, Tatiana e Alexander trarranno la forza per affrontare mille avversit\u00e0 e sacrifici proprio dal legame segreto che li unisce.\nTatiana ha diciotto anni ed \u00e8 incinta. \u00c8 riuscita miracolosamente a scappare da una Leningrado sconvolta dall'assedio dei nazisti e a rifugiarsi in America. Il suo cuore per\u00f2 \u00e8 a pezzi, ha perso Alexander l'uomo della sua vita. Eppure qualcosa le dice che il padre del suo bambino non pu\u00f2 averla abbandonata in quella nuova patria\u2026\nThe summer garden - Il giardino d'estate\nTatiana e Alexander si sono miracolosamente riuniti in America, la terra dove tutto \u00e8 possibile, e contano di ricostruirsi una vita insieme. Ma si devono confrontare con le ferite, il dolore, le fatiche che si portano dietro. Nonostante abbiano un figlio meraviglioso, Anthony, si sentono estranei l'uno all'altra.\nEdizioni italiane.\nIn Italia sono stati pubblicati soltanto tre libri prima dalla casa editrice Sonzogno e dal 2008 dalla Biblioteca Universale Rizzoli (BUR):\n\"Il cavaliere d'inverno\" - \"Tatiana &amp; Alexander\" - \"Il giardino d'estate\".\nNote sull'edizione italiana\nRispetto all'edizione originale, ne \"Il cavaliere d'inverno\" manca l'appendice, in cui \u00e8 raccontata brevemente la storia dei nonni di Paullina, a cui il romanzo \u00e8 dedicato.\nNel libro \"Il giardino d'estate\", in fase di traduzione \u00e8 stato effettuato un taglio ai capitoli, con la conseguente eliminazione di tre di essi, per un totale di circa cento pagine in meno rispetto all'edizione originale."}
{"id": "1991979", "revid": "142136", "url": "https://it.wikipedia.org/wiki?curid=1991979", "title": "Carmelina Tonto", "text": ""}
{"id": "1991980", "revid": "31886", "url": "https://it.wikipedia.org/wiki?curid=1991980", "title": "Agostino Richelmy (poeta)", "text": "Biografia.\nAppartenente a una nobile famiglia torinese, nipote del cofondatore e primo rettore del Politecnico di Torino Prospero Richelmy, nacque a Torino dal conte Piero, noto avvocato, e da Giuseppina Pesce-Maineri. Il cardinale Agostino Richelmy era suo zio. Fu attivo negli ambienti letterari del capoluogo piemontese sin dagli anni '30.\nTra i suoi lavori si ricordano soprattutto le traduzioni per l'Editore Einaudi: le \"Favole\" di Fedro, le \"Bucoliche\" e le \"Georgiche\" di Virgilio, e opere di Voltaire, Gustave Flaubert e Alfred de Musset.\nFu amico d'infanzia di Mario Soldati che scrisse l'introduzione al suo volume \"Proverbi piemontesi\" e lo associ\u00f2, quale sceneggiatore, ad alcune pellicole da lui dirette. Tra queste si segnalano le seguenti: \"Piccolo mondo antico\", nel 1942 \"Malombra\", dal romanzo di Fogazzaro, e Fuga in Francia.\nCollabor\u00f2 intensamente con numerose riviste letterarie, tra le quali \"La Fiera Letteraria\" e \"Paragone\". Pubblic\u00f2 la raccolta di poesie intitolata \"L'arrotino appassionato\" (Einaudi, 1965). \nNel 1986 vinse il premio speciale Viareggio con la raccolta poetica \"La lettrice di Isasca\" (uscita presso Garzanti).\nAmmalato di cuore negli ultimi 4 anni, costretto a rimanere chiuso nella sua villa settecentesca di Collegno, la sua vita fin\u00ec tragicamente: si suicid\u00f2 avvelenandosi con i tranquillanti nella sua camera da letto assieme alla moglie Iole Giachero (1914-1991), conosciuta in un rifugio di montagna e sposata negli anni '30. Lasci\u00f2 una lettera di addio alla figlia Carla Olimpia, familiarmente chiamata Iti, e al nipote Pietro.\nPostuma \u00e8 uscita, con prefazione di Cesare Garboli, la raccolta delle sue poesie (Garzanti, 1992)."}
{"id": "1991981", "revid": "1573940", "url": "https://it.wikipedia.org/wiki?curid=1991981", "title": "Madolenihmw", "text": " Madolenihmw \u00e8 una municipalit\u00e0 di Pohnpei, (facente parte dell'omonimo distretto), uno degli Stati Federati di Micronesia. Ha 6.013 abitanti.\nMonumenti e luoghi d'interesse.\nLungo la costa sono presenti le rovine di Nan Madol arcipelago artificiale e capitale della dinastia Saudeleur. "}
{"id": "1991985", "revid": "767487", "url": "https://it.wikipedia.org/wiki?curid=1991985", "title": "Owen Tudor", "text": "Discendente dal principe gallese Rhys ap Gruffydd (\"The Lord Rhys\"), Owen Tudor \u00e8 ricordato soprattutto come ascendente della branca reale dei Tudor e per la sua relazione e il probabile matrimonio segreto con Caterina di Valois, vedova di re Enrico V d'Inghilterra. Egli \u00e8 infatti il nonno di Enrico VII d'Inghilterra, primo sovrano Tudor e la sua ascendenza va probabilmente rintracciata ad Anglesey dove risiedevano i Tudor di Penmynydd il cui patriarca potrebbe essere rintracciato in Ednyfed Fychan (1170 circa-1246) Siniscalco per il Regno del Gwynedd. Una delle zie di Owen divenne la madre di Owain Glynd\u0175r, l'ultimo gallese a detenere il titolo di principe del Galles. Suo padre e i suoi zii svolsero un ruolo preminente sia alla sua corte sia durante le Rivolte di Glynd\u0175r.\nUna figura sfuggente.\nOwen Tudor nacque ad Anglesey attorno al 1392 da Maredudd ap Tudur (morto 1406) e Margaret ferch Dafydd. Gli storici sono piuttosto concordi nel tracciare l'ascendenza di Owen fino al militare e Siniscalco per il Regno del Gwynedd Ednyfed Fychan che aveva preso in moglie una delle figlie di Rhys ap Gruffydd permettendo a lui e alla famiglia di accedere a posti di comando nel Gwynedd e a tentare, insieme a loro, di rendere il Galles un regno unito. Anche dopo la Conquista del Galles di Edoardo I la famiglia regnante del Gwynedd continu\u00f2 a governare, anche se a nome del re inglese. Questo per\u00f2 non imped\u00ec loro di sentire l'appartenenza al popolo gallese e la lealt\u00e0 nei confronti del loro retaggio li port\u00f2 a partecipare alle Rivolte di Glynd\u0175r.\nDei primi anni della vita di Owen di fatto non si sa nulla probabilmente a causa della partecipazione della famiglia alle rivolte, di volta in volta si disse che egli era il figlio bastardo del proprietario di una birreria, che suo padre era un assassino che s'era dato alla macchia, che Owen aveva combattuto alla Battaglia di Azincourt, che era un membro della casa di Caterina di Valois, quale suo guardarobiere, che era un cavaliere al servizio di suo marito Enrico V d'Inghilterra, che la loro relazione era iniziata quando era finito in grembo alla regina mentre danzavano o ancora che l'inizio si doveva al fatto che Caterina l'aveva visto mentre nuotava. Lo storico gallese del XVI secolo Elis Gruffydd scrisse che Owen era al servizio di Caterina, quel che \u00e8 certo \u00e8 che dopo la soppressione della rivolta molti gallesi cercarono ed ottennero un posto sicuro a corte e, nel maggio 1421, tale \"Owen Meredith\" si un\u00ec al seguito di Walter Hungerford, I barone Hungerford uno dei capi della corte di Enrico in carica dal 1415 fino al 1421.\nLa relazione con la regina vedova.\nEnrico V mor\u00ec il 31 agosto 1422 lasciando Caterina vedova, ella all'inizio visse con il figlioletto Enrico VI d'Inghilterra prima di andare a vivere presso il Wallingford Castle. Qualche anno dopo, nel 1427, si sparse la voce che Caterina avesse intrapreso una relazione con un cugino del marito, Edmund Beaufort, II duca di Somerset, una cosa tutt'altro che certa, ma tanto bast\u00f2 perch\u00e9 si sentisse il bisogno di regolamentare le seconde nozze della regina. Alcuni storici credono che la relazione non solo fosse vera, ma che da essa fosse nato Edmondo Tudor e che, per non infrangere le leggi promulgate in quel periodo, Caterina avesse poi rapidamente sposato Owen.\nOwen e Caterina ebbero sei figli ufficialmente riconosciuti:\nA questi va aggiunto almeno un figlio illegittimo che Owen ebbe da una donna sconosciuta:\nAlla corte.\nAlla morte di Caterina, nel 1437, Owen si trov\u00f2 sprovvisto della sua protezione e venne incarcerato presso la Prigione di Newgate, scappato l'anno dopo venne catturato e messo sotto la custodia del conestabile del Castello di Windsor. Nel 1439 Enrico VI lo perdon\u00f2 ridandogli tutte le propriet\u00e0 e i beni in pi\u00f9 gli diede una pensione annua di 40\u00a3 e gli procur\u00f2 una posizione a corte creandolo Custode del Parco del Re presso Denbigh. Nel 1442 Enrico accolse a corte i fratellastri Edmondo e Jasper Tudor e dieci anni dopo vennero creati rispettivamente Conte di Richmond e Conte di Pembroke cosa che rese pubblico il riconoscimento da parte di Enrico dei propri fratelli uterini. Nel 1459 Owen si vide aumentata la pensione a 100\u00a3 e lui e il figlio minore ebbero l'incarico di arrestare un simpatizzante della Casa di York, John Dwnn di Kidwelly e un anno dopo Owen manifest\u00f2 un certo interesse per delle propriet\u00e0 confiscate a un altro yorkista John, Lord Clinton. Il 5 febbraio 1460 lui ed Owen ebbero degli incarichi, vitalizi, nella signoria di Denbigh, allora appannaggio del Duca di York, un segno del fatto che in futuro avrebbe potuto essere loro.\nOwen trov\u00f2 la morte durante la Guerra delle due rose, ovviamente schierati con la Casa di Lancaster, Owen e Jasper parteciparono nel febbraio 1461 alla Battaglia di Mortimer's Cross dove vennero sonoramente sconfitti dagli uomini di Edoardo di York. Due giorni dopo lo scontro venne giustiziato e sepolto presso una chiesa di Hereford, era il 4 febbraio 1461."}
{"id": "1991988", "revid": "1971044", "url": "https://it.wikipedia.org/wiki?curid=1991988", "title": "Karl Friedrich Abel", "text": "Fu un compositore del Classicismo. Grande violista da gamba, compose opere importanti per questo strumento.\nAbel nacque a K\u00f6then, figlio di Christian Ferdinand Abel, il principale violista da gamba e violoncellista nell'orchestra di corte di Johann Sebastian Bach. Non \u00e8 provato che avesse compiuto gli studi alla Thomasschule di Lipsia, ma su consiglio di Bach, nel 1748, entr\u00f2 nell'orchestra di corte di Johann Adolph Hasse a Dresda, dove rimase per dieci anni. Nel 1759 and\u00f2 in Inghilterra e divenne musicista da camera della regina Carlotta. A Londra si esib\u00ec in un concerto eseguendo proprie composizioni su diversi strumenti, uno dei quali, il pentacordo, era stato appena inventato.\nNel 1762 Johann Christian Bach, l'undicesimo figlio di Johann Sebastian Bach, lo raggiunse a Londra e la loro amicizia li port\u00f2, nel 1764 o 1766, a fondare i celebri concerti Bach-Abel, i primi concerti per abbonamento in Inghilterra. In occasione di queste esibizioni, cui assistettero molti artisti celebri, si svolse la prima esecuzione inglese delle opere di Haydn. \nPer dieci anni i concerti furono organizzati da Teresa Cornelys, una cantante d'opera veneziana a riposo, proprietaria di una sala concerti a Carlisle house Soho Square, che poi sarebbe divenuta teatro di eventi di moda. Nel 1775 i concerti divennero autonomi e, dopo la morte di Johann Christian Bach nel 1782, proseguirono ancora un anno per mano di Abel, ma senza successo. Dopo il fallimento dell'impresa concertistica, il compositore continu\u00f2 a essere comunque molto popolare per la sua abilit\u00e0 con vari strumenti vecchi e nuovi, ma cominci\u00f2 a bere e affrett\u00f2 la propria morte, che lo colse a Londra.\nUno dei lavori pi\u00f9 noti di Abel divenne celebre per via di una falsa attribuzione: nel XIX secolo, una sinfonia manoscritta di propriet\u00e0 di Wolfgang Amadeus Mozart venne catalogata come opera del Salisburghese, \"Sinfonia n. 3 in mi bemolle,\" K. 18, e pubblicata nella prima edizione completa delle composizioni di Mozart della Breitkopf &amp; H\u00e4rtel. In seguito si scopr\u00ec che la sinfonia era in realt\u00e0 opera di Abel e trascritta da Mozart ragazzo\u2014evidentemente per ragioni di studio\u2014mentre si trovava a Londra nel 1764. Quest'opera era stata originariamente pubblicata come ultima delle \"Sei Sinfonie Op. 7\" di Abel."}
{"id": "1991997", "revid": "330019", "url": "https://it.wikipedia.org/wiki?curid=1991997", "title": "Lavezzola", "text": "Lavezzola (pronuncia \"Lavezz\u00f3la\", \"Lavz\u00f3la\" in romagnolo) \u00e8 una frazione di circa 3.000 abitanti del comune di Conselice, in provincia di Ravenna.\nOrigini del nome.\nIl paese prese il nome dai conti Lavezzoli, che edificarono la prima chiesa locale nel 1500 come oratorio della famiglia.\nStoria.\nNell'anno Mille il territorio dove sorse Lavezzola faceva parte del plebato di San Giorgio e della contea di Argenta. Alla met\u00e0 dell'XI secolo tutto il plebato pass\u00f2 sotto la giurisdizione dell'Arcidiocesi di Ravenna. Da allora la chiesa di Lavezzola fa parte di tale arcidiocesi. \nLe origini del centro abitato risalgono al tardo Medioevo. Nel 1443 un terreno sulla riva destra del fiume Santerno, e a pochi km dal Po di Primaro (oggi Reno), venne dato in feudo alla famiglia dei conti Lavezzoli. All'epoca il Santerno non terminava il suo corso in maniera naturale, ma spagliava nelle valli. L'area era paludosa.\nVerso il 1460 fu attuata l'opera di bonifica, su ordine del Duca d'Este, Borso. Il Santerno fu condotto nel Po di Primaro e le terre circostanti, tra cui il feudo dei Lavezzoli, furono prosciugate.\nIntorno alla met\u00e0 del Cinquecento, la famiglia Lavezzoli fece edificare una chiesa ad uso di oratorio privato. La chiesa, dedicata a San Maurelio (originario santo protettore della localit\u00e0), era gestita da una comunit\u00e0 di religiosi che aveva la sua sede centrale a San Biagio di Argenta, il primo paese al di l\u00e0 del Po di Primaro. \nIntorno alla piazza dell'oratorio si svilupp\u00f2 il centro abitato. Nel 1609 avvenne l'elezione della chiesa a parrocchia, per volont\u00e0 di Alfonso Lavezzoli. Nel 1628 il paese fu risparmiato da un'epidemia di peste grazie alle invocazioni a San Sebastiano. Da allora la parrocchia, pur rimanendo ufficialmente intitolata a Maurelio, riconobbe San Sebastiano come suo patrono.\nNel 1620 il casato Lavezzoli rimase senza eredi maschi, cos\u00ec il feudo pass\u00f2 alla famiglia bolognese dei Bentivoglio. I Bentivoglio furono i primi a fornire di arginature durevoli il paese, contro le piene del Santerno.\nIl governo dei Bentivoglio si concluse ai primi dell'Ottocento. Dopo alcuni anni di autonomia amministrativa, nel 1814 il paese fu inglobato nel comune della vicina Conselice, di cui tuttora fa parte.\nInfrastrutture e trasporti.\nIdrovie.\nDall'innesto col canale di scolo Zaniolo, nasce nel territorio di Lavezzola il Canale di bonifica in Destra Reno, un canale artificiale che raccoglie tutte le acque \"basse\" delle pianure imolese, faentina e ravennate. Il canale termina la propria corsa dopo 36\u00a0km gettandosi nel mare Adriatico utilizzando l'antica foce del Lamone.\nFerrovie.\nLa stazione ferroviaria di \"Lavezzola\" \u00e8 posta sulla linea Ferrara\u2013Rimini, ed \u00e8 capolinea della linea per Faenza.\nStrade.\nLavezzola \u00e8 al crocevia tra due importanti arterie romagnole:"}
{"id": "1991998", "revid": "144796", "url": "https://it.wikipedia.org/wiki?curid=1991998", "title": "Giorgio d'Assia-Darmstadt", "text": ""}
{"id": "1992003", "revid": "72396", "url": "https://it.wikipedia.org/wiki?curid=1992003", "title": "Fissione gemellare", "text": "La fissione gemellare o \"embryo splitting\" \u00e8 una delle due tecniche di clonazione (l'altra \u00e8 il trasferimento nucleare) oggi in uso in genetica. Secondo tale metodo entro 14 giorni dalla fecondazione le cellule dell'embrione vengono divise cos\u00ec da ottenere due o pi\u00f9 embrioni identici. \u00c8 importante quindi che l'operazione venga eseguita quando l'embrione \u00e8 ancora agli stadi iniziali, in particolare allo stato di blastocisti, in quanto le cellule embrionali in questo momento dello sviluppo sono totipotenti."}
{"id": "1992004", "revid": "124596770", "url": "https://it.wikipedia.org/wiki?curid=1992004", "title": "Neotomismo", "text": "Il neotomismo \u00e8 un movimento filosofico e teologico sviluppatosi in et\u00e0 contemporanea, noto anche come neoscolastica, anche se alcuni studiosi, fra cui Augusto Del Noce, rifiutano l'equipollenza dei due termini. Pur avendo le proprie origini nella prima met\u00e0 del XIX secolo, conobbe il massimo sviluppo e diffusione fra gli anni dieci e gli anni sessanta del Novecento. S'incentra sul recupero del pensiero di san Tommaso d'Aquino, che, con opportuni adattamenti e reinterpretazioni, viene considerato fonte di sapere e guida spirituale imperiture.\nIl contesto storico.\nUn notevole interesse per lo studio del tomismo, e, pi\u00f9 in generale, della filosofia scolastica, inizi\u00f2 a delinearsi in Europa, soprattutto in Italia, fin dagli anni venti e trenta del XIX secolo (Serafino Sordi, Luigi Taparelli d'Azeglio, Matteo Liberatore, Gaetano Sanseverino, ecc.) e trov\u00f2 un punto di riferimento di primaria importanza nella rivista gesuitica \"Civilt\u00e0 Cattolica\", fondata nel 1850. Tuttavia il vero iniziatore del movimento neotomista fu Papa Leone XIII che, in una celebre enciclica, la \"Aeterni Patris\" (1879), esalt\u00f2, mediante espliciti richiami, la grandezza di Tommaso d'Aquino e della sua opera immortale. Il messaggio era rivolto anche e soprattutto a molti teologi e intellettuali cattolici che, dopo aver \u00abmesso in disparte il patrimonio dell'antica sapienza, vollero piuttosto tentare cose nuove che aumentare e perfezionare con le nuove le antiche\u00bb.\nNel 1880, l'istituzione di un'Accademia tomistica, con sede a Roma, conferm\u00f2 la ferma volont\u00e0 del Pontefice di dare impulso agli studi sul santo e sulle dottrine ricollegate alla sua persona. Nel decennio successivo sotto la spinta di Leone XIII venne istituita una cattedra di filosofia tomistica presso l'universit\u00e0 di Lovanio mentre a Roma il Papa in persona segu\u00ec i lavori di riedizione della \"Summa Theologiae\".\nNel 1914, sotto l'impulso di Pio X, successore di Leone XIII, la Congregazione per l'Educazione cattolica, dipendente dalla Curia romana, approv\u00f2 una serie di ventiquattro tesi tomiste che nel 1917, durante il pontificato di Benedetto XV, entrarono definitivamente a far parte del \"corpus\" dottrinario ufficiale della Chiesa. Tali tesi ispirarono anche alcune norme dei Codici di diritto canonico che in quegli stessi anni, e negli anni immediatamente successivi, stavano subendo un profondo processo di revisione.\nLe idee di base.\nL'impulso dato alla rivalutazione del tomismo dai tre pontefici e dalle alte gerarchie ecclesiastiche vaticane, fu raccolto, fin dai primi decenni del XX secolo, da un certo numero di filosofi e teologi di matrice cattolica che ebbero il merito di approfondire e di reinterpretare il pensiero di Tommaso d'Aquino e, pi\u00f9 in generale, quello cristiano di epoca medievale. Va comunque sottolineato che all'interno di tale movimento, che non riusc\u00ec mai a strutturarsi come scuola, convissero personalit\u00e0 anche molto distanti fra di loro che diedero vita a correnti di pensiero non sempre riconducibili a dottrine e impostazioni univoche. Esistono tuttavia alcune connotazioni comuni che uniscono le personalit\u00e0 di spicco della corrente neotomista e che possono essere cos\u00ec sintetizzate:\nI protagonisti.\nFra i pionieri del movimento vi fu Martin Grabmann che fin dal 1909-1911 con la sua \"Storia del metodo scolastico\" (\"Die geschichte der scolastischen methode\") inizi\u00f2 a porsi una serie di interrogativi sul concetto dell\"'essere\" per il filosofo aquinate, che svilupp\u00f2 successivamente (1912) in \"San Tommaso d'Aquino, una introduzione alla sua personalit\u00e0 e al suo pensiero\" (\"Thomas von Aquin, eine einf\u00fchrung in seine pers\u00f6nlichkeit und gedankenwelt\"). In quegli stessi anni, in Francia e in Italia (dove insegnava), il domenicano francese R\u00e9ginald Garrigou-Lagrange dava alle stampe \"Le sens commun, la philosophie de l'\u00eatre et les formules dogmatiques\" (1909) e \"Dieu, son existence et sa nature\" (1914). In tali saggi il teologo esprimeva una ferma condanna nei confronti dell'agnosticismo dei filosofi moderni e contemporanei mettendo nel contempo in risalto la profonda originalit\u00e0 e la grande attualit\u00e0 della filosofia della conoscenza di San Tommaso, pur se strettamente legata a quella aristotelica.\nContemporaneo, o quasi, di Garrigou-Lagrange fu il francese Antonin-Dalmace Sertillanges che, a differenza del primo, si interess\u00f2 pi\u00f9 alla metafisica che non alla gnoseologia tomistica. Sertillanges vide in San Tommaso il profeta della verit\u00e0, massimo rinnovatore del pensiero aristotelico e non suo semplice emulo, come talvolta era stato ingiustamente giudicato.\nAnche Jacques Maritain, di qualche anno pi\u00f9 giovane, fu un grande studioso della metafisica di San Tommaso. Di formazione protestante e sposato con una ebrea russa, si convert\u00ec in giovent\u00f9 al cattolicesimo. Fu sicuramente il pi\u00f9 noto ed influente fra i neotomisti francesi. Spirito progressista, considerava la democrazia e le libert\u00e0 moderne valori irrinunciabli che si armonizzavano pienamente con la filosofia dell'Aquinate. Teorizz\u00f2, in alcune sue opere, un umanesimo, che egli stesso defin\u00ec \u00abteocentrico\u00bb, ispirato al messaggio cristiano. Tale umanesimo rifuggiva sia dal pragmatismo che dall'irrazionalismo, che, secondo il filosofo francese, erano i veri mali del pensiero contemporaneo.\nFra i grandi neotomisti della prima met\u00e0 del Novecento si collocano anche il gesuita belga Joseph Mar\u00e9chal e il francese \u00c9tienne Gilson. Mar\u00e9chal, grande conoscitore della filosofia moderna oltre che medievale, riusc\u00ec a conciliare il criticismo kantiano con la teoria della conoscenza di San Tommaso. Gilson dal canto suo svilupp\u00f2 un'interpretazione assai originale del pensiero dell'Aquinate, che egli considerava in assoluto come il primo filosofo che era riuscito a sviluppare una vera e propria metafisica dell'essere, cio\u00e8 una metafisica di tipo \"esistenziale\".\nIn Italia il massimo esponente del neotomismo \u00e8 stato Amato Masnovo, che fra i primi mise in evidenza, accanto alla matrice aristotelica del pensiero di San Tommaso, anche quella platonica, neoplatonica ed agostiniana. Altri rappresentanti italiani di spicco del movimento furono Sofia Vanni Rovighi, il prete Francesco Olgiati e il frate Agostino Gemelli, che furono tra i fondatori dell'Universit\u00e0 Cattolica di Milano, una delle roccaforti del pensiero neotomista contemporaneo in Italia ed Europa. Sempre collegato alla Cattolica di Milano, anche se da questa espulso nel 1931 in disputa con le concezioni prevalenti sulla dimostrazione a priori dell'ente, Giuseppe Zamboni contribu\u00ec con gli studi di \"Gnoseologia pura\" ad indicare una via razionale al fondamento della conoscenza, dell'ontologia e della metafisica. In una posizione pi\u00f9 defilata ed autonoma si collocano invece Gustavo Bontadini, Giacinto Tredici e Paolo De Lucia. In Svizzera il pi\u00f9 importante fu il ticinese Romano Amerio."}
{"id": "1992007", "revid": "1305772", "url": "https://it.wikipedia.org/wiki?curid=1992007", "title": "Hockey Club Varese 2008-2009", "text": "Questa pagina raccoglie i dati riguardanti l'Hockey Club Varese nelle competizioni ufficiali della stagione 2008/09."}
{"id": "1992009", "revid": "254401", "url": "https://it.wikipedia.org/wiki?curid=1992009", "title": "Federico Alizeri", "text": "La sua citt\u00e0 natale gli ha intitolato una via nel quartiere di San Teodoro.\nBiografia.\nFiglio di calzettai ed erede di una discreta sostanza, secondo quanto scrisse il suo biografo Federico Donaver dedicandogli un profilo in \"Le vie di Genova\" (Ed. Moderna Genova, 1912), studi\u00f2 giurisprudenza sotto la guida di Paolo Rebuffo, sebbene intenzionato a indirizzare fin dall'inizio i suoi interessi verso la letteratura.\nCollabor\u00f2 al giornale \"l'Espero\", foglio letterario che venne pubblicato nel capoluogo ligure dal 1841 al 1846. Giunse ad assumere la direzione del periodico ma questa collaborazione gli valse un richiamo della polizia sabauda per un commento riguardo ad una compagnia di commedianti ingaggiata al Teatro Diurno.\nDa allora si dedic\u00f2 all'attivit\u00e0 di annalista compilando un \"Commentario\" in cui erano registrati tra l'altro gli eventi accaduti fra il marzo e l'aprile del 1849 in occasione dei moti di Genova; questo lavoro rimase tuttavia inedito nell'Archivio Civico. Compil\u00f2 anche, in tre volumi, le \"Notizie dei professori di disegno liguri dalla fondazione dell'Accademia Ligustica di Belle Arti ai giorni nostri\" e, successivamente, un'opera analoga in sei volumi dalle origini al XVI secolo. Un settimo volume di documenti \u00e8 rimasto inedito nell'archivio della Societ\u00e0 Ligure di Storia Patria.\nCome letterato, Alizeri tradusse dalla lingua latina le \"Guerre di Spagna\" di Jacopo Bracelli, lasciando inedita una commedia in versi martelliani, \"Il matrimonio di Goldoni\".\nCome storico si occup\u00f2 soprattutto di descrivere la sua citt\u00e0 e i suoi personaggi pi\u00f9 conosciuti e prestigiosi fin dai tempi della Repubblica di Genova, senza trascurare lo studio dell'opera di Dante Alighieri. Secondo Donaver impieg\u00f2 dieci anni a scrivere la \"Guida di Genova pel cittadino e pel forastiero\", dapprima pubblicata dall'editore Grondona in tre volumi fra il 1846 e il 1847, per essere riformata e pubblicata nel 1875 dall'editore Sambolino in un unico ponderoso volume dal titolo \"Guida illustrata del cittadino e del forestiero per la citt\u00e0 di Genova e sue adiacenze\". In quest'opera ogni via, palazzo e chiesa della \"Superba\" \u00e8 illustrata in maniera minuziosa, ne viene fornita la storia, riportato il nome degli artisti che vi lavorarono, indicate le pitture, le sculture, i pregi architettonici pi\u00f9 singolari.\nCome docente e studioso di Dante, comment\u00f2 in conferenze pubbliche, al Circolo Filologico e in riviste letterarie l'opera del sommo poeta: a questo proposito realizz\u00f2 la prima edizione genovese della \"Divina Commedia\" con ragionamenti e note in quattro volumi.\nIl commento dell'Alizeri - a parere del suo biografo Donaver - \u00e8 pi\u00f9 filologico che filosofico, pi\u00f9 letterario che politico, con interpretazione di parte guelfa, ma - complessivamente - \"chiara, onesta, sincera\".\nAlizeri mor\u00ec nella sua villa di San Biagio, alla periferia di Genova."}
{"id": "1992010", "revid": "245306", "url": "https://it.wikipedia.org/wiki?curid=1992010", "title": "Classici Fantascienza", "text": ""}
{"id": "1992011", "revid": "436907", "url": "https://it.wikipedia.org/wiki?curid=1992011", "title": "Don't Tread on Me (Metallica)", "text": "Don't Tread on Me \u00e8 un brano musicale del gruppo musicale statunitense Metallica, sesta traccia del quinto album in studio \"Metallica\", pubblicato il 13 agosto 1991 dalla Elektra Records.\nDescrizione.\nIl titolo del brano fa riferimento alla guerra d'indipendenza americana. \"Don't Tread on Me\" costituiva infatti il motto della bandiera di Gadsden, e l'immagine del serpente sulla bandiera \u00e8 raffigurata sulla copertina dell'album.\nDurante l'introduzione strumentale, \u00e8 possibile sentire \"America\" dalla rappresentazione teatrale e film \"West Side Story\". Il testo contiene anche un riferimento alla celebre citazione \"Give me liberty, or give me death!\" del rivoluzionario statunitense Patrick Henry.\nDal vivo.\nPer un lungo periodo \"Don't Tread on Me\" non \u00e8 mai stato eseguito dal vivo dal gruppo. Al riguardo, il frontman James Hetfield ha dichiarato in un'intervista dell'aprile 2001 con \"Playboy\": Nel 2012, in occasione del tour celebrativo per il ventennale della pubblicazione di \"Metallica\", il brano \u00e8 stato eseguito per la prima volta insieme all'intero album."}
{"id": "1992019", "revid": "246027", "url": "https://it.wikipedia.org/wiki?curid=1992019", "title": "Gli invasati (romanzo)", "text": ""}
{"id": "1992025", "revid": "1305772", "url": "https://it.wikipedia.org/wiki?curid=1992025", "title": "I due galanti", "text": "I due galanti (\"Two Gallants\") \u00e8 un racconto breve scritto da James Joyce e pubblicato nel 1914. \u00c8 il sesto racconto della collezione intitolata \"Gente di Dublino\".\nTrama.\nCome in altri racconti della raccolta, la trama \u00e8 assolutamente inesistente. Due amici, Lenehan e Corley, camminano e si scambiano opinioni riguardo alla conquista delle donne. Corley sta presentando all'amico la sua ultima conquista, che ha deciso di sposare anche se \u00e8 poverissimo, per poter vivere alle sue spalle. A un certo punto Corley abbandona l'amico per poter passare la serata con la sua donna, e i due si danno appuntamento pi\u00f9 tardi. Per passare la serata Lenehan gira per le strade e riflette sulla sua vita senza regole e senza un amore, annegata nell'alcol. In seguito i due amici si rincontrano, e Corley mostra il pegno d'amore lasciatogli dalla ragazza: la conquista \u00e8 stata fatta."}
{"id": "1992027", "revid": "46291", "url": "https://it.wikipedia.org/wiki?curid=1992027", "title": "Adesmia emarginata", "text": "Adesmia emarginata \u00e8 una specie della famiglia delle Fabaceae (o Leguminose), endemica del Cile, ove \u00e8 nota con il nome di paramela.\nDescrizione.\n\u00c8 un cespuglio che presenta delle foglie verdi brillanti molto piccole, dei fiori ermafroditi gialli con alcune sfumature marroni ed ha generalmente un'altezza di 1\u00a0m."}
{"id": "1992029", "revid": "1718925", "url": "https://it.wikipedia.org/wiki?curid=1992029", "title": "Pensione di famiglia", "text": "Pensione di famiglia (\"The Boarding House\") \u00e8 un racconto breve scritto da James Joyce e pubblicato nel 1914. \u00c8 il settimo racconto della collezione intitolata \"Gente di Dublino\".\nTrama.\nIn \"Pensione di famiglia\" viene raccontata la storia di Polly, diciannovenne, che lavora nella pensione della madre, la signora Mooney, insieme al fratello Jack. La pensione \u00e8 frequentata da una clientela maschile, formata soprattutto da artisti. Polly s'innamora di un cliente, il signor Doran, che consuetudinalmente alloggia l\u00ec, e rimane incinta di lui all'insaputa di tutti. Ma la signora Mooney percepisce il problema della figlia, e una sera decide di parlarle. La madre di Polly vuole salvare la reputazione della figlia, e quindi vuole che il signor Doran sposi Polly. Fa quindi chiamare da una cameriera il signor Doran, il quale vorrebbe evitare il matrimonio, e mentre si rade pensa ai momenti pi\u00f9 belli passati con la sua amata. Doran sa che se decidesse di non sposare Polly perderebbe il lavoro e dovrebbe andarsene da Dublino. Il racconto termina con l'attesa della chiamata della madre da parte di Polly, la quale, distesa sui cuscini del letto, attende pazientemente.\nCritica.\nJoyce in questo racconto mostra nelle azioni quotidiane i pensieri che attanagliano la vita dei protagonisti. Ognuno di loro ha alcuni scopi, la madre vuole salvare la reputazione della famiglia e della figlia, Doran invece non \u00e8 del tutto convinto di questo matrimonio, ma sa che l'unica alternativa \u00e8 la fuga da Dublino.\nEntrambi hanno in comune il peso delle convenzioni sociali, talmente forti nella Dublino del XIX secolo da deviare addirittura le scelte della vita privata."}
{"id": "1992031", "revid": "36426", "url": "https://it.wikipedia.org/wiki?curid=1992031", "title": "Ville urbane di Roma", "text": ""}
{"id": "1992033", "revid": "599013", "url": "https://it.wikipedia.org/wiki?curid=1992033", "title": "Juan Ram\u00f3n L\u00f3pez Caro", "text": ""}
{"id": "1992035", "revid": "1632387", "url": "https://it.wikipedia.org/wiki?curid=1992035", "title": "Alien (Tankard)", "text": "Alien \u00e8 un EP del gruppo musicale thrash metal tedesco Tankard, pubblicato nel 1989 per la Noise Records.\nIl disco.\nSuccessore di \"The Morning After\" (dell'anno precedente), \"Alien\" contiene 5 tracce tra cui la nuova versione di \"(Empty)Tankard\" (brano presente sul primo disco \"Zombie Attack\"), pi\u00f9 veloce dell'originale e con l'aggiunta del ritornello finale \"We wanna drink some Whiskey!We wanna drink some Beer!\" che andr\u00e0 a chiudere ogni concerto della band e la cover dei Rose Tattoo \"Remedy\". Anche la title track \u00e8 uno dei brani pi\u00f9 famosi dei Tankard.\n\"Alien\" \u00e8 l'ultimo album che vede in formazione il batterista Oliver Werner. L'alieno ubriaco che c'\u00e8 sulla copertina dell'album diventa la mascotte della band e comparir\u00e0 in quasi tutte le copertine degli album successivi.\nNel 2005 viene rimasterizzato e aggiunto all'album \"The Morning After\"."}
{"id": "1992040", "revid": "36426", "url": "https://it.wikipedia.org/wiki?curid=1992040", "title": "Villa York (Roma)", "text": ""}
{"id": "1992041", "revid": "117289847", "url": "https://it.wikipedia.org/wiki?curid=1992041", "title": "Ufficio delle Nazioni Unite a Nairobi", "text": "L'Ufficio delle Nazioni Unite a Nairobi (\"United Nations Office at Nairobi\", UNON) \u00e8 uno dei quattro maggiori centri operativi internazionali appartenenti alle Nazioni Unite, nel quale hanno sede molti dipartimenti.\nIl complesso di uffici \u00e8 situato nella capitale del Kenya, Nairobi.\nTale Ufficio \u00e8 anche il quartier generale del Programma delle Nazioni Unite per l'Ambiente, nonch\u00e9 del Programma delle Nazioni Unite per gli Insediamenti Umani.\nSedute straordinarie.\nNel novembre dell'anno 2004 il Consiglio di Sicurezza delle Nazioni Unite organizz\u00f2 una seduta straordinaria proprio presso l'Ufficio di Nairobi, al fine di discutere la tragica situazione venutasi a creare nel Sudan, in particolare nella regione del Darfur.\nL'incontro fu favorito grazie all'interessamento dell'ambasciatore statunitense \"John Danforth\". ."}
{"id": "1992045", "revid": "1543377", "url": "https://it.wikipedia.org/wiki?curid=1992045", "title": "Cellule cromaffini", "text": "Le cellule cromaffini sono cellule neuroendocrine localizzate nel midollo delle ghiandole surrenali (ghiandole soprarenali - posizionate sopra i reni) e in altri gangli del sistema nervoso simpatico. Derivano dalla cresta neurale embrionica.\nDurante la quinta settimana di sviluppo fetale umano, i neuroblasti migrano dalla cresta neurale per formare la catena simpatica e i gangli preaortici. Le cellule migrano una seconda volta nel midollo surrenale. Le cellule cromaffini si trovano anche presso i gangli simpatici, il nervo vago, i paragangli, e le carotidi. In minore concentrazione, cellule cromaffini extra-surrenali risiedono pure nella parete della vescica urinaria, nella prostata, e dietro il fegato.\nFunzione.\nLe cellule cromaffini del midollo surrenale sono innervate dal nervo splancnico e secernono adrenalina, noradrenalina, ed encefalina, o specificamente endorfine dal momento che sono internamente derivate e legate ai recettori corporei di oppioidi nel sistema sanguigno. Pertanto, svolgono un ruolo importante nella risposta \"combatti o fuggi\". Sono anche coinvolte nella conversione da parte dell'enzima dopamina idrossilasi della dopamina in noradrenalina. Esistono forme cellulari N ed E (secondo la nomenclatura britannica - anche Na e A noradrenalina e adrenalina); le prime producono noradrenalina, le seconde raccolgono dalle cellule N cells attraverso l'interazione con i glucocorticoidi, e convertono la noradrenalina in adrenalina.\nNomenclatura.\nQueste cellule sono cos\u00ec chiamate perch\u00e9 possono essere osservate mediante trattamento a base di sali di cromo. Essi ossidano e polimerizzano le catecolammine dando luogo a una colorazione bruna, pi\u00f9 pesante nelle cellule che secernono noradrenalina.\nLe cellule enterocromaffini sono cos\u00ec denominate a causa della loro somiglianza istologica con le cellule cromaffini (anch'esse si colorano di giallo se trattate con sali di cromo), ma la loro funzione \u00e8 differente.\nLe cellule enterocromoaffino-simili sono un'altra popolazione di cellule presente solamente nella parete dello stomaco, sono simili alle cellule enterocromaffini ma non contengono 5-HT. Esse vengono stimolate dalla gastrina a secernere istamina."}
{"id": "1992046", "revid": "1860334", "url": "https://it.wikipedia.org/wiki?curid=1992046", "title": "Dopo la corsa", "text": " \nDopo la corsa (\"After the Race\") \u00e8 un racconto breve scritto da James Joyce e pubblicato nella raccolta \"Gente di Dublino\".\nTrama.\nNarra della serata passata tra un gruppo di amici, dopo una corsa di automobili: Charles S\u00e9gouin e suo cugino Andr\u00e9 Rivi\u00e8re (entrambi di nazionalit\u00e0 francese), Villona (un ungherese), Jimmy Doyle (irlandese), Routh (inglese) e Farley (statunitense). Dopo la corsa tutti quanti, tranne Farley che incontreranno dopo, passano la sera a mangiare nell'hotel di propriet\u00e0 di S\u00e9gouin; poi vanno nello yacht dell'americano della compagnia. Nello yacht si ubriacano tutti e la storia si conclude con una lunga partita a poker; all'alba l'ungherese sveglia tutti dalla sbornia.\nJoyce con questo racconto evidenzia l'inferiorit\u00e0 degli Irlandesi attraverso le vicende del protagonista, Jimmy Doyle, e degli altri personaggi, di differente nazionalit\u00e0. Il gruppo, infatti, si approfitta dell'irlandese spillandogli tutti i soldi a poker. Non a caso \u00e8 proprio l'inglese, Routh, a uscire vincitore."}
{"id": "1992049", "revid": "486946", "url": "https://it.wikipedia.org/wiki?curid=1992049", "title": "Nuno Ricardo Belchior", "text": ""}
{"id": "1992053", "revid": "287204", "url": "https://it.wikipedia.org/wiki?curid=1992053", "title": "NGC 7", "text": "NGC 7 \u00e8 una galassia a spirale barrata di magnitudine 13,4 situata nella costellazione dello Scultore. \nFu scoperta il 27 settembre del 1834 da John Herschel."}
{"id": "1992056", "revid": "1860334", "url": "https://it.wikipedia.org/wiki?curid=1992056", "title": "Polvere (James Joyce)", "text": "Polvere (\"Clay\") \u00e8 un racconto breve scritto da James Joyce e pubblicato nel 1914. \u00c8 il decimo racconto della collezione intitolata \"Gente di Dublino\".\nTrama.\nLa protagonista \u00e8 un'attempata lavandaia di nome Maria che ha la punta del mento che quasi le tocca la punta del naso. Una sera, dopo aver lasciato il lavoro, si mette in viaggio per andare a trovare Joe, a cui ha fatto da bambinaia da piccolo e a cui \u00e8 ancora molto legata. Lungo il tragitto si ferma in una pasticceria per comprare dei dolci per la festa di Halloween. La ragazza che la serve, indisposta dall'incertezza di Maria su cosa comprare, le chiede se stia per caso scegliendo una torta nuziale, ironizzando sulla condizione di nubile della donna. Sul tram Maria viene avvicinata da un gentiluomo ubriaco che le cede il posto e le rivolge qualche parola. Arrivata da Joe, Maria \u00e8 calorosamente accolta dalla sua famiglia, ma il suo entusiasmo svanisce quando si rende conto di aver dimenticato sul tram il plum cake appena comprato, confusa dall'incontro con l'uomo sul tram. Maria partecipa con un certo imbarazzo a un gioco divinatorio tradizionale della vigilia di Ognissanti: una persona bendata \u00e8 chiamata a scegliere tra alcuni piattini contenenti oggetti simbolici. Tra gli oggetti del gioco c'\u00e8 un anello, che indica un matrimonio in vista. La scelta di Maria cade invece su un pezzo di argilla (da cui il titolo originale del racconto, \"Clay\"), e tutti nella stanza ammutoliscono. La moglie di Joe rimprovera una ragazza presente, che ha preparato il gioco. L'argilla infatti indicava morte e pertanto in epoca vittoriana essa era omessa dal gioco per delicatezza nei confronti dei partecipanti. Tuttavia Maria sembra non essersi accorta di nulla e procede a una seconda scelta, questa volta un libro di preghiere, che simboleggia l'entrata in convento. I festeggiamenti proseguono e Maria viene invitata a cantare un'aria operistica. Nel cantare, Maria commette quello che il testo definisce 'un errore', ma nessuno la corregge: omette infatti un verso che fa riferimento a corteggiatori che Maria mai ha avuto nella sua vita. Il racconto si conclude con la descrizione della profonda commozione che Joe attribuisce all'esibizione di Maria, ma che pi\u00f9 probabilmente \u00e8 dovuta alla triste condizione della donna.\nCritica.\nIl testo fa parte del gruppo di storie dedicate alla vita adulta, assieme a \"Una piccola nube\" e \"Rivalsa\". Il tema dominante \u00e8, come negli altri racconti, la \"paralisi\": l'esistenza di Maria \u00e8 infatti monotona e priva di grandi eventi e la donna \u00e8 in un perenne stato di inadeguatezza. Altro tema \u00e8 la fragilit\u00e0 di Maria: il titolo originale del racconto, traducibile con \"argilla\", mette immediatamente in chiaro il carattere della donna: la lavandaia \u00e8 facilmente manipolabile e quasi priva di una propria personalit\u00e0. Ne sono un esempio l'insicurezza nella scelta del dolce da comprare nella pasticceria e l'imbarazzo suscitato dalla battuta della commessa. Inoltre, sebbene Maria venga presentata come una persona trattata da tutti con affetto e per cui tutti hanno parole gentili, si suggerisce che questi atteggiamenti siano almeno in parte dovuti a motivi di tatto e compassione. \u00c8 in questo che consiste difatti la rivelazione, presente in \"Polvere\" come negli altri racconti della raccolta: l'omissione nella canzone finale esplicita la solitudine di Maria ai lettori e la compassione di Joe e della sua famiglia, che fingono che la canzone sia giusta cos\u00ec per la sua condizione."}
{"id": "1992058", "revid": "767487", "url": "https://it.wikipedia.org/wiki?curid=1992058", "title": "Roy Z", "text": "Biografia.\nOltre ad essere un produttore e compositore \u00e8 un session man metal americano, infatti suona la chitarra, le tastiere e il basso, ed \u00e8 conosciuto per i suoi lavori con Bruce Dickinson (Iron Maiden), Halford (Judas Priest) e Rob Rock (Driver). \u00c8 anche il fondatore e leader dei Tribe Of Gypsies, una band hard rock con influenze latine.\nRoy Z, nato come Roy Ramirez a Los Angeles, cambi\u00f2 negli anni '80 il suo nome perch\u00e9 \"i nomi etnici in quel momento non erano considerati trendy!\". Roy invert\u00ec cos\u00ec Ramirez in Zerimar, facendo s\u00ec che il suo pubblico lo accorciasse in Roy Z. Roy inizi\u00f2 a suonare la chitarra ed a studiare musica gi\u00e0 da giovane, sotto l'influenza di musicisti come Uli Roth, Frank Marino, Carlos Santana, Michael Schenker, Jeff Beck e Robin Trower.\nRegolarmente presente nella scena hard rock sud-californiana degli anni '80, Roy suon\u00f2 con band come Driver, Warrior, Gypsy Moreno, Royal Flush e MVP. Nel 1991 form\u00f2 i Tribe Of Gypsies.\nQuando Bruce Dickinson lasci\u00f2 gli Iron Maiden nel 1993, Roy Z fu ingaggiato insieme ai membri di allora dei Tribe Of Gypsies Dave Ingraham (batteria) e Eddie Casillas (basso). Nacque cos\u00ec l'album eclettico \"Balls to Picasso\", con la ballata \"Tears of the Dragon\". Nel 1996 con i Tribe of Gypsies pubblic\u00f2 il loro primo album in studio dal titolo omonimo.\nDopo il progetto di Dickinson, \"Skunkworks\", Roy Z torn\u00f2 in studio col cantante e nel 1997 con Ingraham, Casillias e il chitarrista/compositore Adrian Smith, anche lui allora ex-Maiden, sfornarono \"Accident of Birth\", acclamato dalla critica e diventato album metal dell'anno. Nel 1998 la medesima formazione cre\u00f2 \"The Chemical Wedding\", un concept album dai toni oscuri ed epici."}
{"id": "1992059", "revid": "1605525", "url": "https://it.wikipedia.org/wiki?curid=1992059", "title": "Una madre (James Joyce)", "text": "Una madre (\"A Mother\") \u00e8 un racconto breve scritto da James Joyce e pubblicato nel 1914. \u00c8 il tredicesimo racconto della collezione intitolata \"Gente di Dublino\".\nTrama.\nLa signora Kearney \u00e8 una donna di buona famiglia, educata in un collegio esclusivo, dalle maniere altezzose; ha preteso che le sue figlie ricevessero la sua stessa educazione, e quando il nome di Kathleen, la sua figlia maggiore, inizia a diffondersi nell'ambiente musicale, si preoccupa di curare i suoi interessi e di proteggere i suoi diritti. Una grande occasione si presenta a Kathleen quando ha l'opportunit\u00e0 di partecipare ad una serie di concerti. La madre, per\u00f2, ritarda la sua entrata in scena perch\u00e9 vuole che prima la figlia sia pagata; quando le danno solo met\u00e0 del compenso pattuito, e le promettono che ricever\u00e0 il resto del compenso la settimana successiva, la signora Kearney inizia a sbraitare e, minacciando gli organizzatori, torna a casa con la figlia, pregiudicandole cos\u00ec la promettente carriera."}
{"id": "1992063", "revid": "767487", "url": "https://it.wikipedia.org/wiki?curid=1992063", "title": "Intrigo a Stoccolma", "text": "Intrigo a Stoccolma (\"The Prize\") \u00e8 un film del 1963 diretto da Mark Robson.\nTrama.\nLo scrittore statunitense Andrew Craig, alcolizzato e impenitente donnaiolo, vince il premio Nobel per la letteratura, malgrado la sua vena creativa si sia esaurita da tempo; giunto a Stoccolma per ricevere il premio, gli viene affiancata Lisa, una bella dipendente del ministero degli esteri svedese, che lo accompagner\u00e0 nelle occasioni ufficiali.\nLa sera stessa del suo arrivo, Craig incontra il professor Stratman, vincitore del premio Nobel per la fisica, un esule tedesco che ha svolto la sua attivit\u00e0 negli Stati Uniti; alcuni funzionari del KGB hanno chiesto a Stratman di fare ritorno in Germania Est e di rinunciare al premio, ma il fisico rifiuta e viene rapito con l'assenso della nipote Emily.\nIl giorno dopo, durante la conferenza stampa, Craig ha modo di notare che Stratman ha atteggiamenti differenti rispetto a quelli del loro incontro la sera precedente. Dopo avere rivelato alla stampa mondiale l'interruzione della propria attivit\u00e0 di scrittore, lancia un velato messaggio sui suoi sospetti. Questi vengono raccolti da un certo Lindblom, che lo invita a recarsi immediatamente a casa sua ma, quando Craig vi giunge, lo trova morente e poco dopo viene gettato in mare dall'attico di un palazzo dove aveva seguito l'assassino.\nData la sua scarsa affidabilit\u00e0, nessuno d\u00e0 credito a Craig, che pertanto procede da solo nelle indagini, recandosi in una clinica privata dove scopre che Stratman \u00e8 stato da l\u00ec trasferito su di una nave. Fatto oggetto di un lungo inseguimento, Craig si rifugia tra il pubblico che assiste a una conferenza di nudisti, disturbando la riunione a tal punto che deve intervenire la polizia. Sottrattosi in questo modo agli inseguitori e riaccompagnato in albergo dai poliziotti, Craig informa la scettica Lisa sugli ultimi avvenimenti ed ella inizia a convincersi della gravit\u00e0 di quanto sta accadendo, informandolo che il giorno dopo una nave chiamata \"M\u00f6wen\" salper\u00e0 per Leningrado. La parola \"M\u00f6wen\" \u00e8 proprio quella che Lindblom ha pronunciato prima di morire. Lisa sfugge, seppur con sempre minore resistenza, al serrato corteggiamento di Craig, e i due si danno appuntamento per il giorno dopo.\nL'indomani Craig riesce a salire sulla nave ed a liberare Stratman e Lisa, che nel frattempo era stata rapita. I tre riescono a fuggire ed a tornare in albergo, dove il professore ha un arresto cardiaco per fibrillazione ventricolare, ma viene salvato da uno dei due vincitori ex aequo del premio Nobel per la medicina, l'italiano Carlo Farelli, che gli pratica - con mezzi artigianali - una defibrillazione elettrica, una tecnica all'epoca ancora innovativa. Recatisi tutti insieme alla cerimonia presso la \"Concert Hall\", vengono assaliti da Daranyi, che riesce a colpire a morte colui che crede essere il vero Stratman, ma che \u00e8 solo un attore assoldato per sostituirsi al vero professore. Prima di morire, il falso Stratman rivela ad Emily i dettagli del complotto, mentre Daranyi morir\u00e0 nella fuga, cadendo dal tetto dell'edificio in cui si svolge la premiazione. Dopo che il vero Stratman riesce a raggiungere la sala per ritirare il suo premio, la cerimonia si conclude con la consegna del riconoscimento anche a Craig, sotto lo sguardo benevolo di Stratman, di Lisa e di tutti i presenti.\nCitazioni e riferimenti.\nAlmeno due scene citano esplicitamente analoghe scene in \"Intrigo internazionale\" di Alfred Hitchcock: la scena della notturna conferenza nudista in cui l'imbarazzato protagonista si trova coinvolto ricorda quella dell'asta antiquaria a Rapid City, e la scena del sopralluogo a casa di Lindblom che rimanda a quella del sopralluogo nella villa di Lester Townsend, funzionario dell'O.N.U. Ernest Lehman fu lo sceneggiatore di entrambe le pellicole. \"Intrigo a Stoccolma\" riecheggia il titolo del capolavoro di Hitchcock nella sola versione italiana."}
