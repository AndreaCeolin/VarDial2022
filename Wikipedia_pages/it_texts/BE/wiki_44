{"id": "6905322", "revid": "122183230", "url": "https://it.wikipedia.org/wiki?curid=6905322", "title": "The Tunnel (serie televisiva)", "text": "The Tunnel (nota con il titolo \"The Tunnel\" in lingua inglese e \"Tunnel\" in francese) \u00e8 una serie crime di produzione britannica-francese, ispirata alla serie danese-svedese del 2011 \"The Bridge - La serie originale\" (in originale \"Bron / Broen\"). Ha debuttato il 16 ottobre 2013 sul canale inglese di Sky Atlantic UK e l'11 novembre 2013 su Canal+ in Francia. La serie vede protagonisti gli attori Stephen Dillane e Cl\u00e9mence Po\u00e9sy rispettivamente nei panni dei detective Karl Roebuck, inglese, ed Elise Wassermann, francese, alle prese con le indagini per identificare un serial killer macchiatosi di un delitto tanto macabro quanto curioso: sono infatti stati ritrovati esattamente a met\u00e0 del Tunnel della Manica la parte superiore del corpo di un politico francese e la parte inferiore del corpo di una prostituta inglese.\nL'adattamento televisivo della serie originale \u00e8 stato presentato come una collaborazione tra Sky e Canal+ nel gennaio del 2013. Lo sceneggiatore Ben Richards ha collaborato direttamente con Hans Rosenfeldt, ideatore della serie originale per stendere la sceneggiatura, la quale rappresenta il primo caso di bilinguismo in una serie inglese o francese. La serie \u00e8 stata girata fra la regione inglese del Kent e il nord della Francia, con un budget intorno ai 15 milioni di sterline."}
{"id": "6905323", "revid": "767487", "url": "https://it.wikipedia.org/wiki?curid=6905323", "title": "Trimpanu", "text": "Il trimpanu, anche detto \"scorriu\", \"moliaghe\", \"\u00f2rriu\", \"tunciu\", \"zumbu zumbu\", \u00e8 uno strumento appartenente alla tradizione musicale della Sardegna. Secondo la classificazione Hornbostel-Sachs si colloca nella categoria dei membranofoni a frizione.\nDescrizione.\nSingolare congegno fonico di forma cilindrica e dimensioni variabili ma, mediamente, comprese tra i 20/30 centimetri di diametro e 30/40 di altezza.\nSi compone di una cassa armonica in sugherone o in sughero gentile, seppure a volte vengano utilizzati anche altri materiali compresi barattoli di latta scoperchiati. Prima di essere lavorato il sugherone viene sottoposto a bollitura per essere poi rivoltato in modo che la superficie liscia risulti all'esterno. Nella parte superiore del cilindro viene fissata una membrana in pelle, tenuta in tensione tramite spire di spago o con una striscetta di legno di pioppo. Nella parte interna al centro della membrana, viene fissato uno spago intriso di pece assicurato nei punti di giuntura alla pelle da due dischetti in cuoio, atti ad evitare che quest'ultima subisca lacerazioni.\nFacendo scorrere la cordicella, opportunamente tesa, tra le dita (meglio usando un pezzo di orbace) dalla base del cilindro verso l'esterno, viene sollecitata la membrana che vibrando produce il suono. Un suono cupo e profondo che si propaga in lontananza e, sembrerebbe, insopportabile per gli animali, soprattutto per i cavalli. Per tale motivo, si narra, \"su trimpanu\" veniva un tempo utilizzato dai malviventi alla macchia per disarcionare di sella i carabinieri che erano sulle loro tracce. \u00c8 questa la ragione che spinse le autorit\u00e0, verso la fine dell'Ottocento, a vietarne tassativamente l'uso.\nLo strumento viene oggi utilizzato soprattutto nelle sfilate tradizionali e in occasione delle manifestazioni legate al carnevale."}
{"id": "6905327", "revid": "1305772", "url": "https://it.wikipedia.org/wiki?curid=6905327", "title": "Walking Down Your Street", "text": "Walking Down Your Street \u00e8 il quarto singolo del gruppo statunitense The Bangles tratto dall'album Different Light, pubblicato nel 1987 dalla Columbia.\nIl brano.\nQuesta versione del brano \u00e8 leggermente diversa da quella dell'album e da quella inclusa nel loro Greatest Hits.\nIl brano si \u00e8 classificato al 11\u00ba posto nella classifica Billboard Hot 100 negli Stati Uniti e al 16\u00ba posto nella Official Singles Chart nel Regno Unito.\nVideo.\nNel video musicale del brano, con una buona dose di ironia, viene mostrato il gruppo che vince un concorso per band emergenti di provincia. Cos\u00ec insieme vanno a Los Angeles a suonare come band di apertura di Little Richard. Nel corso del lungo e tortuoso viaggio in furgone, durante una sosta di emergenza, incontrano anche Randy Quaid."}
{"id": "6905331", "revid": "124123", "url": "https://it.wikipedia.org/wiki?curid=6905331", "title": "P\u00e1vel Gorianinov", "text": "Si specializz\u00f2 in Pteridophyta, micologia e spermatofiti. Fu autore del \"Prodromus Monographiae Scitaminarum\" nel 1862."}
{"id": "6905358", "revid": "682118", "url": "https://it.wikipedia.org/wiki?curid=6905358", "title": "Premi e riconoscimenti di Angelina Jolie", "text": "Angelina Jolie \u00e8 un'attrice, produttrice cinematografica e regista statunitense. Nel 2000 vinse l'oscar come miglior attrice non protagonista per la sua interpretazione di \"Ragazze interrotte\".\nRiconoscimenti.\nPremio Oscar\nAmerican Film Institute \nBlockbuster Entertainment Award \nCritics' Choice Movie Award \nEmpire Awards \nHollywood Film Festival \nIndependent Spirit Awards \nKids' Choice Award \nPeople's Choice Awards"}
{"id": "6905367", "revid": "256896", "url": "https://it.wikipedia.org/wiki?curid=6905367", "title": "Scorriu", "text": ""}
{"id": "6905368", "revid": "256896", "url": "https://it.wikipedia.org/wiki?curid=6905368", "title": "Moliaghe", "text": ""}
{"id": "6905369", "revid": "122552129", "url": "https://it.wikipedia.org/wiki?curid=6905369", "title": "Gaetano Rubinelli", "text": "Biografia.\nInizi\u00f2 i suoi studi presso il Seminario vescovile di Verona e quindi presso il Politecnico di Milano, ottenendo il 17 settembre 1910 la laurea in Ingegneria industriale. \nNel 1911 entr\u00f2 come segretario nel Consorzio Canale Camuzzoni di Verona e fino al 1964. Tra il 1916 e il 1919 Rubinelli venee arruolato come ufficiale del Genio pontieri.\nAl rientro dal servizio militare, collabor\u00f2 con il Comune di Verona e come ingegnere dell'ufficio tecnico. Nel 1925 si iscrisse al Collegio degli Ingegneri della Provincia di Verona. Nei primi anni Trenta divenne consigliere dell'\"Ente Autonomo per le Fiere di Verona\" dal 1932 al 1938. Dal 1929 al 1934 fu consigliere di amministrazione della Banca Mutua Popolare di Verona. Contribu\u00ec a fondare nell'ottobre 1945 la Cooperativa Vini Valpolicella e per oltre un decennio ne fu il primo\nPresidente.\nRubinelli svolse anche la libera professione, redigendo progetti di acquedotti e canali navigabili. Nel 1933 partecip\u00f2 al concorso per il rifacimento del Ponte Garibaldi di Verona.\nAcquist\u00f2 nel centro di Verona il settecentesco Palazzo Fracastoro, divenuto in seguito Palazzo Rubinelli. \nRicopr\u00ec la carica di podest\u00e0 di San Pietro in Cariano e quella di presidente della locale Cantina Sociale, fondata nel 1939.\nOpere.\nProgetti principali:"}
{"id": "6905371", "revid": "256896", "url": "https://it.wikipedia.org/wiki?curid=6905371", "title": "Orriu", "text": ""}
{"id": "6905372", "revid": "256896", "url": "https://it.wikipedia.org/wiki?curid=6905372", "title": "Tunciu", "text": ""}
{"id": "6905383", "revid": "1186766", "url": "https://it.wikipedia.org/wiki?curid=6905383", "title": "Palpacelli", "text": ""}
{"id": "6905384", "revid": "599013", "url": "https://it.wikipedia.org/wiki?curid=6905384", "title": "Felix Leitner", "text": "Biografia.\nIn Coppa del Mondo ha esordito il 3 dicembre 2016 a \u00d6stersund (45\u00ba in sprint) e ha ottenuto il primo podio il 18 marzo 2018 a Oslo Holmenkollen (2\u00aa in staffetta). In carriera non ha preso parte n\u00e9 a rassegne olimpiche n\u00e9 iridate."}
{"id": "6905388", "revid": "125604700", "url": "https://it.wikipedia.org/wiki?curid=6905388", "title": "Nino Ferrari (ingegnere)", "text": "Biografia.\nNel 1903 Ferrari consegu\u00ec la licenza in Scienze matematiche e nel 1905 la laurea in ingegneria civile. Fu l'assistente del professor Attilio Muggia all'universit\u00e0 di Bologna, in seguito si specializz\u00f2 sulle innovative fondazioni profonde su cassone autoaffondante pressurizzato ad aria compressa, inventate per la costruzione della Tour Eiffel. \nNino Ferrari fino dal 1906 fu un progettista e costruttore, in particolare di ponti ad arcate multiple ribassate anche di oltre 50 metri di luce in \ncemento armato (al tempo, si trattava delle prime realizzazioni di questo tipo). \nTra il 1906 ed il 1914 esegu\u00ec il progetto e la costruzione dei ponti in cemento armato sul fiume Magra a Caprigliola\u2013Albiano e sul fiume Vara a Piana Battolla. \nNel 1917 inizi\u00f2 ad occuparsi di edilizia a La Spezia, dove si applic\u00f2 al calcolo strutturale e alla costruzione di molti edifici di spicco che ancora oggi si distinguono per significato architettonico e per monumentalit\u00e0. \n&lt;br&gt;Negli anni dal 1920 al 1923 costru\u00ec in piazza Verdi il \"Palazzo degli Studi\", sulla via Vittorio Veneto il cosiddetto \"Grattacielo Bibbiani\". Negli anni 1925-1928, con l'architetto Franco Oliva, il Palazzo del Governo e, in piazza Europa, i \"Palazzi Ferrari\" e il \"Palazzo Comunale\" della Spezia. \nRealizz\u00f2 anche opere militari per il Ministero della difesa, anche in Libia, allora ancora colonia Italiana."}
{"id": "6905389", "revid": "1186766", "url": "https://it.wikipedia.org/wiki?curid=6905389", "title": "Somazzi", "text": ""}
{"id": "6905401", "revid": "742538", "url": "https://it.wikipedia.org/wiki?curid=6905401", "title": "Global Location Number", "text": "Il Global Location Number (GLN) \u00e8 parte dei sistemi standard GS1 . Si tratta di uno strumento semplice utilizzato per identificare una posizione e in grado di identificare le posizioni in modo univoco dove richiesto. Questo identificatore \u00e8 conforme alla norma ISO / IEC 6523 .\nLa chiave di identificazione GS1 viene utilizzata per identificare posizioni fisiche o entit\u00e0 legali. La chiave comprende un prefisso aziendale GS1, un riferimento alla posizione e una cifra di controllo .\nLa posizione identificata con GLN potrebbe essere un luogo fisico come un magazzino o una persona giuridica come un'azienda o un cliente o una funzione che ha luogo all'interno di un'entit\u00e0 legale. Pu\u00f2 anche essere usato per identificare qualcosa di specifico come un determinato scaffale in un negozio. Essere in grado di identificare posizioni con un numero univoco \u00e8 una chiave per molti processi aziendali. Il GLN viene utilizzato nella messaggistica elettronica tra clienti e fornitori, dove la consulenza sulla posizione \u00e8 importante. GLN viene anche utilizzato all'interno delle aziende per identificare posizioni specifiche sia elettronicamente in un database e fisicamente dove il GLN pu\u00f2 essere prodotto in un codice a barre o un tag E1 GS1.\nStruttura GLN.\nGLN \u00e8 un numero di 13 cifre strutturato come segue:\nSGLN.\nSi tratta della forma EPC (Electronic Product Code) del GLN utilizzata per assegnare un identificativo univoco ad una particolare locazione fisica, ad esempio un magazzino o un edificio all'interno di un sito.\n\u00c8 composto da \"Company Prefix\" + \"Location Reference\" + \"GLN Extension\" (a differenza del GLN che come ultima parte ha una cifra di controllo).\nSe la GLN Extension \u00e8 un sigolo 0 indica che \u00e8 semplicemente il GLN senza estensione.\nCollegamenti esterni.\nGlobal Location Number dal sito GS1"}
{"id": "6905402", "revid": "124123", "url": "https://it.wikipedia.org/wiki?curid=6905402", "title": "William Grant Craib", "text": "Biografia.\nCraib nacque a Banff, nell'Aberdeenshire, nel nord della Scozia, il 10 marzo 1882 e studi\u00f2 alla Banff e alla Fordyce Academie. Consegu\u00ec un Master of Arts all'Universit\u00e0 di Aberdeen, e cominci\u00f2 a lavorare per i Royal Botanical Gardens di Calcutta.\nA Calcutta divenne curatore dell'Erbario e cre\u00f2 una grande collezione di piante provenienti dal Distretto di Dima Hasao, alle quali diede i nomi scientifici. Nel 1899 gli fu offerto un lavoro ai Kew Gardens di Londra, dove diede un importante contributo alla conoscenza della botanica indiana e del sud-ovest asiatico.\nNel 1915 divenne divenne professore di botanica forestale all'Universit\u00e0 di Edimburgo. Nel 1920 fu nominato Regius Professor of Botany presso l'Universit\u00e0 di Aberdeen."}
{"id": "6905403", "revid": "838137", "url": "https://it.wikipedia.org/wiki?curid=6905403", "title": "Classe V\u00e4in\u00e4m\u00f6inen", "text": "La classe V\u00e4in\u00e4m\u00f6inen fu una classe di corazzate costiere della Marina militare finlandese, composta da due unit\u00e0 entrate in servizio tra il 1932 e il 1933. Furono le pi\u00f9 grandi unit\u00e0 da combattimento varate nei cantieri finlandesi nell'epoca precedente la seconda guerra mondiale nonch\u00e9, insieme alle unit\u00e0 thailandesi della classe Sri Ayuthia di poco successive, gli ultimi esempi del genere delle \"corazzate costiere\" a essere realizzati.\nLe due unit\u00e0 della classe (\"V\u00e4in\u00e4m\u00f6inen\" e \"Ilmarinen\") furono impiegate operativamente nel corso della guerra d'inverno del 1939-1940, servendo principalmente come batterie antiaeree galleggianti. Dopo l'entrata della Finlandia nella seconda guerra mondiale, le due unit\u00e0 supportarono le operazioni tedesche contro l'Unione Sovietica nel teatro del mar Baltico e la \"Ilmarinen\" and\u00f2 perduta il 13 settembre 1941 al largo dell'isola di Hiiumaa per l'urto con una mina durante gli sbarchi dell'operazione Beowulf.\nLa \"V\u00e4in\u00e4m\u00f6inen\" continu\u00f2 a operare come unit\u00e0 di difesa costiera e antiaerea per tutta la durata della guerra, nonostante la caccia serrata data dalla Aviazione Sovietica in diversi tentativi di bombardamento; sopravvissuta indenne al conflitto, l'unit\u00e0 venne ceduta all'Unione Sovietica nel marzo 1947 come riparazione per i danni di guerra. Rinominata \"Vyborg\", la nave serv\u00ec con la Marina militare sovietica come monitore e batteria d'artiglieria galleggiante nella zona di Kron\u0161tadt; radiata dal servizio nel 1962, la nave fu avviata alla demolizione nel 1966.\nCaratteristiche.\nProgetto originale.\nLa progettazione delle future unit\u00e0 classe V\u00e4in\u00e4m\u00f6inen ebbe inizio alla met\u00e0 degli anni 1920, quando i vertici della marina formularono la richiesta di un'unit\u00e0 pesante per la difesa costiera da impiegarsi nelle acque del golfo di Finlandia e del golfo di Botnia. Una serie di discussioni contrapposero il governo finlandese, deciso a contenere il pi\u00f9 possibile i costi economici di queste nuove costruzioni, e gli alti ufficiali della marina che invece premevano per ottenere le unit\u00e0 pi\u00f9 prestanti ed efficienti possibili; svariati progetti furono formulati da una serie di societ\u00e0 costruttive tanto finlandesi quanto svedesi, danesi e italiane, riguardanti unit\u00e0 dal dislocamento compreso tra le 2.500 e le 4.500 tonnellate armate di cannoni di calibro dai 170 ai 280\u00a0mm. Infine, il progetto giudicato vincitore fu quello formulato dalla societ\u00e0 di costruzioni navali tedesco-olandese Ingenieurskantoor voor Scheepsbouw de L'Aia, con la costruzione affidata al cantiere finlandese Crichton-Vulcan di Turku. Dopo che la legge navale del 1927 ebbe autorizzato la costruzione di due unit\u00e0, i lavori furono avviati nel 1929.\nIl progetto delle V\u00e4in\u00e4m\u00f6inen prevedeva un'unit\u00e0 da 3.900 tonnellate di dislocamento standard, con uno scafo lungo 93 metri, largo 16,9 metri e dal pescaggio di 4,5 metri; lo scafo, diviso internamente in cinque ponti e dotato di un doppio fondo nella parte finale e di paratie anti-siluro sui lati, aveva una prua configurata come quella di un rompighiaccio. L'altezza metacentrica era piuttosto elevata e compresa tra 1,33 e 1,65 metri, cosa che rendeva non molto stabili le unit\u00e0 in caso di mare mosso; alette antirollio furono in seguito aggiunte allo scafo per compensare questo difetto. Le sovrastrutture comprendevano un massiccio torrione di comando e un unico basso e tozzo fumaiolo, intervallati da un alto albero ospitante sulla sommit\u00e0 gli apparati per la direzione del tiro. L'equipaggio ammontava a 330 tra ufficiali, sottufficiali e marinai.\nL'apparato propulsivo, piuttosto innovativo, era di tipo diesel-elettrico, con quattro motori diesel della Krupp che fornivano l'energia per due motori elettrici Leonard azionanti altrettanti alberi motore; il sistema garantiva una buona manovrabilit\u00e0 nelle acque ristrette in cui le due unit\u00e0 si sarebbero trovate prevedibilmente a operare. La potenza complessiva del sistema propulsivo era di 6.000 cavalli vapore, il che garantiva una velocit\u00e0 massima di 15 nodi (28\u00a0km/h); l'autonomia ammontava a 700 miglia alla velocit\u00e0 di 10 nodi (1.300\u00a0km a 19\u00a0km/h).\nCome si addice a questo tipo di unit\u00e0, le V\u00e4in\u00e4m\u00f6inen confinavano in uno scafo di piccole dimensioni un potente armamento di artiglieria. La batteria principale era composta da quattro cannoni da 254/45\u00a0mm della ditta svedese Bofors, alloggiati in due torri binate sistemate una a prua e una a poppa; i pezzi erano capaci di una depressione di -10\u00b0 e di un'elevazione di +45\u00b0 o +50\u00b0, e la riserva ammontava a 234 colpi per ogni torre. L'armamento secondario, impiegabile tanto nel ruolo antinave quanto in quello antiaereo, si basava su otto pezzi da 105/50\u00a0mm della Bofors, alloggiati in quattro torrette binate: una era a prua e una a poppa soprapposte alle torri da 254\u00a0mm, mentre le altre due erano a centro nave su ciascun lato della sovrastruttura. Completavano l'armamento antiaereo originale quattro cannoni da 40/39\u00a0mm Vickers-Armstrong QF 2 lb montati in piazzole singole (due poste subito dietro il blocco della plancia e due pi\u00f9 a poppa ai lati della torre del direttore di tiro) e due mitragliere da 20 mm Madsen. La direzione di tiro era garantita da due telemetri elettro meccanici da 6 metri, installati uno nell'albero principale e uno sopra la plancia, e impiegati per dirigere i pezzi da 254\u00a0mm, oltre a un telemetro da 4 metri nella torre del direttore di tiro a poppa per la direzione dei pezzi da 105\u00a0mm.\nLa protezione verticale era fornita da una cintura corazzata spessa tra i 55 e i 50\u00a0mm, che copriva lo scafo compreso tra le barbette delle due torri dei cannoni da 254\u00a0mm, mentre la protezione orizzontale era data da un ponte corazzato spesso tra i 13 e i 20\u00a0mm; le torri da 54\u00a0mm avevano una blindatura spessa, nella parte frontale, 100\u00a0mm, mentre la torre di comando era protetta da 120\u00a0mm di corazzatura Bofors 40\u00a0mm.\nModifiche successive.\nDopo le esperienze della guerra d'inverno, ci si rese conto che l'armamento antiaereo delle V\u00e4in\u00e4m\u00f6inen necessitava di essere rinforzato. Nel giugno-luglio del 1941, quindi, su entrambe le unit\u00e0 i pezzi da 40\u00a0mm Vickers, dimostratisi inefficienti contro i bombardieri in volo ad alta quota, furono eliminati e rimpiazzati da quattro cannoni Bofors 40 mm, due installati in una piazzola binata dietro la plancia e altri due in piazzole singole ai lati della torre del direttore di tiro a poppa; furono poi aggiunte altre due mitragliere da 20\u00a0mm Madsen. Pi\u00f9 avanti nel corso del 1944, altre quattro Madsen da 20\u00a0mm furono aggiunte all'armamento del solo \"V\u00e4in\u00e4m\u00f6inen\".\nDopo che il \"V\u00e4in\u00e4m\u00f6inen\" fu consegnato ai sovietici come riparazione per i danni di guerra, l'unit\u00e0 (ora \"Vyborg\") fu sottoposta a lavori di modernizzazione tra il 1953 e il 1957; questi lavori compresero la sostituzione dei motori diesel originali con altri di medesima potenza, la sostituzione delle batterie e dei generatori d'emergenza e l'installazione di apparati radio ed elettrici pi\u00f9 moderni."}
{"id": "6905406", "revid": "1186766", "url": "https://it.wikipedia.org/wiki?curid=6905406", "title": "Ciucci", "text": ""}
{"id": "6905409", "revid": "125135285", "url": "https://it.wikipedia.org/wiki?curid=6905409", "title": "Episodi di Billions (terza stagione)", "text": "La terza stagione della serie televisiva Billions, composta da dodici episodi, \u00e8 stata trasmessa sul canale statunitense via cavo Showtime dal 25 marzo al 10 giugno 2018.\nIn Italia la stagione \u00e8 andata in onda sul canale satellitare Sky Atlantic dal 13 aprile al 22 giugno 2018.\nLa cena delle idee.\nTrama.\nIl nuovo procuratore generale Waylon Jeffcoat consegna a Chuck una lista di casi, riguardanti prevalentemente l'alta finanza, considerati prioritari per il suo distretto. Jeffcoat conferma la sua fiducia nei confronti di Chuck, facendogli per\u00f2 capire che si aspetta risultati significativi nella lotta al crimine finanziario, pur sottolineando come nel caso Axelrod sia destinato a lasciare che sia Dake del Distretto Est a godersi la vittoria.\nDake ha disposto il blocco dei fondi della Axe Capital. Messo con le spalle al muro, l'unica soluzione che si prospetta per Axe \u00e8 cedere il comando della societ\u00e0, accettando di subire un'interdizione momentanea della licenza di operatore trader. Troppo orgoglioso per rinunciare alla sua creatura, Axe rifiuta ostinatamente questa soluzione. Lara, che si sta separando da lui, pretende di scorporare i suoi soldi dal fondo della Axe Capital per avere una riserva in caso di necessit\u00e0. Chuck chiede a Dake di fare in modo, quando si andr\u00e0 a processo, che non sia coinvolta Wendy. Dake accetta, pur riservandosi di chiedere un favore a Chuck in futuro. Axe riesce a strappare un invito alla \"cena delle idee\", annuale incontro esclusivo dei trader in cui si valutano nuove opportunit\u00e0 di investimento. Chuck prova a ricucire con Ira dopo il crac della Ice Juice, offrendogli una poltrona in un consiglio d'amministrazione che potrebbe permettergli di guadagnare parecchio e rifarsi delle perdite subite. Charles chiede a Foley di trovare un candidato alternativo a Chuck per la corsa a governatore, ritenendo che lo scandalo della Ice Juice rischi di giocare a sfavore del figlio. Foley per\u00f2 resta convinto che Chuck sia la scelta migliore. Passato al Distretto Est per istruire la causa contro Axe, Bryan prova a instaurare un legame amichevole con Dake e gli chiede chi ha effettuato la segnalazione da cui \u00e8 partito il procedimento. Ovviamente Dake non pu\u00f2 fargli il nome di Chuck, altrimenti le loro trame sotterranee verrebbero svelate.\nAlla fine Axe decide di mettere l'interesse dei dipendenti davanti al suo orgoglio personale, accettando di lasciare la guida della Axe Capital. Con una mossa a sorpresa, Axe manda Taylor alla \"cena delle idee\" per sottoporre agli altri trader la proposta di investire nei chip per la domotica.\nScambio di persona.\nTrama.\nAxe ha firmato l'accordo per rinunciare al trading, tuttavia i rimorsi di aver gettato al vento un'intera carriera lo inducono a operare di nascosto dietro le quinte. Confinato a casa, la sua sicurezza \u00e8 affidata a John Aksoy e Tim Dones, due giovani guardie del corpo molto qualificate. Il giudice sorteggiato per il processo contro Axe \u00e8 Leonard Edward Funt, un iperliberista sicuramente vicino alle posizioni del trader. Chuck \u00e8 preoccupato anche per alcuni trascorsi avuti con il giudice Funt, al quale diversi anni prima concesse un favore mai saldato. Taylor conduce la prima fase di investimenti della Axe Capital, ma un inatteso tsunami in Brasile complica i suoi piani e induce i trader a non fidarsi completamente di qualcuno che non sia Axe. Quest'ultimo, vedendo i dati negativi della Borsa, torna in sede per dare consigli a Taylor e ai dipendenti su come operare.\nChuck chiede all'amico DeGiulio di farsi trovare pronto quando Funt verr\u00e0 ricusato e si dovr\u00e0 nominare il suo sostituto. Nell'ufficio di Chuck arriva un certo Karl Allard che si presenta come il suo nuovo assistente procuratore. Chuck \u00e8 costretto ad accettare l'ingresso di Karl nel suo team, poich\u00e9 \u00e8 raccomandato da Dake, quindi si tratta del favore che doveva al procuratore del Distretto Est. Bryan bracca Maria Gonzalez, la colf guatemalteca al servizio di Victor Mateo, che ha avvelenato le bevande della Ice Juice per conto del suo datore di lavoro. Dopo aver ricevuto la visita di Bryan, Victor allerta Axe che i segugi di Chuck sono sulle sue tracce. Attraverso le competenze d'intelligence di Aksoy, Axe riesce a far espellere Maria Gonzalez dagli Stati Uniti per irregolarit\u00e0 nel permesso di soggiorno, scambiando la sua identit\u00e0 con quella di un'altra persona detenuta in un centro immigrazione. Dake tenta di coinvolgere nel caso il procuratore generale Jeffcoat, il quale per\u00f2 non intende agire nei confronti di una donna resasi responsabile di diversi reati sul suolo americano. Taylor vuole esaminare tutte le operazioni effettuate da Ben Kim, un giovane analista laureato a Stanford che lavora alla Axe Capital da poco tempo. Lara rimprovera Axe di non occuparsi dei figli nei tempi previsti dalla custodia condivisa, essendo nuovamente occupato con i suoi intrallazzi lavorativi.\nChuck incontra il giudice Funt e, richiamando il favore dei vecchi tempi, ne ottiene la ricusazione dal caso Axelrod. Taylor riesce a convogliare i 2.000.000.000 $ di investimenti residui in fondi esterni, cos\u00ec che la Axe Capital diventi investitore passivo di uno zuccherificio in Sud America. Axe definisce notevole la sua mossa, avendolo confinato fuori dalla Axe Capital per lasciargli una piccola fetta della torta. In Guatemala un autobus scarica Maria Gonzalez in una strada desolata.\nIn ritardo di una generazione.\nTrama.\nAxe e Lara firmano i documenti del divorzio, lasciandosi in buoni rapporti perch\u00e9 Axe non si \u00e8 opposto (pur avendone diritto) all'equa divisione dei loro soldi. Axe parla di circa 300.000.000 $ nascosti che gli serviranno per ricominciare quando i giudici prosciugheranno i fondi della Axe Capital. Jeffcoat vuole che l'ufficio di Chuck riapra le indagini sul caso di Jose Lugo, un detenuto responsabile dell'omicidio di una guardia carceraria. Taylor inizia i colloqui per assumere un trader esperto nei quant. I dipendenti della Axe Capital, preoccupati che un cambio di strategia cos\u00ec repentino possa mettere a rischio il loro posto di lavoro, si rivolgono a Wendy che consiglia loro di sopravvivere reinventandosi. Aksoy e Dones intercettano Ira al ristorante mentre si scusa con la fidanzata, lamentando che i problemi economici seguiti al fallimento della Ice Juice li costringeranno a ridimensionare i loro progetti di vita.\nAxe ha bisogno di trovare qualcuno a cui fare da intermediario, non potendo pi\u00f9 operare direttamente con i fondi, e individua la persona giusta in Michael Panay, un vecchio amico caduto in disgrazia dopo alcuni investimenti sbagliati. Axe convince Panay a entrare in affari con Raul Gomez, un poliziotto allettato dall'opportunit\u00e0 di investire nei fondi. Chuck non ha idea di come procedere per riaprire il caso Lugo, dato che quest'ultimo \u00e8 improcessabile per il fatto che erano state documentate diverse sevizie ai suoi danni commesse dal secondino. Dopo averne discusso con Glynnis Robinson, la direttrice del carcere presso cui Lugo \u00e8 detenuto, Chuck comunica a Jeffcoat che intende gettare la spugna. Di fronte alle pretese del procuratore generale di superare l'impasse a tutti i costi, Chuck si rende conto che sar\u00e0 molto difficile la convivenza con il conservatore Jeffcoat, interessato a condannare Lugo per assolvere la polizia. Axe alletta Ira con la proposta di comprare a un prezzo irrinunciabile le azioni della Ice Juice, in cambio della sua rinuncia a perseguirlo in sede civile e a testimoniare contro di lui in quella penale. Passato dalla parte di Axe, Ira rischia di diventare pericoloso per Chuck, essendo disposto a mettere nei guai lui e il padre per il fallimento della Ice Juice. Questo provoca uno scontro tra Dake, rimasto fedele a Chuck in virt\u00f9 del loro accordo, e Bryan, al contrario sempre pi\u00f9 diffidente nei confronti del suo mentore. Taylor continua a scartare candidati per i quant e Wags esprime tutta la sua perplessit\u00e0 verso questa frontiera del mercato, ricordando come lui nel 2007 riusc\u00ec a predire la crisi dei subprime che avrebbe messo in ginocchio l'economia mondiale. Taylor abbandona la ricerca del trader quant, stabilendo tuttavia che la Axe Capital dovr\u00e0 convertirsi a questo settore dal proprio interno. Wendy cerca di ristabilire la pace tra Chuck e suo padre, favorendo l'incontro dei figli con il nonno.\nIra pu\u00f2 comprare alla fidanzata un brillante molto costoso con cui chiederle di sposarlo. Bryan inserisce Chuck e Charles nell'indagine sulla Ice Juice. Axe irrompe nell'ufficio di Panay, informandolo che deve pagare il prezzo di essere tornato sulla cresta dell'onda, rispondendo direttamente a lui.\nUn gran bel viaggio.\nTrama.\nDake e Bryan offrono l'immunit\u00e0 a Charles in cambio di informazioni sull'operazione Ice Juice.\nTre giorni prima. Avvertito da Dake che Bryan intende interrogare suo padre, Chuck prova a ricucire con lui partecipando a una rimpatriata di ex studenti di Yale, universit\u00e0 frequentata da entrambi. Axe incarica i suoi uomini di fornire a Bryan l'affidavit di Ira che gli consentir\u00e0 di avviare l'istruttoria contro i Rhoades.\nDue giorni prima. Sean Ayles avverte Axe che la World-Aid, considerate le pendenze giudiziarie a suo carico, intende rimuoverlo dal cda. Craig Heidecker si appresta a lanciare una missione nello spazio e Axe incarica Wags di far capire a Taylor che sarebbe opportuno investire nella Rayveon Solar, l'agenzia di Heidecker. Bryan coglie di sorpresa Charles, annunciandogli che lo chiamer\u00e0 a deporre sul caso Ice Juice, senza per\u00f2 potergli offrire l'immunit\u00e0. Charles afferma che, nonostante i rapporti con Chuck siano ai minimi termini, non si sente ancora nella posizione di colpire il figlio. Wags vuole prenotare la sua tomba, ma scopre che \u00e8 stato preceduto da Ian Blackman, il quale pu\u00f2 vantare rapporti migliori con la chiesa che gestisce le lapidi. Alla rimpatriata di Yale, dopo aver conferito un premio a Charles, Chuck lo avvicina in privato per farsi promettere, qualora le cose dovessero mettersi male, che sar\u00e0 una figura di riferimento per suo nipote Kevin esattamente come a suo tempo lo \u00e8 stata per lui. Il lancio del missile fallisce e i dipendenti della Axe Capital sono euforici all'idea di quanto guadagneranno speculando sul titolo della Rayveon Solar. Wendy riceve la notizia che Heidecker, trovandosi a bordo del missile, \u00e8 morto nell'esplosione. Dake tenta in ogni modo di dissuadere Bryan dal far deporre Charles, ma alla fine si vede costretto ad autorizzarlo a offrirgli l'immunit\u00e0.\nIl giorno prima. Chuck annuncia a \"Black Jack\" Foley che, visti i guai in arrivo, dovr\u00e0 trovare un altro candidato per la carica di governatore. Taylor confida a Wendy di sentirsi spiazzata perch\u00e9, pur avendo creduto all'assoluta precisione dei calcoli matematici di Heidecker, aveva scommesso sul fallimento della missione e quindi contro di lui. Wendy suggerisce ad Axe che questo non \u00e8 il momento di attaccare, dovendo piuttosto difendere la propria posizione. Axe si presenta alla seduta del cda di World-Aid, dove all'ordine del giorno c'\u00e8 innanzitutto la valutazione di un progetto di filantropia strategia avanzato da Oscar Langstraat. Axe definisce ridicola la proposta di Oscar, finendo per indispettire i consiglieri che inevitabilmente votano a favore della filantropia strategica e successivamente decretano l'espulsione di Axe dal cda. Il senatore Scolari comunica a Charles che l'area di Kingsford, riservata al progetto del casin\u00f2, sar\u00e0 invece destinata alla conservazione della fauna selvatica.\nPresente. Charles definisce Ira un bugiardo, assumendosi la piena responsabilit\u00e0 dell'accaduto e sollevando Chuck da ogni responsabilit\u00e0. Bryan per\u00f2 non crede alle sue parole, preannunciandogli la condanna del figlio. Dake, indispettito per come Bryan ha trattato il testimone, lo costringe perentoriamente a volgere lo sguardo altrove. Taylor acquista lo stesso orologio indossato da Heidecker, dopodich\u00e9 dichiara ad Axe di aver recepito il messaggio che ha tentato di mandare attraverso Taylor. Axe ha complottato con Oscar Langstraat, la cui discussione al cda della World-Aid era una finta, per poterlo presentare a Taylor e speculare sulla filantropia strategia con la Axe Capital. Charles bussa alla porta di Chuck, segnando l'avvenuta riconciliazione tra loro. Wags riesce a spuntarla nella contesa con Blackman, ottenendo la propriet\u00e0 della tomba.\nFalla nella Morte Nera.\nTrama.\nChuck \u00e8 convinto che per drogare le bevande della Ice Juice Axe si sia servito del dottor Gilbert, lo stesso medico che corruppe per non salvare Donnie Caan. Axe aveva consegnato a Gilbert il campione della sostanza tossica, incaricandolo di farla sparire, cosa che tuttavia il dottore non fece. Chuck prova a rivolgersi a Walter, il compagno di Donnie, l'unico che pu\u00f2 avere accesso alla sua cartella clinica. Bench\u00e9 faccia leva sul vile comportamento di Axe, il quale ha nascosto l'esistenza della terapia sperimentale che avrebbe concesso a Donnie sei mesi di vita in pi\u00f9, Walter oppone a Chuck un netto rifiuto. Bryan comincia a indagare sul ruolo avuto da Lawrence Boyd nella vicenda Ice Juice. Alla Axe Capital Stearn \u00e8 sempre pi\u00f9 insofferente nei confronti di Spyros, diventato l'addetto alla compliance della Axe Capital, il cui zelo per schivare ogni minimo indizio di reato sta notevolmente limitando l'operativit\u00e0 dei trader. Quando i due iniziano a discutere piuttosto animatamente, Wendy li convoca nel suo ufficio per far capire loro che un conflitto aperto in questo momento sarebbe assolutamente deleterio per la societ\u00e0. Axe manda Taylor da Oscar in Silicon Valley per studiare nuove startup su cui investire.\nKate chiede a Chuck per quale motivo Boyd non si trova in carcere, costringendo il suo capo a rivelarle l'accordo stretto con lui per incastrare Axe. Bryan tenta di ottenere la desecretazione del faldone istruttorio riguardante Boyd aperto dal Distretto Sud, tuttavia l'intervento di Kate blocca l'istanza dei colleghi dell'Est. Il dottor Gilbert spiega ad Axe di aver bruciato il campione della sostanza tossica in laboratorio, assicurandolo che non corre alcun pericolo. Chuck stringe un accordo con Boyd, ricavando informazioni utili al suo caso in cambio del dissequestro dell'imbarcazione del manager. Spyros ordina a Wags di licenziare Stearn per aver compiuto un'operazione irregolare. Wags fa rapporto ad Axe, il quale convoca Spyros per ricordargli che adesso lavora per la Axe Capital e quindi deve restare fedele alla sua nuova famiglia. Gli uomini di Axe gli riferiscono che Gilbert non ha usufruito della mazzetta per nascondere il campione, essendo una persona umile che ha devoluto la somma ricevuta in favore della ricerca scientifica. Tra Oscar e Taylor nasce un'inattesa affinit\u00e0 che li conduce a trascorrere una notte d'amore nella casa del venture capitalist.\nAxe comunica a Stearn che d'ora in poi tutte le sue operazioni dovranno passare attraverso il fondo di Victor Mateo, affinch\u00e9 sia nascoste agli occhi del fisco. Bryan ottiene l'accesso al verbale su Boyd, ma accusa Kate di aver perso di proposito per condurlo in un vicolo cieco. Ottenuto ci\u00f2 che voleva, Boyd \u00e8 libero di sparire dalla circolazione e, non potendo pi\u00f9 deporre, toglie un grosso peso a Chuck. Axe capisce che Gilbert non si \u00e8 sbarazzato del campione, avendolo consegnato a Chuck che a sua volta lo ha nascosto in un frigorifero.\nIl cerchio si stringe.\nTrama.\nChuck assolda il congolese Roland Aduba per piazzare il campione nell'appartamento di Axe. Foley vorrebbe che Chuck iniziasse a partecipare ad alcuni eventi pubblici in vista del lancio della sua candidatura, chiedendogli di poter incontrare Wendy al fine di verificare che il loro matrimonio sia abbastanza solido da resistere agli scossoni della campagna elettorale. Orrin presenta una mozione per archiviare il caso Ice Juice, una mossa utile per verificare se l'accusa possiede prove materiali contro Axe. Bryan \u00e8 costretto ad ammettere di non avere nulla di concreto in mano, al che il giudice DeGiulio concede all'accusa una settimana di tempo per portare prove effettive. Taylor riceve una pianta di fiori in ufficio e i colleghi scoprono dal biglietto accompagnatorio che a spedirli \u00e8 stato Oscar. Taylor discute con Wendy delle crescenti responsabilit\u00e0 che sente di avere su di s\u00e9, consapevole che la peggiore delle ipotesi preveda che succeda ad Axe alla guida della societ\u00e0.\nAduba comunica a Chuck che sono sorte alcune complicazioni e quindi deve rinunciare al suo incarico. Chuck prova a corrompere Spyros, ricordandogli il loro comune passato a difesa della legge, promettendogli che quando Axe cadr\u00e0 lui potr\u00e0 salvarsi. Spyros riferisce ad Axe che Wendy partecip\u00f2 alla speculazione contro Ice Juice, effettuando la chiamata a Mafee direttamente dagli uffici del marito nel Distretto Sud, fatto di cui ha dato comunicazione a Bryan. Axe si precipita da Wendy, informandola di quanto \u00e8 accaduto e rassicurandola che far\u00e0 di tutto per evitarle la galera. Nel frattempo, Bryan consegna a Dake la lista di chi ha lanciato la speculazione, affermando che il coinvolgimento di Wendy implica automaticamente quello di Chuck. Axe \u00e8 determinato a salvare Wendy, ricambiando il favore fatto da lei in passato, ma Lara lo avverte che una condanna gli farebbe perdere anche la famiglia. Oscar raggiunge Taylor per dare una mano con l'algoritmo a cui sta lavorando. Bryan offre a Chuck e Wendy il patteggiamento in cambio della loro collaborazione contro Axe. Chuck boccia la proposta, tacciandolo di ingratitudine per tutti gli anni in cui gli ha fatto da mentore. Andato via Bryan, Chuck annuncia a Wendy che devono prepararsi alla battaglia ed \u00e8 opportuno che ognuno abbia il proprio avvocato.\nChuck e Wendy si recano a casa di Axe. Wendy li ha fatti riunire per provare a comporre le loro divergenze, psicanalizzandoli in coppia come fatto con Stearn e Spyros, avvertendoli che se uno di loro va a fondo automaticamente trasciner\u00e0 gli altri con s\u00e9. Wendy li invita a consegnare le armi, svuotando ogni cassetto. Chuck chiede di poter andare in bagno, deviando al piano superiore per nascondere il campione. Tornato al tavolo, Chuck mostra ad Axe un vetrino del campione.\nLei no, signor Dake.\nTrama.\nChuck, Wendy e Axe individuano in Gilbert il capro espiatorio che salver\u00e0 la loro posizione. L'irruzione dell'FBI a casa del dottore porta alla luce la presenza nel suo frigorifero del campione di tossina, incollato sul retro di un barattolo di ketchup. Arrestato, Gilbert non intende collaborare con Chuck e afferma che non gli conviene portarlo in tribunale, altrimenti sar\u00e0 costretto a fare il suo nome e quello di Axe come attori principali dell'intera vicenda. Bryan annuncia a DeGiulio di essere in possesso delle prove richieste per tenere aperto il caso Ice Juice e che esse implicano direttamente Wendy Rhoades. Axe si era assunto il compito di falsificare i tabulati di Wendy, in modo tale che non risultasse la telefonata effettuata a Mafee dallo studio di Chuck, tuttavia i suoi sgherri gli comunicano che non sono riusciti ad hackerare l'operatore telefonico. Axe \u00e8 quindi costretto a recarsi in Nuova Scozia, dove ha trovato rifugio il suo vecchio collaboratore Hall, per avvalersi dei suoi preziosi servigi.\nMesso alle strette, Axe ritiene che la pedina in grado di salvare la situazione \u00e8 Mafee. Costui \u00e8 una persona trasparente e molto fedele ai propri principi morali, arrivato in alto grazie alle proprie capacit\u00e0 e a un profondo senso del dovere. Taylor suggerisce ad Axe di sfruttare l'altruismo di Mafee, disposto a infrangere la legge per avvantaggiare la Axe Capital prima che s\u00e9 stesso. Wendy sa che Mafee \u00e8 fortemente infatuato di lei, cos\u00ec si reca a casa sua e gli fa capire che rischia di finire in prigione a causa dell'unica operazione da lei effettuata. Spinto a immolarsi, Mafee si presenta da Bryan per testimoniare che \u00e8 stato lui a suggerire a Wendy l'operazione. Questa mossa, unita alla falsificazione dei tabulati telefonici per intercessione di Hall, costringono l'imbarazzato Bryan a far cadere le accuse e dichiarare l'archiviazione di Axe. Il procuratore generale Jeffcoat, intervenuto per risolvere la situazione e biasimando il comportamento di Bryan nei confronti del giudice Degiulio, dispone il ritorno di Connerty nel Distretto Sud. Chuck, l'unico a uscire immacolato dal confronto, ottiene l'autorizzazione di Jeffcoat a procedere nei confronti del dottor Gilbert, affinch\u00e9 ci sia almeno un colpevole da dare in pasto all'opinione pubblica. Axe accetta la richiesta di patteggiamento che prevede una sanzione pecuniaria alla sua societ\u00e0 e a Mafee, ricompensato per la sua fedelt\u00e0 con una chiavetta contenente 1.000.000 in criptovaluta. Dake \u00e8 stato licenziato dal procuratore generale, ammettendo con Chuck che \u00e8 stato molto abile a usarlo per i propri scopi, e lancia la velata minaccia che presto o tardi trover\u00e0 il modo di vendicarsi.\nWags porta Axe a festeggiare la vittoria a una festa di escort, ma il suo capo non sembra molto in vena di dedicarsi a bagordi. Dopo aver comunicato a Charles l'avvenuta archiviazione delle loro posizioni, Chuck raggiunge Wendy a letto, interrogandosi se questo successo implichi la fine della sua guerra con Axe.\nUn \"wilbury\".\nTrama.\nCharles e Foley pretendono che Chuck e Wendy interrompano i loro passatempi sadomaso, essendo giunto il momento di iniziare la raccolta fondi per la campagna elettorale. Wendy appoggia le ambizioni politiche del marito, il quale dovr\u00e0 dimettersi da procuratore, pur esortandolo ad assumere il controllo della situazione e non farsi manovrare da Foley. Axe rientra trionfante alla Axe Capital e, ringraziando Taylor per come ha governato la barca durante la tempesta, annuncia il rinnovo completo del portafoglio societario. Axe intende lanciare un aumento di capitale di 20.000.000.000 $, con tutti gli investimenti che dovranno passare direttamente da lui. Taylor non nasconde la propria perplessit\u00e0 per quest'euforia, anche perch\u00e9 \u00e8 saltato il suo progetto dei quant. Wendy chiede ad Axe di poter usare i suoi uomini, spiegando che le servono per una faccenda familiare riservata. Bryan torna al Distretto Sud, sentendosi un pesce fuor d'acqua tra l'indifferenza dei vecchi colleghi.\nAxe incontra Todd Krakow, diventato segretario al tesoro, che gli propone una speculazione sul gas naturale, settore che sta per subire un'importante riforma. Taylor ottiene da Axe un portafoglio di 1.000.000.000 $ come gratifica per il suo operato. Axe licenzia Spyros, tacciandolo di non essersi fatto apprezzare dai colleghi e non aver portato alcun valore aggiunto alla societ\u00e0. Dopo aver deriso Spyros per la sua caduta, Stearn accetta di ricevere dall'ex nemico soffiate sulle societ\u00e0 su cui poter speculare. Lara si presenta alla Axe Capital per discutere una questione finanziaria con Axe. Il figlio Gordie, rimasto solo mentre i genitori parlavano in disparte, entra nell'ufficio di Wendy e inizia a confidarsi con lei. Lara, uscita dal colloquio con Axe, si arrabbia nel vedere Wendy parlare con suo figlio. Axe non ha ancora mantenuto la promessa fatta a Taylor, volendo che si occupi della speculazione sul gas naturale. Scolari, il braccio destro di Foley, spiega a Chuck che l'unico ostacolo verso la nomination resta Bob Sweeney, l'ex candidato che Chuck ricatt\u00f2 con la storia del campo rieducativo per il figlio gay, il cui sostegno \u00e8 fondamentale per l'unit\u00e0 del partito. Chuck convince Sweeney a far fronte comune contro Foley in cambio di un aiuto per la sua rielezione a sindaco di Buffalo. Chuck non ha perdonato Bryan per il suo tradimento e lo licenzia. Chuck incastra Foley con l'accusa di importare acciaio scadente, da lui certificato di alta qualit\u00e0 e rivenduto a prezzo esorbitante al governo. Ora Chuck ha un'arma per ricattere Foley, il quale dovr\u00e0 limitarsi a essere un consulente senza esigere alcunch\u00e9 da lui. Onorando la promessa fatta da Chuck di concedergli qualsiasi cosa in cambio del favore per la Ice Juice, Degiulio vuole che resti procuratore, altrimenti avr\u00e0 il fianco scoperto e non potr\u00e0 coronare il sogno di essere eletto alla Corte suprema.\nAxe decide di riassumere Spyros, dopo che Stearn gli ha sottoposto l'interessante strategia di investimento da lui elaborata e di cui la Axe Capital potr\u00e0 avvantaggiarsi. Axe offre a Lara uno sconto sulla commissione, a condizione che i figli non si trasferiscano fino al college. Chuck annuncia che sar\u00e0 Sweeney a correre come candidato governatore, cui offre tutto il suo appoggio. Wendy si presenta nella suite d'albergo in cui Charles doveva incontrare la sua fidanzata, mettendolo in guardia dal provare nuovamente a pestarle i piedi.\nRompere il ghiaccio.\nTrama.\nChuck accompagna il procuratore generale Jeffcoat in Texas per una battuta di caccia. A una settimana dall'inizio del processo contro Jose Lugo, Jeffcoat si aspetta che Chuck mantenga la promessa di farlo condannare per l'omicidio della guardia carceraria. Kate prepara l'accusa contro Lugo, pur consapevole che fosse stato per lei ne avrebbe assunto la difesa. Axe punta a chiudere un accordo con il russo Grigor Andolov, avendo bisogno di un investitore importante in vista dell'aumento di capitale. Pur dubitando che Axe sia pronto a tornare in campo, Andolov intende concedergli una possibilit\u00e0. Taylor sottopone all'uomo di Andolov l'ingresso della Axe Capital negli investimenti ambientali, incassando uno scontato rifiuto. Wendy vende la macchina che le regal\u00f2 Axe. Stearn \u00e8 agitato per la scomparsa del suo dollaro fortunato e accusa Bonnie, la nuova collega trader, di sapere dove si trova e non volerglielo dire.\nLugo muore nel tragitto dal penitenziario al carcere. Kate \u00e8 convinta che si tratti di una vera e propria esecuzione da parte dei secondini per vendicare il collega morto. Chuck accetta di ritirare le accuse contro Lugo e, convinto che con la sua morte Jeffcoat abbia ottenuto ci\u00f2 che voleva, punta a muovere causa contro le guardie che lo hanno ucciso. Tuttavia, Jeffcoat continua a considerare Lugo il vero criminale e intima Chuck di non azzardarsi a procedere contro i secondini. Axe prova a ricucire con Andolov, garantendogli che i suoi agganci nel governo permetteranno loro di concludere qualsiasi affare. Axe fa incontrare Andolov con Krakow, garantendo che far\u00e0 lui da tramite ai loro scambi. Taylor dice a Wags che a suo parere Axe ha commesso un errore a bocciare la proposta ambientale. Wags porta Taylor fuori da un castello, dove vive la sua ex moglie, che decise di sposare nonostante Axe lo avesse avvertito di non farlo. Da quel momento Wags, che si \u00e8 separato quasi immediatamente, non ha pi\u00f9 dubitato della parola del suo capo. Taylor riunisce in segreto il vecchio team quant per continuare a lavorare al loro progetto. Alla Axe Capital si scopre che \u00e8 stato Rudy, un dipendente di secondo piano, a rubare il dollaro fortunato di Bill. Per punizione Rudy deve scambiare la postazione di lavoro con Bonnie. Bryan \u00e8 assunto in prova come consulente per l'FBI, grazie alla raccomandazione dell'agente ed ex collega al Distretto Sud Terri Mccue.\nChuck e Wendy escono a cena con Lonnie e sua moglie. L'incontro non va per il verso giusto, poich\u00e9 Lonnie ha affermato che il vecchio Chuck avrebbe perseguito le guardie senza preoccuparsi delle minacce del procuratore. Wendy suggerisce al marito di trovare qualcosa contro Jeffcoat. Axe e Andolov siglano la loro intesa.\nRedenzione.\nTrama.\nChuck onora la promessa fatta a Sweeney, consegnando a Kornbluth del Financial Journal i reati commessi dal suo sfidante a sindaco di Buffalo. Chiedendo al giornalista tutto quello che sa a proposito di Jeffcoat, Chuck \u00e8 indirizzato verso gli affari poco chiari che il procuratore generale e suo fratello, un predicatore evangelico, hanno condotto nel network di stazioni tv che trasmettono le attivit\u00e0 della loro chiesa. Accettando di indagare su Jeffcoat, Kate prega Chuck di non coinvolgere suo padre, anch'egli impegnato nel settore televisivo. Andolov comunica ad Axe che ha deciso di ritirare il proprio capitale dalla Axe Capital, avvalendosi dell'assenza di una clausola di preavviso non prevista nei loro accordi, poich\u00e9 ha ricevuto un'opportunit\u00e0 di investimento pi\u00f9 allettante nel settore petrolifero. Axe mobilita tutti i propri uomini alla ricerca di nuova liquidit\u00e0, senza cui sar\u00e0 impossibile lanciare l'aumento di capitale. Wags suggerisce ad Axe di rivolgersi a Frotty Ansiman, un intermediario decisamente borderline, ma che possiede importanti entrature con i principali regimi dittatoriali del mondo. Ben Kim si rivolge a Wendy perch\u00e9 aveva un'idea di investimento per aiutare la societ\u00e0, ma non ha avuto il coraggio di comunicarla ai superiori. Wendy ritiene Ben un giovane brillante che per\u00f2 rischia di essere frenato dalla sua timidezza, quindi gli consiglia di fare una \"pazzia\" davanti ai colleghi per dimostrare di avere quel quid in pi\u00f9 che fa la differenza.\nJeffcoat si presenta a sorpresa nel Distretto Sud. Constatando come la citt\u00e0 sia diventata un coacervo di violenza e perdizione, il procuratore generale vuole che Chuck dia assoluta priorit\u00e0 ai casi di droga, autoinvitandosi inoltre a casa sua per una cena a quattro con Wendy e sua moglie Anne. Venendo meno alla richiesta di Kate, Chuck parla con suo padre. Frank Sacker non pu\u00f2 sbilanciarsi troppo a causa del suo ruolo nel settore televisivo, tuttavia lo invita a scavare sugli accordi stipulati dai network televisivi. Jeffcoat \u00e8 stato governatore del Texas, sfruttando la posizione di potere data dalla carica per espopriare i terreni sotto cui far passare i cavi delle stazioni televisive, avvantaggiando s\u00e9 stesso e il fratello. Chuck si mette alla ricerca del finanziere di Jeffcoat, tale Ashley Cutler, che si \u00e8 dato alla fuga non appena saputo di essere sotto indagine. Forando la gomma nel tragitto verso la villa di Cutler, Chuck fa tardi alla cena con Jeffcoat a casa sua. Il procuratore generale, consapevole che Chuck non si sta certamente adoperando per la sua crociata antidroga, capisce che sta bollendo qualcosa di grosso in pentola. Ansiman accetta di offrire ad Axe i soldi della Giordania, in cambio di una quota della Axe Capital e della sua riabilitazione pubblica. Taylor e Oscar cenano in un ristorante esclusivo con Payton Breen, giovane imprenditore che sottopone loro un avveniristico progetto di mappatura del genoma, un'area di investimento potenzialmente utile per la Axe Capital.\nL'FBI bracca Cutler in un motel di Newark. Chuck si fa raccontare le manove occulte compiute dai Jeffcoat, i quali mascheravano i profitti come fossero perdite e successivamente riciclavano il denaro attraverso le donazioni della chiesa, investendo nella realizzazione dei cavi con cui estendere il network tv. Dal suo nuovo ufficio all'FBI Bryan sente che l'operazione Cutler \u00e8 stata un favore a Kate, intuendo quindi che dietro c'\u00e8 l'ennesima manovra di Chuck. L'accordo tra Axe e Ansiman salta perch\u00e9 quest'ultimo, al momento di firmare, si intestardisce nel volere un ruolo di comando dentro la societ\u00e0, spingendo Axe a ritirare l'offerta. A questo punto ad Axe non resta altra possibilit\u00e0 che investire nei sempre redditizi fondi pensione. Ben Kim sceglie il momento meno opportuno per sfogare la sua \"pazzia\", esibendosi in uno strip-tease dentro l'ascensore di fronte agli attoniti manager che, scandalizzati, annullano la trattativa. Ben ha l'occasione di esporre la sua idea ad Axe, avendo individuato movimenti anomali a Milwaukee nel segmento delle auto a noleggio. Axe si complimenta con Ben per il colpo di genio, dandogli finalmente il riconoscimento che merita.\nKate \u00e8 risentita con Chuck per aver parlato con suo padre, pur ammettendo che dal genitore \u00e8 arrivato un assist decisivo per incastrare Jeffcoat. Axe compra il 50% della startup sul genoma di Breen, indispettendo Taylor che stava conducendo la trattativa per conto proprio. Axe \u00e8 invitato a cena da Andolov, scoprendo che il russo aveva mentito a proposito della sua intenzione di uscire dalla Axe Capital perch\u00e9 voleva metterlo alla prova. Avendo quindi constatato che Axe \u00e8 veramente dotato di sangue freddo, Andolov decide di tornare sui suoi passi e stavolta accetta l'inserimento della clausola di preavviso. Uscito dal ristorante, Axe sente la necessit\u00e0 di andare a trovare sua madre.\nBonus.\nTrama.\nChuck incontra Ira al ristorante, scoprendo che si \u00e8 sposato ed \u00e8 al lavoro per mantenere l'alto tenore di vita della moglie Taiga, auspicando che dopo gli ultimi reciproci sgarbi possano considerarsi pari. Chuck si reca da Peter Decker, l'ex speculatore che contribu\u00ec a stanare Axe, oggi affermato imprenditore nel fitness. Chuck usa Decker per rivelare a Ira che Taiga, desiderosa di lanciarsi nel circuito dello yoga, sta facendo affari occulti con lui. Ira per\u00f2 non ha firmato un accordo prematrimoniale, quindi non si trova nella posizione ideale per chiedere il divorzio. Alla Axe Capital \u00e8 il giorno del bonus e Axe decide di concedere qualcosa a tutti i dipendenti, in ragione dello sforzo compiuto per tirare avanti la baracca in sua assenza. A questo proposito emergono dissidi con Taylor, il cui bonus non corrisponde alle sue aspettative considerando che ha avuto il peso della societ\u00e0 sulle proprie spalle. Facendosi portavoce del disagio di Taylor per il mancato riconoscimento da parte di Axe delle sue qualit\u00e0, Wendy si rivolge a Lara per provare a convincerlo a mostrare pi\u00f9 riconoscenza verso chi \u00e8 stato meritevole. Lara, in qualit\u00e0 di principale investitore della Axe Capital, spinge l'ex marito a fare uno sforzo per avvicinarsi alle richieste di Taylor. Jeffcoat incarica l'FBI di avviare un'indagine interna su chi fa soffiate ai media.\nAxe comunica a Taylor che ha deciso il suo inserimento nella squadra del rilancio, dopodich\u00e9 raddoppia il bonus di Wendy per la mediazione esercitata con Lara. Chuck convoca Anthony Radelli, l'amante di Taiga che \u00e8 dietro ai suoi loschi affari, e lo minaccia di aprire un caso federale contro di lui. Dopo aver chiesto a Charles la disponibilit\u00e0 del suo appartamento, Chuck fa firmare a Taiga un accordo postmatrimoniale in cui lei ha il diritto di avere 50.000 $ per ogni anno di matrimonio. Chuck e Ira si riconciliano, iniziando a frequentarsi spesso come ai vecchi tempi. Axe regala a Wags uno stock di numeri della rivista pornografica Oui appartenuti a suo padre. Bryan si reca a Charlottesville da Dake, diventato professore di legge, per sapere come mai ha deciso di proteggere Chuck nel caso Ice Juice. Dake ammette che Chuck andrebbe fermato. Intanto, Chuck convince il procuratore di New York Alvin Epstein a muovere causa contro Jeffcoat per intralcio alla giustizia, affinch\u00e9 il procuratore generale faccia la prima mossa e diventi vulnerabile. Apprestandosi a lanciare un algoritmo quant per un aumento di capitale, Taylor chiede di avere un colloquio con Andolov.\nConteggio Elmsley.\nTrama.\nLa Axe Capital partecipa all'annuale campagna di fundraising organizzata dalla Spartan-Ives. Taylor \u00e8 in procinto di abbandonare Axe, mettendosi in proprio con la creazione del Taylor Mason Capital, un hedge fund il cui primo investitore sar\u00e0 Andolov. Chiuso l'accordo con il russo, Taylor si precipita a tenere la presentazione della Axe Capital davanti agli investitori. Al termine della giornata Axe festeggia i 6.000.000.000 $ raccolti dalla Axe Capital, tornata finalmente in pista. Bryan annuncia a Kate che ha scoperto gli intrallazzi di Chuck con l'FBI, quindi pu\u00f2 decidere di aiutarlo oppure essere coinvolta con lui. Kate replica che si tratta di una strategia volta non a proteggere Jeffcoat, bens\u00ec a distruggerlo. Chuck ed Epstein lanciano il loro attacco al procuratore generale.\nIl giorno seguente Wags scopre che i soldi raccolti dalla Axe Capital sono spariti. Axe capisce che Taylor l'ha raggirato attraverso il conteggio Elmsley, aprendo la sua societ\u00e0 e portandosi dietro Mafee. Axe ordina a Wendy di controllare tutti i dipendenti, verificando chi \u00e8 in odore di passare con Taylor. Andolov promette ad Axe di risolvere il suo problema con Taylor, ricorrendo a una soluzione drastica che nemmeno lui ha mai avuto il coraggio di prendere. Axe si presenta nella sede del Taylor Mason Capital, pretendendo di riavere indietro i suoi soldi e minacciando Taylor che adotter\u00e0 qualsiasi metodo pur di fermare la sua corsa. Jeffcoat convoca Chuck per chiedere il suo aiuto sull'indagine di Epstein contro la Texas South Cable di suo fratello, additando Ashley Cutler come il responsabile dell'intera questione. Chuck subordina il suo aiuto alla certezza che manterr\u00e0 il suo posto fino al termine del mandato di Jeffcoat, inoltre vuole che il Distretto Sud torni a essere indipendente e libero di assumere le proprie decisioni.\nMentre Chuck organizza l'agguato a Jeffcoat in una sauna, Taylor propone a Wendy di passare al suo fondo e ricominciare da capo dopo tutti gli errori commessi alla Axe Capital. Wendy rifiuta, asserendo che Taylor \u00e8 ancora troppo giovane e non conosce altri valori rispetto ai soldi. Dopo aver chiesto ad Hall di incrementare la sorveglianza su Lara e i ragazzi, Axe rifiuta l'offerta di Andolov. Il russo annuncia che ritira tutti i propri soldi dalla Axe Capital, passando al fondo di Taylor. Arrivato nel suo ufficio, Chuck trova riuniti Jeffcoat, Epstein, Kate, Bryan e Dake. Jeffcoat ha nominato Epstein viceprocuratore e smaschera le trame ordite da Chuck per abbatterlo. Jeffcoat licenzia Chuck e nomina Bryan procuratore federale del Distretto Sud ad interim. Wendy informa Axe del tentativo di Taylor di portarla con s\u00e9. Axe si presenta a casa di Chuck per suggellare la loro alleanza, sovrintesa da Wendy, contro Jeffcoat e Taylor."}
{"id": "6905410", "revid": "62748", "url": "https://it.wikipedia.org/wiki?curid=6905410", "title": "Giacomo Colussi", "text": "Biografia.\nLa famiglia Colussi, originaria dello Zoldano, si trasfer\u00ec a Venezia nel 1880 dove apr\u00ec una panetteria. Nel 1911 il padre Angelo, con i soldi guadagnati dalla vendita di alcuni immobili, costru\u00ec una fabbrica di biscotti. La produzione lavor\u00f2 durante i primi anni di guerra, fino a quando gli austriaci non arriveranno a Venezia; solo dopo la fine di ci\u00f2 l'impresa continu\u00f2 a produrre.\nNel 1920 la fabbrica si espanse notevolmente con l\u2019acquisto di un forno a riscaldamento indiretto con il carbone, due camere di cottura con tubi per distribuire il calore, impastatrici, laminatoi e una macchina stampatrice. Arrivarono a produrre un quintale di biscotti l\u2019ora di cui occup\u00f2 un numero di 50 operai. \nNegli anni Trenta, iniziarono anche a produrre panettoni, wafer e pasticcini; Angelo Colussi decidette di aprire altri negozi per vendere direttamente i suoi prodotti: alla met\u00e0 del decennio si contavano 14 punti vendita (sei a Venezia, uno al Lido di Venezia, uno a Mestre, uno a Padova, uno a Vicenza, uno a Udine, uno a Trieste e due a Milano).\nGiacomo Colussi frequent\u00f2 gli uffici della fabbrica sin da bambino; si diplom\u00f2 all\u2019Istituto tecnico commerciale e si iscrisse alla facolt\u00e0 di Scienze economiche e commerciali dell\u2019Universit\u00e0 Ca' Foscari di Venezia, dove consegu\u00ec la laurea. Nel 1936, prima di terminare gli studi, gli venne affidata la gestione della fabbrica di biscotti di Vittorio Veneto, appena acquisita dal padre."}
{"id": "6905411", "revid": "767487", "url": "https://it.wikipedia.org/wiki?curid=6905411", "title": "Leggenda \u211617", "text": "Leggenda \u211617 \u00e8 un film del 2013 diretto da Nikolaj Lebedev. \u00c8 ispirato alla storia dell'hockeista sovietico Valerij Charlamov. Il film ha vinto il Golden Eagle Award come miglior film russo dell'anno."}
{"id": "6905414", "revid": "1001457", "url": "https://it.wikipedia.org/wiki?curid=6905414", "title": "Letteratura gialla", "text": ""}
{"id": "6905419", "revid": "287204", "url": "https://it.wikipedia.org/wiki?curid=6905419", "title": "Di Bari", "text": ""}
{"id": "6905421", "revid": "2215637", "url": "https://it.wikipedia.org/wiki?curid=6905421", "title": "Mazda 323", "text": "La Mazda 323 (nel mercato interno giapponese Mazda Familia) \u00e8 una berlina compatta prodotta dal costruttore giapponese Mazda in 8 generazioni dal 1963 al 2003 quando \u00e8 stata sostituita dalla Mazda 3.\nIl contesto.\nLe prime 2 generazioni (dal 1963 al 1977) prendevano in molti mercati i nomi 800 (per la prima), 1000, 1200 e 1300 (per la seconda), mentre dalla terza (entrata in produzione nel 1977) fu in gran parte adottato il nome 323. Sul mercato nordamericano \u00e8 stata invece commercializzata come Mazda GLC.\nSi tratta di una berlina da poco meno di 4 metri di lunghezza disponibile sia in configurazione a 3 che a 5 porte, a cui nel 1964 \u00e8 stata affiancata anche la versione familiare.\nMeccanicamente presentava la trazione posteriore e al momento della presentazione le motorizzazioni disponibili erano comprese tra i 985 e i 1416 cm\u00b3 con potenze comprese tra i 45 e i 70 CV. La versione familiare poteva essere equipaggiata anche da un propulsore da 1490 cm\u00b3.\nLa terza serie della vettura \u00e8 restata in produzione sino al 1980, sostituita dalla quarta generazione e che presenta due versioni berlina, una classica 3 volumi 4 porte e una hatchback a 3 o 5 porte, mentre la familiare fu venduta fino al 1985. Cambia anche la configurazione meccanica che diventa una \"tutto avanti\" con motore e trazione anteriore. \nQuinta serie (BF).\nLa quinta serie (BF) fu prodotta dal 1985 al 1989 ed era disponibile in versione 3 porte hatchback, 4 porte berlina e 5 porte station wagon.\nSulla base della hatchback 3 porte 4WD fu prodotta una versione sportiva pensate per correre nei rally, la cui principale differenza rispetto al resto della gamma fu l'adozione di un sistema di sovralimentazione con Turbo e intercooler per incrementarne le prestazioni del motore: il risultato fu una potenza di 150 CV e 190 nm, che scesero poi a 140 CV e 185 nm con l'adozione del catalizzatore alla fine del 1987.\nLe motorizzazioni benzina per l'Europa erano:\nL'unica versione Diesel era il motore PN 1.7 8V 57 CV.\nSesta serie (BG).\nLa sesta serie (BG) prodotta dal 1989 al 1994 era disponibile con carrozzeria hatchback 3 porte, berlina 4 porte e 5 porte.\nTutte le versioni erano caratterizzate dal retro in cui i fanali erano collegati tra loro con dei pannelli aventi lo stesso effetto rosso trasparente che formava una barra unica.\nLa hatchback 3 porte era disponibile in versione GLX con il motore 1.3 16V e GT con il motore 1.8 16V, mentre la berlina 4 porte era unicamente disponibile in versione GLX 1.6 16V.\nLa versione 5 porte era denominata 323F (\"Astina\" in alcuni paesi), era subito riconoscibile anteriormente dai fanali a scomparsa e posteriormente dalla scritta \"323F\" sulla barra centrale rossa dei fanali. Questa versione non hai mai montato turbo e non ha mai avuto la trazione integrale. Era disponibile unicamente in versione GT e montava il motore 1.8 16V, aveva cerchi in lega, spoiler posteriore, paraurti e specchietti in tinta con la carrozzeria, terminale singolo con doppio tubo, mentre fendinebbia e tetto apribile erano optional.\nSulla base della hatchback 3 porte 4WD (non importata in Italia, montava una variante del motore 1.8 16V aspirato depotenziato a 103 CV) furono prodotte due versioni sportive pensate per correre nei rally, la cui principale differenza rispetto al resto della gamma fu l'adozione di un sistema di sovralimentazione con Turbo e intercooler per incrementarne le prestazioni del motore: il 323 nella versione GTX sviluppava 163 CV e 216 nm, che salirono fino a 185 CV e 235 nm nella versione GTR (principalmente grazie all'adozione di un turbo e un intercooler di maggiori dimensioni). Queste caratteristiche, unite al corpo vettura compatto e leggero (1.240kg in ordine di marcia), garantivano prestazioni brillanti in linea con quelle delle altre \"homologation special\" dell'epoca, nonostante il deficit di potenza e coppia rispetto alla concorrenza.\nLa versione GTR fu prodotta in numero limitato di 5000 esemplari, ovvero il numero minimo richiesto per l'omologazione nel Gruppo A.\nIl catalizzatore fu introdotto a partire dal 1992 su tutta la gamma, mentre la versione GTX ne era dotata fin dal 1989.\nIn Italia era disponibile solo con motorizzazioni quattro cilindri in linea a benzina, che erano:\nSettima serie 323F (BH) (Lantis).\nLa settima serie denominata 323F in Europa (Lantis in Giappone), \u00e8 stata prodotta dal 1994 al 1999 solo con carrozzeria hatchback cinque porte.\nLunga 4245 mm, larga 1695 mm, alta 1355 mm e pesa 1300 kg ospitava 5 persone, era disponibile negli allestimenti LX, GLX e GT. Il cambio poteva essere manuale a 5 marce o automatico a 4 velocit\u00e0, la trazione era solo anteriore e motori solo a benzina, quelli disponibili in Italia erano:\nA met\u00e0 del 1999 esce di produzione.\nOttava serie (BJ).\nL'ultima e ottava serie (1999-2003) chiuse definitivamente l'uso del nome 323. In Italia fu venduta solo con carrozzeria hatchback 5 porte. Tutte le versioni erano spinte da motori quattro cilindri in linea benzina o diesel e dalla trazione anteriore. Gli allestimenti disponibili erano GLX, Active, Cromo, Touring ed Exclusive. Qui sotto sono elencate le motorizzazioni disponibili in italia.\nNel 2001 venne fatto un facelift, vennero migliorate le sospensioni e l'impianto audio.\nLe ultime generazioni (BH e BJ) furono vendute anche come Mazda Proteg\u00e9 e Mazda Allegro.\nNel 2004 usc\u00ec ufficialmente di produzione per lasciare spazio alla nuova Mazda 3."}
{"id": "6905422", "revid": "1186766", "url": "https://it.wikipedia.org/wiki?curid=6905422", "title": "Gigliucci", "text": ""}
{"id": "6905423", "revid": "486946", "url": "https://it.wikipedia.org/wiki?curid=6905423", "title": "Fragmenta historicorum gr\u00e6corum", "text": ""}
{"id": "6905426", "revid": "2110845", "url": "https://it.wikipedia.org/wiki?curid=6905426", "title": "Jean-Jacques Guilbert", "text": "Biografia.\nNasce a Malakoff in Francia il 28 gennaio 1928. Consegue la laurea in Medicina a Parigi nel 1958 e PhD in Education a Los Angeles presso la University of Southern California nel 1974. \nDal 1960 al 1966 lavora come medico all\u2019ospedale americano di Parigi (\"H\u00f4pital Am\u00e9ricain de Paris\") ed \u00e8 consigliere per la riforma degli studi medici del Professor Robert Debr\u00e9. \nNel 1966 entra all\u2019Organizzazione Mondiale della Sanit\u00e0 e viene inviato ad occuparsi della formazione del personale della salute al Bureau Regionale per l\u2019Africa a Brazzaville in Congo dal 1966 al 1971.\nDal 1972 al 1987 \u00e8 responsabile della Divisione Pianificazione, metodologia e valutazione dell\u2019educazione dell\u2018Organizzazione Mondiale della Sanit\u00e0 a Ginevra. \nHa lavorato in tutto il mondo per oltre vent\u2019anni con lo scopo di promuovere metodi di apprendimento pertinenti ed efficaci, in particolare nelle facolt\u00e0 di Medicina e delle Scienze della salute.\n\u00c8 autore della \"Guida Pedagogica per il personale della salute\", tradotta in oltre 15 lingue. Questo libro resta un riferimento metodologico in tema di formazione dei professionisti della salute. \nPer l\u2019Universit\u00e0 di Ginevra si \u00e8 occupato della pianificazione del Diploma universitario in Sanit\u00e0 pubblica (1988-93), della pianificazione del Programma di formazione continua sull\u2019educazione terapeutica del paziente (1996-98), e di un programma di Sanit\u00e0 pubblica per le persone anziane (1998-2005). \nRiceve la laurea Honoris Causa dall\u2019Universit\u00e0 di Ferrara nel 1991."}
{"id": "6905433", "revid": "486946", "url": "https://it.wikipedia.org/wiki?curid=6905433", "title": "Museo della ceramica (Ascoli Piceno)", "text": ""}
{"id": "6905434", "revid": "1522738", "url": "https://it.wikipedia.org/wiki?curid=6905434", "title": "Golfo di Saint-Malo", "text": "Il golfo di Saint-Malo \u00e8 un golfo della Manica il cui litorale appartiene ai dipartimenti di C\u00f4tes-d'Armor, Ille-et-Vilaine e Manica in Francia, ma che comprende anche le isole del Canale. Esso si estende su una superficie di 8500\u00a0km2 tra l'arcipelago di Br\u00e9hat, le isole di Guernsey e di Alderney e il Capo di La Hague.\nIsole.\nOltre alle isole del Canale di Jersey, Guernesey (e le sue principali dipendenze di Alderney e Sark) si trovano le isole Chausey, che fanno parte del comune di Granville.\nComuni.\nOltre alle citt\u00e0 di Saint Helier (Jersey) e di Saint-Pierre-Port (Guernsey), capoluoghi delle rispettive isole del Canale, sul golfo di Saint-Malo si affacciano i comuni francesi di:\nCorsi d'acqua.\nSolo pochi fiumi costieri si gettano nel golfo:"}
{"id": "6905445", "revid": "1573940", "url": "https://it.wikipedia.org/wiki?curid=6905445", "title": "Plectrophenax hyperboreus", "text": "Lo zigolo di McKay (Plectrophenax hyperboreus ()) \u00e8 un uccello passeriforme della famiglia Calcariidae.\nEtimologia.\nIl nome scientifico della specie, \"hyperboreus\", deriva dal mito greco degli Iperborei e significa \"settentrionale\", in riferimento all'areale di diffusione di questi uccelli: il loro nome comune commemora invece il naturalista statunitense Charles McKay.\nDescrizione.\nDimensioni.\nMisura 15-19 cm di lunghezza, per 38-62 g di peso.\nAspetto.\nSi tratta di uccelli dall'aspetto paffuto e massiccio, muniti di testa arrotondata, ali appuntite, coda dalla punta lievemente forcuta e forti zampe: nel complesso, lo zigolo di McKay somiglia molto all'affine zigolo delle nevi, rispetto al quale \u00e8 leggermente pi\u00f9 grande e robusto e presenta ancora pi\u00f9 bianco nel piumaggio.\nIl piumaggio presenta dimorfismo sessuale ben evidente: durante il periodo invernale (cosiddetto di eclisse) i maschi e le femmine sono simili, con livrea quasi completamente bianca, fronte, guance e parte centrale del vertice di color nocciola e dorso e ali bruno-nerastri, con le singole penne orlate di colore pi\u00f9 chiaro. Durante la stagione degli amori, invece, i maschi divengono quasi completamente bianchi, ad eccezione della superficie superiore delle penne centrali della coda e delle punte delle remiganti.\nIn ambedue i sessi il becco \u00e8 giallo-brunastro durante l'eclisse e nero durante la stagione riproduttiva, le zampe sono nerastre e gli occhi sono di colore bruno scuro.\nBiologia.\nSi tratta di uccelli dalle abitudini diurne e gregarie, che vivono in gruppetti di una decina d'individui all'infuori della stagione degli amori, non di rado associandosi ad altre specie di uccelli: lo zigolo di McKay passa molto del suo tempo spostandosi da una parte all'altra alla ricerca di cibo, che avviene al suolo. Questi uccelli sono inoltre soliti dormire al suolo, accovacciandosi a terra o nella neve durante la notte.\nAlimentazione.\nLa dieta di questi uccelli \u00e8 poco conosciuta, tuttavia si ha motivo di pensare che essa non differisca in maniera significativa da quanto osservabile nell'affine zigolo delle nevi.\nRiproduzione.\nLa stagione riproduttiva va da maggio a luglio-agosto: si tratta di uccelli monogami, le cui coppie tendono a isolarsi dai gruppi durante la riproduzione, diventando territoriali.\nIl nido viene costruito fra i sassi o in una spaccatura della roccia: esso consiste in una coppa di fili d'erba e licheni foderata di piumino e pelame, costruita dalla sola femmina, mentre il maschio sorveglia i dintorni.\nAll'interno del nido la femmina depone 3-5 uova, che cova da sola (imbeccata dal maschio, visto che la femmina non lascia mai il nido durante la cova per evitare che il freddo interferisca con lo sviluppo embrionale delle uova) per poco meno di due settimane; i \"pulli\", ciechi e implumi alla schiusa, vengono imbeccati da ambedue i genitori, cominciando ad avventurarsi fuori dal nido a circa 10 giorni dalla schiusa ed involandosi non pi\u00f9 tardi di qualche giorno dopo. L'indipendenza viene ragigunta attorno al mese di vita, coi genitori che scacciano i giovani.\nDistribuzione e habitat.\nLo zigolo di McKay \u00e8 un uccello migratore, che durante l'inverno popola le coste orientali dell'Alaska (grossomodo fra Platinum e Deering), mentre in primavera migra nelle isole di Saint Matthew ed Hall, nello stretto di Bering, dove trascorre la stagione calda e si riproduce: gruppi isolati di questi uccelli si spingono a Saint Paul (nelle Pribilof) e a Saint Lawrence, ad est fino alla penisola dei Ciukci.\nL\"'habitat\" di questi uccelli \u00e8 rappresentato dalla tundra e dalle aree prative durante l'inverno, mentre durante il periodo caldo essi si spostano verso le aree ghiaiose, di preferenza nei pressi delle spiagge o di aree umide."}
{"id": "6905450", "revid": "124985741", "url": "https://it.wikipedia.org/wiki?curid=6905450", "title": "Sabine Sch\u00f6ffmann", "text": "Biografia.\nCarriera.\nSabine Sch\u00f6ffmann ha debuttato in Coppa Europa nel 2007. Ha disputato la sua prima gara di Coppa del Mondo nel gennaio del 2009 a Bad Gastein, giungendo ventiquattresima nello Snowboard Cross.\nAi mondiali juniores disputatisi a Nagano nel 2009 ha vinto l'oro nello slalom parallelo e il bronzo nello snowboard cross; nella stessa stagione si \u00e8 laureata campionessa austriaca di slalom parallelo - titolo bissato nel 2010 a Gerlitzen.\nSempre nel 2010, ai mondiali juniores di Snow Park, in Nuova Zelanda, ha conquistato l'oro nello slalom parallelo. Nel dicembre dello stesso anno nel gigante parallelo di Limone Piemonte \u00e8 entrata per la prima volta tra le prime otto in una gara di Coppa del Mondo.\nAi mondiali juniores di Valmalenco 2011 ha ottenuto il bronzo nello slalom parallelo, mentre ai Mondiali di Stoneham 2013 ha chiuso la gara della stessa disciplina al dodicesimo posto.\nHa ottenuto la prima vittoria in Coppa del Mondo nella stagione 2014-2015, vincendo lo slalom parallelo di Montafon; nella stessa stagione ha preso parte ai Mondiali di Kreischberg, giungendo quattordicesima nello slalom parallelo e dodicesima nel gigante parallelo.\nAi Mondiali di Sierra Nevada 2017 \u00e8 giunta decima nello slalom parallelo e dodicesima nel gigante parallelo.\nConvocata per i Giochi olimpici di PyeongChang 2018, Sabine Sch\u00f6ffmann ha dovuto cedere il posto a Daniela Ulbing a causa di un infortunio alla gamba sinistra rimediato il 28 gennaio 2018 nel gigante parallelo di Bansko.\nVita privata.\nSabine Sch\u00f6ffmann vive a St. Georgen am L\u00e4ngsee, vicino a St. Veit an der Glan.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nPSL = slalom parallelo\nPGS = slalom gigante parallelo"}
{"id": "6905451", "revid": "106456", "url": "https://it.wikipedia.org/wiki?curid=6905451", "title": "Saint-Pierre-Port", "text": ""}
{"id": "6905452", "revid": "466539", "url": "https://it.wikipedia.org/wiki?curid=6905452", "title": "Katharine Gun", "text": " Nel 2003, mentre lavorava come impiegata presso il Quartier generale del governo per le comunicazioni, divenne nota come \"whistleblower\" per avere portato alla luce una rete di spionaggio illegale ordita dagli Stati Uniti d'America e dal Regno Unito allo scopo di legittimare la Guerra in Iraq.\nBiografia.\nGun \u00e8 figlia di Jan e Paul Harwood e trascorse parte dell'adolescenza a Taiwan, dove la famiglia si era trasfer\u00ecta nel 1977 e dove il padre aveva accettato un posto come insegnante universitario di letteratura inglese dell'universit\u00e0 di Tunghai. Fino all'et\u00e0 di 16 anni studi\u00f2 alla Morriston Academy di Taiwan, per fare ritorno poi in Inghilterra e conseguire gli A-levels presso la Moira House di Eastbourne e laurearsi in lingua giapponese e cinese all'Universit\u00e0 di Durham. Lavor\u00f2 in seguito per due anni come insegnante di inglese nella citt\u00e0 giapponese di Hiroshima attraverso il Programma JET. Nel 1999 lasci\u00f2 il posto e inizi\u00f2 a lavorare alla GCHQ a Cheltenham come traduttrice dal mandarino all'inglese, dopo avere risposto ad un annuncio di lavoro letto sul giornale, senza sapere di preciso che tipo di azienda fosse.\nIl caso.\nIl 31 gennaio del 2003, Katharine Gun, all'epoca ventottenne, lesse un\u2019e-mail inviata da Frank Koza della National Security Agency, in cui veniva richiesto di convincere, con segretezza, le sei nazioni decisive (Angola, Bulgaria, Camerun, Cile, Guinea, e Pakistan) a votare per l\u2019entrata in guerra contro l\u2019Iraq, violando cos\u00ec le Convenzioni di Vienna che regolano i rapporti diplomatici tra le nazioni. Katharine inoltr\u00f2 la mail a un amico in rapporti con la stampa. Il 2 marzo 2003 il messaggio fu pubblicato sulla prima pagina del \"The Observer\". Il 5 marzo Katharine confess\u00f2 ai suoi superiori di essere stata la fonte della notizia, quindi fu arrestata con l'accusa di avere violato gli atti di segretezza. Gun trascorse una notte in custodia, ma fu subito rilasciata poich\u00e9 il procuratore si rifiut\u00f2 di presentare prove valide. In una intervista della BBC con Jeremy Paxam, Katharine disse di aver deciso di non sollevare le sue preoccupazioni relative alla richiesta della mail con nessuno all'interno della GCHQ perch\u00e9 era convinta che non avrebbe avuto alcun effetto pratico.\nIl 13 novembre del 2003, poco dopo essersi sposata, Katharine fu nuovamente accusata di aver violato gli atti di segretezza rischiando una condanna a due anni di carcere. Il suo caso divent\u00f2 nazionale e conquist\u00f2 il sostegno da parte di attivisti e personaggi dello spettacolo, come Jesse Jackson, Daniel Ellsberg, Danny Glover e Sean Penn. La donna pianific\u00f2 di dichiararsi non colpevole, sostenendo di aver divulgato la mail solamente per prevenire una guerra che considerava illegale. Il caso venne affrontato in tribunale il 25 febbraio 2004 e venne chiuso entro trenta minuti perch\u00e9 l'accusa si rifiut\u00f2 di fornire prove. Le ragioni per cui l'accusa abbandon\u00f2 il caso non sono state chiarite.\nDopo il processo il marito curdo Yasar Gun fu arrestato con l'accusa di avere violato il visto rischiando l'espulsione dal Regno Unito e tre giorni dopo, si evit\u00f2 la sua deportazione grazie all'interessamento del parlamentare Nigel Jones. \nNel 2004 Katharine Gun vinse il Premio Sam Adams, un riconoscimento consegnato ai membri dell\u2019Intelligence che si sono distinti per integrit\u00e0 e etica. Nel 2006 scrisse un articolo, \"Iran: Time to leak\", nel quale si appellava ai whistleblower, chiedendo loro di rendere pubbliche le informazioni relative ai piani per una potenziale guerra contro l'Iran. Oggi Katharine Gun vive in Turchia, con il marito e una figlia di nome Hana.\nNella cultura di massa.\nNel 2018 si sono svolte le riprese del film \"Official Secrets - Segreto di stato\" sulla storia di Katharine Gun. A impersonare Katharine \u00e8 l'attrice britannica Keira Knightley. Il film, diretto dal Gavin Hood, si basa su un libro della scrittrice britannica Marcia Mitchell intitolato \"The Spy Who Tried to Stop a War: Katharine Gun and the Secret Plot to Sanction the Iraq Invasion\". Nel cast sono inoltre presenti Matt Smith, nel ruolo di Martin Bright, il giornalista di \"The Observer\" che pubblic\u00f2 la mail, e Adam Bakri, nel ruolo del marito di Katharine."}
{"id": "6905458", "revid": "1418004", "url": "https://it.wikipedia.org/wiki?curid=6905458", "title": "Gran premio di letteratura dell'Accademia francese", "text": "Il Gran Premio di letteratura \u00e8 un premio letterario francese, istituito nel 1911 e conferito per la prima volta l'anno seguente, assegnato dall'Accademia francese. L'erogazione di questo premio \u00e8 stata annuale fino al 1979, data a partire da cui \u00e8 diventato biennale.\nFinanziato dalla Fondazione \"Le M\u00e9tais-Larivi\u00e8re\", questo premio \u00e8 destinato a coronare un'opera letteraria nella sua globalit\u00e0, e designa a tale titolo un autore \"per l'insieme dell'opera letteraria\". Dal 1980 \u00e8 assegnato in alternanza con il Grand Prix de litt\u00e9rature Paul Morand."}
{"id": "6905459", "revid": "1186766", "url": "https://it.wikipedia.org/wiki?curid=6905459", "title": "Rubinelli", "text": ""}
{"id": "6905460", "revid": "767487", "url": "https://it.wikipedia.org/wiki?curid=6905460", "title": "Camera a scintilla", "text": "Una camera a scintilla \u00e8 un particolare tipo di rilevatore di particelle utilizzato in fisica che sfrutta la ionizzazione di un gas per rilevare il passaggio di particelle che la attraversa.\nQuesto dispositivo \u00e8 stato ormai soppiantato da rilevatori con maggiore risoluzione (es. Camera a bolle) ma ha permesso di comprendere meglio la natura dei raggi cosmici.\nViene utilizzata in particolare per i raggi cosmici, in quanto grazie alla sovrapposizione degli elettrodi \u00e8 possibile scoprire la traiettoria di tale particella.\nFunzionamento.\nLe camere a scintilla sfruttano la ionizzazione temporanea di un gas che rende possibile il passaggio di corrente attraverso gli elettrodi a diverso potenziale permettendo quindi la visione dell'arco o il rilevamento attraverso dei rivelatori di luce visibile (fotomoltiplicatore).\nInoltre spesso \u00e8 abbinata a 2 rilevatori a scintillazione (uno in alto e uno in basso) per escudere particelle che potrebbero produrre false ionizzazioni, in questo modo grazie ai rilevatori \u00e8 possibile dare corrente agli elettrodi solo nel momento in cui gli scintillatori rilevano un raggio cosmico che tutti e due i rilevatori.\nLa camera \u00e8 costituita da una serie di elettrodi (moduli) equidistanti tra loro ai quale viene applicata una differenza di potenziale sufficiente ad ottenere un arco voltaico che attraversi il gas ionizzato, infatti appena la particella attraversa la materia tra gli elettrodi la ionizza e consente il passaggio di elettroni che andr\u00e0 a ionizzare altra materia provocando un effetto valanga che andr\u00e0 a creare un passaggio temporaneo per la corrente.\nTali camere sono spesso schermate dalle interferenze circostanti attraverso gabbie di Faraday per evitare disturbi di natura elettrica."}
{"id": "6905461", "revid": "436907", "url": "https://it.wikipedia.org/wiki?curid=6905461", "title": "Live in Piacenza", "text": "Live in Piacenza \u00e8 il quarto album dal vivo del cantautore britannico Greg Lake, pubblicato l'8 dicembre 2017 dalla Manticore Records.\nDescrizione.\nPubblicato postumo, contiene la registrazione della prima tappa del tour intrapreso nel 2012 dal musicista, tenutasi presso il Teatro Municipale di Piacenza.\nAll'esecuzione del brano \"Lucky Man\" presero parte anche Aldo Tagliapietra e Bernardo Lanzetti, storici frontman rispettivamente de Le Orme e degli Acqua Fragile."}
{"id": "6905462", "revid": "74801", "url": "https://it.wikipedia.org/wiki?curid=6905462", "title": "Charles Baron Clarke", "text": "Biografia.\nCharles Baron Clarke nacque ad Andover il 17 giugno 1832. Studi\u00f2 alla King's College School di Londra e al Trinity e al Queens' College di Cambridge. Inizi\u00f2 gli studi di giurisprudenza al Lincoln's Inn nel 1856 e ricevette l'abilitazione nel 1860. \nTrasferitosi in India, insegn\u00f2 matematica presso il Presidency College di Calcutta dal 1857 al 1865. Clarke fu ispettore delle scuole nel Bengala orientale e successivamente in India, e sovrintendente del giardino botanico di Calcutta dal 1869 al 1871. Si ritir\u00f2 dall'Indian Civil Service nel 1887. Fu presidente della Linnean Society dal 1894 al 1896 e fu eletto membro della Royal Society nel 1882. Lavor\u00f2 ai Royal Botanic Gardens Kew fino alla sua morte nel 1906.\nClarke ha dato il nome scientifico a molte pante, come l'Iris clarkei.\nBibliografia.\nClarke scrisse molti libri, tra i quali:"}
{"id": "6905463", "revid": "1272592", "url": "https://it.wikipedia.org/wiki?curid=6905463", "title": "Francioni", "text": ""}
{"id": "6905464", "revid": "47767", "url": "https://it.wikipedia.org/wiki?curid=6905464", "title": "Prix de litt\u00e9rature de l'Acad\u00e9mie fran\u00e7aise", "text": ""}
{"id": "6905468", "revid": "47767", "url": "https://it.wikipedia.org/wiki?curid=6905468", "title": "Grand Prix de litt\u00e9rature de l'Acad\u00e9mie fran\u00e7aise", "text": ""}
{"id": "6905470", "revid": "1590006", "url": "https://it.wikipedia.org/wiki?curid=6905470", "title": "Carmen Zanti", "text": "Biografia.\nFiglia dell'antifascista Angelo Zanti, cresce in Francia, dove il padre \u00e8 in esilio. Fin da giovanissima milita nel Partito Comunista Francese (nelle \"Jeunes Filles de France\") a Nizza.\nNel 1940 rientra in Italia e dal 1943 si adopera nella lotta partigiana e diviene poi funzionaria del Partito Comunista Italiano. Dopo il 1953 \u00e8 fra i dirigenti dell'Unione Donne Italiane. Nel 1954 sposa Alighiero Tondi. Tra il 1957 e il 1963 crea rapporti con le organizzazioni delle donne di altre nazioni e opera nella Federazione Democratica Internazionale delle Donne, con sede prima a Parigi e dopo a Berlino Est.\nNel 1963, al Congresso di Mosca, abbandona la FDIF per dissenso con la mozione che fa dipendere l\u2019emancipazione femminile dalla realizzazione del comunismo.\nDal 1963 al 1972 viene eletta alla Camera dei deputati. Dal 1972 al 1976 diviene senatrice. In questi anni porta avanti progetti nel campo dell\u2019assistenza alla maternit\u00e0 e all\u2019infanzia per la realizzazione di asili nido e per l\u2019istituzione dei consultori. Nel 1976 torna a Reggio Emilia, dove muore tre anni pi\u00f9 tardi.\nPer onorarne la memoria e per ricordarne l\u2019impegno, le viene dedicata l\u2019Associazione culturale \u201cCarmen Zanti\u201d a Cavriago."}
{"id": "6905471", "revid": "116349401", "url": "https://it.wikipedia.org/wiki?curid=6905471", "title": "Pavel Grudinin", "text": "Vita e carriera.\nGrudinin nacque a Mosca da Nikolai Grudinin e Serafima Grudinina (nata Pishchik), ambedue agricoltori incontratisi mentre studiavano all'Accademia Agricola Timiryazev di Mosca. Nel 1961 i coniugi Grudinin vennero trasferiti nel Leninskij rajon di Mosca per lavorare al Sovchoz \"Lenin\".\nI suoi nonni paterni erano originari del Governatorato imperiale di Vologda. Suo padre nacque nel Grjazoveckij rajon e crebbe a Vologda. Suo nonno materno era di origini ebraiche e proveniva dall'Oblast' di Stalingrado, ma si trasfer\u00ec a Leningrado sposando una donna di etnia russa; egli inoltre combatt\u00e9 nella Grande Guerra Patriottica.\nGrudinin \u00e8 di Religione ortodossa, anche se critica la Chiesa ortodossa russa per \"interferire con gli affari temporali\".\nDopo essersi diplomato nel 1977, si iscrisse all'Universit\u00e0 di Mosca di Ingegneria Agricola alla facolt\u00e0 di Ingegneria meccanica, laureandosi nel 1982, per poi lavorare al Sovchoz \"Lenin\", dove i genitori trovarono impiego.\nA partire dal 1997 \u00e8 stato eletto deputato della Duma dell'Oblast' di Mosca per tre volte. Il suo ultimo mandato \u00e8 scaduto nel 2011.\nIl 23 dicembre 2017 il Partito Comunista della Federazione Russa lo ha scelto come candidato per le elezioni presidenziali in Russia del 2018."}
{"id": "6905473", "revid": "124970157", "url": "https://it.wikipedia.org/wiki?curid=6905473", "title": "Vittore Ugo Righi", "text": "Biografia.\nFu ordinato presbitero il 24 giugno 1933. Ordinato vescovo nel 1961, venne eletto titolare della Diocesi di Bilta il 14 ottobre 1961.\nVenne nominato Internunzio apostolico in Iran e quindi Nunzio apostolico in Paraguay il 1\u00ba febbraio 1964.\nVenne trasferito come ufficiale alla Segreteria di Stato nel 1967.\nPartecip\u00f2 alle sessioni prima, seconda e quarta del Concilio Vaticano II."}
{"id": "6905475", "revid": "271907", "url": "https://it.wikipedia.org/wiki?curid=6905475", "title": "Carmen Paola Zanti Tondi", "text": ""}
{"id": "6905476", "revid": "699852", "url": "https://it.wikipedia.org/wiki?curid=6905476", "title": "Museo di Shusha", "text": ""}
{"id": "6905480", "revid": "37401", "url": "https://it.wikipedia.org/wiki?curid=6905480", "title": "Stereotipo (tipografia)", "text": ""}
{"id": "6905482", "revid": "271907", "url": "https://it.wikipedia.org/wiki?curid=6905482", "title": "Carmen Paola Zanti", "text": ""}
{"id": "6905490", "revid": "22475", "url": "https://it.wikipedia.org/wiki?curid=6905490", "title": "Supernova (romanzo)", "text": "Supernova \u00e8 un romanzo di fantascienza della scrittrice statunitense C.A. Higgins, edito nel 2016.\n\u00c8 il secondo romanzo di C.A. Higgins e prosegue la trilogia di \"Lightless\", iniziata nel 2015 con \"Senza luce\" e proseguita nel 2017 con \"Radiazioni oscure\".\n\u00c8 stato edito per la prima volta in italiano nel 2018, tradotto da Anna Lia Elisabetta Tomasich, nella collana Urania di Mondadori.\nTrama.\nNel romanzo sono portati avanti tre percorsi narrativi. Il primo \u00e8 un flashback relativo agli eventi subito precedenti a quanto narrato in \"Senza luce\" e, in particolare, alle fasi finali sulla Luna dell'attentato che ha condotto alla distruzione della Terra. Nel secondo percorso, centrato sulla figura di Constance Hunter (detta la Mallt-y-Nos o la Cacciatrice), si riportano gli eventi della guerra seguita alla distruzione della Terra tra ribelli e forze del Sistema. Infine, il terzo percorso narrativo si svolge sull\"Ananke\" e vede protagonista la nave stessa, ormai divenuta consapevole di s\u00e9, e Althea Bastet, rimasta sola a bordo.\nAlthea vorrebbe dirigere \"Ananke\", che considera sua figlia, fuori dal sistema solare, sia perch\u00e9 non possa essere forzata - dal Sistema o dai ribelli - a partecipare alla guerra nelle loro file, sia perch\u00e9 il buco nero che l'alimenta non sconvolga le orbite di lune e pianeti. \"Ananke\", per\u00f2, si ribella alla madre e decide autonomamente di invertire la rotta e andare alla ricerca di Matthew Gale, che considera suo padre, e Leontis Ivanov.\nCome meccanismo di difesa, Althea insegna ad \"Ananke\" a prendere il controllo delle navi che incrociano. Tuttavia, quando ci\u00f2 accade, \"Ananke\" non si limita a ci\u00f2, ma procede sistematicamente all'uccisione degli equipaggi. In un crescendo di tensione - scandito dai nomi dei capitoli che riprendono le fasi della vita di una stella che precedono l'esplosione come supernova - Althea cerca di ostacolare la nave, per essere infine integrata nei suoi circuiti contro la propria volont\u00e0.\nRientrata su Marte, Constance Hunter, col nome in codice di \"Cacciatrice\", si pone a capo delle forze ribelli ed avvia una lotta senza quartiere con ci\u00f2 che resta del Sistema, il governo militare che dai pianeti terrestri governa con pugno dittatoriale la vasta umanit\u00e0 che ha colonizzato il sistema solare. Il piano, ideato con Leontis Ivanov, prevede la conquista di Marte, seguita da quella di Venere, Mercurio e della Luna. Per evitare, tuttavia, che truppe del Sistema presenti nel sistema solare esterno possano prendere alle spalle i rivoltosi, la Cacciatrice invia due persone fidate, Anji Chandrasekhar e Christoph, a controllare rispettivamente Giove e Urano-Nettuno. Preferisce tenere con s\u00e9, invece, Milla Ivanov, a consigliarla.\nSu Marte, il primo obiettivo della Cacciatrice \u00e8 una base del Sistema. Lo scontro la vede vittoriosa, aiutata dalla popolazione della vicina citt\u00e0 di Isabellon, accorsa a sostenere lei e le sue truppe. Il successo fa crescere i suoi ranghi, cui si aggiungono delle truppe giunte dal sistema di Plutone, comandate da Arawn, e profughi dalla fascia principale, tra i quali Marisol Brahe.\nLasciato Marte, Arawn si dirige su Mercurio che conquista rapidamente per la Mallt-y-Nos, mentre questa si dirige su Venere che trova in preda ad una guerra civile. Una fazione, apertamente simpatizzante con i ribelli, si oppone ad altri che cercano di ripristinare l'ordine dopo la distruzione del Sistema. Entrambe fanno appello alla Mallt-y-Nos perch\u00e9 ponga fine allo scontro, ma il suo odio viscerale per il Sistema la porta a favorire i primi e a contribuire all'annientamento dei secondi. Quando Constance si rende tuttavia conto che i suoi alleati amministrano la giustizia in modo sommario e traendone vantaggio, fa giustiziare il loro leader.\n\u00c8 in questa situazione difficile che Constance viene inoltre informata della ribellione di Anji e Christoph, che hanno dichiarato la propria indipendenza. Christoph sembra voglia sfidarla apertamente, muovendosi in forze verso il sistema solare interno. Consapevole del rapporto di lunga data che li accomuna, decide di inviare un amico fidato, Julian Keys, a parlare con loro. Quando tuttavia si rende conto che Christoph rappresenta una minaccia che non pu\u00f2 ulteriormente ignorare, ne ordina l'assassinio. Per giunta, il Sistema attacca Marte con un potente ordigno atomico, la cui esplosione interessa mezzo emisfero del pianeta.\nConstance fa ritorno su Marte, ad Isabellon, i cui abitanti, per\u00f2, la aggrediscono, uccidendo Milla Ivanov, disgustati da quanto accaduto su Venere. Per tutta risposta, la Cacciatrice ordina la distruzione della citt\u00e0, prima di dirigersi su Europa - che alcune voci indicano come avamposto del Sistema. Su Europa le sue truppe non trovano il Sistema, ma una popolazione che cerca, lentamente, di ripristinare un sistema di governo a vantaggio di tutti. Constance, tuttavia, non riesce a smettere di dividere gli altri in fazioni pro e contro il Sistema ed \u00e8 pronta a sferrare la sua forza contro le citt\u00e0 della luna gioviana, quando, tradita, viene consegnata alle truppe di Anji, che la portano su Titano.\nSta per essere eseguita la sua condanna a morte, quando un intervento esterno non meglio precisato interrompe la sua esecuzione.\nCritica.\nMolly Templeton su Tor.com apprezza l'espansione che \"Supernova\" introduce all'universo ideato da C. A. Higgins, cos\u00ec come i riferimenti al mito della caccia selvaggia, per come \u00e8 proposto dalla mitologia gallese, per le vicende che vedono coinvolta Constance Hunter e i ribelli che l'accompagnano, cos\u00ec come quelli al mito della dea greca Ananke, per le vicende sulla nave omonima. Templeton apprezza inoltre il fatto che il focus della storia si sposti su Constance Hunter.\nUn giudizio positivo per il romanzo \u00e8 riportato anche da Sean Keane sul New York Daily News. Su \"Kirkus Reviews\", \u00e8 stato indicato tra i migliori libri di finzione del 2016. Swapna Krishna sul Los Angeles Times, invece, esprime un giudizio negativo sul romanzo, ritenendolo il peggiore della trilogia."}
{"id": "6905499", "revid": "36426", "url": "https://it.wikipedia.org/wiki?curid=6905499", "title": "Space Rider", "text": "Lo Space Rider \u00e8 un progetto di mini-navetta spaziale automatizzata (2,2\u00a0t) in fase di studio presso l'Agenzia spaziale europea e finanziato principalmente dall'Italia. Questa navicella spaziale che utilizza il lavoro della navetta sperimentale IXV \u00e8 previsto che faccia il suo debutto nel 2023. Questo shuttle \u00e8 progettato per consentire di eseguire esperimenti di microgravit\u00e0 nello spazio per un periodo di alcuni mesi sui materiali e per testare nuove tecnologie in volo, avendo la capacit\u00e0 di portare a terra i risultati di questi esperimenti.\nStoria.\nIl finanziamento \u00e8 stato inizialmente approvato dall'ESA nel 2016, con il progetto gestito dal CIRA., Thales Alenia Space con l'obiettivo di completare il progetto entro il 2019. Nel novembre 2017, l'ESA ha dato 36,7\u00a0milioni di euro a Thales Alenia Space e Avio per costruire rispettivamente il modulo di rientro ed il modulo di servizio. L'Agenzia spaziale italiana ha successivamente firmato un contratto con Virgin Galactic per un volo di ricerca suborbitale su SpaceShipTwo per ricerche relative a Space Rider. Nel novembre 2019 il Consiglio dell'ESA ha definitivamente approvato a Siviglia il programma dello Space Rider, per il quale l'Italia ha garantito un investimento di 2,282 milioni di euro, pari al 16% dell'investimento totale ESA di 14,4 milioni di euro per i programmi dei prossimi 5 anni.\nEntro il 2025, l'ESA prevede di privatizzare lo Space Rider, con Arianespace come probabile operatore.\nScopo.\nLa navetta, grazie alla sua stiva interna apribile, potr\u00e0 svolgere un'ampia gamma di esperimenti a temperatura, pressione ed esposizione alle radiazioni cosmiche controllate.\nL'utilizzo del propulsore a liquido durante il volo permetter\u00e0 anche esperimenti in microgravit\u00e0 o in assenza di gravit\u00e0.\nQuesta ampissima variet\u00e0 di condizioni e la possibilit\u00e0 di far rientrare sulla terra il carico, permetter\u00e0 studi e ricerca scientifica in una moltitudine di campi compreso quello farmacologico.\nUn altro importante obbiettivo \u00e8 quello di aumentare il know-how europeo su tecnologie come quelle per il rientro atmosferico e spaziali riutilizzabili, fondamentali per i voli point-to-point tramite spazioplani e anche il turismo spaziale.\nUn ulteriore possibile campo di applicazione della navetta sar\u00e0 l'erogazione di servizi nello spazio, come la riparazione di satelliti rotti.\nProgettazione.\nIl design di Space Rider si basa sul precedente programma per il progetto Dimostratore in orbita riutilizzabile in Europa (PRIDE), e utilizza le tecnologie dell'IXV. Integrato per il lancio su un Vega-C, partir\u00e0 dalla Guyana francese per atterrare (dopo una permanenza massima di due mesi in orbita) su una pista sull'isola di Santa Maria, nelle Azzorre.\nLo sviluppo \u00e8 affidato a diverse importanti aziende aerospaziali europee e per il 70%, in particolare, da parte dell'Italia:\nTecnica.\nLa navetta si compone di due moduli: l'SR-AOM (o AVUM Orbital Module) e l'SR-RM (Re-entry Module).\nSR-AOM.\nIl modulo orbitale \u00e8 una versione evoluta dell'AVUM+, lo stadio superiore del Vega C da cui si differenzia per l'integrazione di un impianto fotovoltaico da 1.6 Kw in grado di fornire l'energia elettrica e garantire il necessario controllo di assetto del sistema per tutta la durata della permanenza in orbita, fino alla separazione dei due moduli per il rientro sulla Terra. Al termine della missione l'SR-AOM rientrer\u00e0, distruggendosi, in atmosfera. Questo modulo orbitale \u00e8 stato concepito come primo passo (\"AVUM Life Extension Kit\" o ALEK) nell'ambito del pi\u00f9 ampio programma VEnUS (\"VEGA Electrical nudge Upper Stage\") volto a permettere una maggiore offerta nel collocamento di satelliti fino a 1000\u00a0kg in particolari orbite fortemente ellittiche o di fuga, nel trasferimento da orbite di parcheggio ad orbite geostazionarie. Il sistema di navigazione del modulo orbitale dello Space Rider \u00e8 dotato di sensori stellari, ruote di reazione coadiuvate da sistemi di controllo d'assetto a momento magnetico.\nSR-RM.\nIl modulo che contiene il carico pagante \u00e8 l'evoluzione del programma IXV dell'ESA. La zona del modulo destinata al carico utile (\"Multi Purpose Cargo Bay\" o SR MPCB), ha un volume di 1,2 m\u00b3 che pu\u00f2 contenere (a seconda della configurazione) fino a 800\u00a0kg. Durante il periodo di permanenza in orbita, i portelloni della stiva di carico possono essere aperti e richiusi a seconda delle necessit\u00e0 della missione. 30 minuti prima del rientro in atmosfera, l'SR-RM si separa dall'SR-AOM, decelera da velocit\u00e0 ipersonica a transonica protetto dallo scudo termico per aprire poi un parafreno che lo rallenta fino a Mach 0,2 ad una altitudine compresa tra 6 e 10\u00a0km. A quel punto si dispiega un paracadute a profilo alare che permette una discesa controllata fino al sito di atterraggio. Dopo la revisione (della durata prevista dai 2 ai 6 mesi) il modulo pu\u00f2 essere ri-allestito per un'altra missione almeno 6 volte.\nSviluppi futuri.\nL'ESA ha previsto la continuazione dello sviluppo della navetta anche dopo la sua entrata in servizio. Obbiettivo primario di questa fase sar\u00e0 l'aumento del volume della stiva di carico in modo da permettere il trasporto di pi\u00f9 carichi e/o di dimensioni maggiori ad ogni missione. Un altro importante obiettivo sar\u00e0 perfezionare le operazioni di missione e i requisiti per il segmento di terra insieme al consolidamento del piano aziendale di sfruttamento."}
{"id": "6905501", "revid": "37401", "url": "https://it.wikipedia.org/wiki?curid=6905501", "title": "Fragmenta Historicorum Graecorum", "text": ""}
{"id": "6905502", "revid": "287204", "url": "https://it.wikipedia.org/wiki?curid=6905502", "title": "Augusto Righi", "text": ""}
{"id": "6905504", "revid": "1186766", "url": "https://it.wikipedia.org/wiki?curid=6905504", "title": "Giovanni Righi", "text": ""}
{"id": "6905506", "revid": "106742286", "url": "https://it.wikipedia.org/wiki?curid=6905506", "title": "Massimo Righi", "text": "- www.massimorighi.com -"}
{"id": "6905508", "revid": "474175", "url": "https://it.wikipedia.org/wiki?curid=6905508", "title": "Dimetoka", "text": ""}
{"id": "6905509", "revid": "474175", "url": "https://it.wikipedia.org/wiki?curid=6905509", "title": "Dedea\u011fa\u00e7", "text": ""}
{"id": "6905510", "revid": "1347902", "url": "https://it.wikipedia.org/wiki?curid=6905510", "title": "Future Launchers Preparatory Programme", "text": "Il Future Launchers Preparatory Programme (FLPP) \u00e8 un programma di sviluppo e maturazione tecnologica dell'Agenzia spaziale europea (ESA). Sviluppa tecnologie per l'applicazione nei futuri lanciatori europei e negli aggiornamenti ai veicoli di lancio esistenti. Con ci\u00f2 aiuta a ridurre tempi, rischi e costi dei programmi di sviluppo del lanciatore.\nAvviato nel 2004, l'obiettivo iniziale dei programmi era quello di sviluppare le tecnologie per il New Generation Launcher (NGL) per seguire l'Ariane 5. Con l'inizio del progetto Ariane 6, lo scopo del FLPP \u00e8 stato spostato su uno sviluppo generale di nuove tecnologie per i lanciatori europei .\nFLPP sviluppa e matura tecnologie che sono considerate promettenti per l'applicazione futura ma attualmente non dispongono di un livello di preparazione tecnologica sufficientemente elevato per consentire una valutazione chiara delle loro prestazioni e del rischio associato. Queste tecnologie hanno in genere tale livello iniziale a 3 o inferiore. L'obiettivo \u00e8 di aumentarlo circa fino a 6, creando soluzioni che sono dimostrate in condizioni pertinenti e possono essere integrate in programmi di sviluppo a costi ridotti e con rischio limitato."}
{"id": "6905511", "revid": "474175", "url": "https://it.wikipedia.org/wiki?curid=6905511", "title": "Odrin", "text": ""}
{"id": "6905512", "revid": "1186766", "url": "https://it.wikipedia.org/wiki?curid=6905512", "title": "Piccinin", "text": ""}
{"id": "6905513", "revid": "95507741", "url": "https://it.wikipedia.org/wiki?curid=6905513", "title": "Fuoriquota", "text": ""}
{"id": "6905515", "revid": "228587", "url": "https://it.wikipedia.org/wiki?curid=6905515", "title": "Friedrich Ludwig Emil Diels", "text": "Biografia.\nFriedrich Ludwig Emil Diels era figlio del grecista specializzato in filosofia presocratica Hermann Diels. Dal 1900 al 1902 viaggi\u00f2 con Ernst Pritzel in Sudafrica, a Giava, in Australia e in Nuova Zelanda. Poco prima della prima guerra mondiale si trasfer\u00ec in Nuova Guinea.\nNegli anni '30 lavor\u00f2 in Ecuador. Le sue collezioni di piante provenienti dall'Australia e dall'Ecuador, con numerosi olotipi, hanno permesso di approfondire la conoscenza della flora oceanica e sudamericana. La sua monografia sulla Droseraceae del 1906 \u00e8 ancor oggi di grande valore.\nLa maggior parte delle sue collezioni, conservate nell'Orto botanico di Berlino, di cui fu vicedirettore dal 1913, e direttore dal 1921 al 1945, furono distrutte da un bombardamento nel 1943."}
{"id": "6905517", "revid": "275648", "url": "https://it.wikipedia.org/wiki?curid=6905517", "title": "Stanley Okoye", "text": ""}
{"id": "6905518", "revid": "709565", "url": "https://it.wikipedia.org/wiki?curid=6905518", "title": "Universo DC Comics", "text": ""}
{"id": "6905534", "revid": "474175", "url": "https://it.wikipedia.org/wiki?curid=6905534", "title": "Gyumyurdzhina", "text": ""}
{"id": "6905535", "revid": "1186766", "url": "https://it.wikipedia.org/wiki?curid=6905535", "title": "Moriggi", "text": ""}
{"id": "6905537", "revid": "474175", "url": "https://it.wikipedia.org/wiki?curid=6905537", "title": "G\u00fcm\u00fclcine", "text": ""}
{"id": "6905539", "revid": "287204", "url": "https://it.wikipedia.org/wiki?curid=6905539", "title": "Mottini", "text": ""}
{"id": "6905540", "revid": "474175", "url": "https://it.wikipedia.org/wiki?curid=6905540", "title": "Filibe", "text": ""}
{"id": "6905541", "revid": "110157", "url": "https://it.wikipedia.org/wiki?curid=6905541", "title": "Prva Liga Srbija 2004-2005", "text": "La Prva Liga Srbija 2004-2005 \u00e8 stata la prima edizione della seconda divisione del campionato di calcio della Serbia e Montenegro con questo nome.\nFormula.\nLe 20 squadre disputano un girone all'italiana andata e ritorno.\nVengono in promosse in Prva Liga 2005-2006 le prime tre, mentre retrocedono direttamente in Srpska Liga le ultime due. Le due squadre piazzatesi al 17\u00ba e 18\u00ba disputano gli spareggi contro le seconde classificate dei quattro gironi di Srpska Liga.\nSpareggi.\n Vi partecipano:\n * Radni\u010dki Obrenovac (17\u00ba in Prva Liga Srbija) * \u010cSK \u010celarevo (2\u00ba in Srpska Liga Vojvodina)\n * Proleter Zrenjanin (18\u00ba in Prva Liga Srbija) * Posavac Knezevac (2\u00ba in Srpska Liga Belgrado)\n * Sevojno (2\u00ba in Srpska Liga Ovest)\n * \u017delezni\u010dar Ni\u0161 (2\u00ba in Srpska Liga Est)\n \"Verdetti:\"\n * ' e ' promossi in Prva Liga Srbija 2005-2006\n * e retrocessi in Srpska Liga"}
{"id": "6905542", "revid": "474175", "url": "https://it.wikipedia.org/wiki?curid=6905542", "title": "Slimia", "text": ""}
{"id": "6905546", "revid": "474175", "url": "https://it.wikipedia.org/wiki?curid=6905546", "title": "\u0130ske\u00e7e", "text": ""}
{"id": "6905550", "revid": "729019", "url": "https://it.wikipedia.org/wiki?curid=6905550", "title": "Cecilia Zublena", "text": "Biografia.\nCresciuta a Ponderano, comune del Biellese, entr\u00f2 nelle giovanili del Biella e debutt\u00f2 in serie A nelle file dell' in cui rimase fino allo scioglimento della squadra nel 2009.\nIn quell'anno esord\u00ec in Nazionale contro l' nel Sei Nazioni di categoria.\nTerminati gli studi superiori si trasfer\u00ec quindi in Francia a Grenoble per gli studi universitari ed entr\u00f2 nella locale squadra del in cui rimase quattro anni.\nNel 2013 fu convocata per il torneo femminile di rugby a 7 alle Universiadi di Kazan\u2019 in cui l\u2019Italia si aggiudic\u00f2 l\u2019argento sconfitta in finale 10-30 dalla .\nDopo un anno in Nuova Zelanda torn\u00f2 in Francia al in cui milita dal 2014."}
{"id": "6905552", "revid": "474175", "url": "https://it.wikipedia.org/wiki?curid=6905552", "title": "Kirk Kilise", "text": ""}
{"id": "6905554", "revid": "404449", "url": "https://it.wikipedia.org/wiki?curid=6905554", "title": "Presidenti della Provincia di Perugia", "text": "Di seguito, vengono elencati i presidenti della Provincia di Perugia dal 1927, ad oggi.\nCon l'unit\u00e0 nazionale, la neonata provincia fu posta sotto la guida di un governatore e poco dopo si provvide alla costituzione di due organi distinti: il consiglio provinciale, organo elettivo politico con competenze legislative e guidato da un presidente, e la deputazione provinciale, con competenze amministrative ed esecutive, la cui presidenza spett\u00f2 ai prefetti dal 1861 fino al 1889 e ad un presidente dal 1890 al 1927, quando fu costituita la reggenza fascista. Come stabilito dall\u2019art. 50, ultimo comma, del decreto legislativo n. 267 del 18 agosto 2000, il presidente indossa la fascia di colore azzurro con lo stemma della provincia come simbolo distintivo del presidente."}
{"id": "6905558", "revid": "1305772", "url": "https://it.wikipedia.org/wiki?curid=6905558", "title": "Millan (disambigua)", "text": ""}
{"id": "6905559", "revid": "474175", "url": "https://it.wikipedia.org/wiki?curid=6905559", "title": "Tekfurda\u011f\u0131", "text": ""}
{"id": "6905561", "revid": "6923", "url": "https://it.wikipedia.org/wiki?curid=6905561", "title": "Capcom Classics Collection", "text": "Capcom Classics Collection \u00e8 una serie di videogiochi creata da Capcom.\nIl primo videogioco della serie, indicato anche con il titolo europeo \"Capcom Classics Collection Volume 1\", \u00e8 stato pubblicato nel 2005 per PlayStation 2 e Xbox. Il gioco presenta 22 giochi creati dalla software house giapponese, tra cui alcuni storici videogiochi inclusi nella raccolta \"Capcom Generations\", distribuita per PlayStation e Sega Saturn.\nDel gioco \u00e8 stato realizzato un seguito contenente 20 diversi titoli, due conversioni per PlayStation Portable denominate \"Capcom Classics Collection: Remixed\" e \"Capcom Classics Collection Reloaded\" e una raccolta per Game Boy Advance dal titolo \"Capcom Classics: Mini Mix\"."}
{"id": "6905562", "revid": "474175", "url": "https://it.wikipedia.org/wiki?curid=6905562", "title": "K\u0131rk Kilise", "text": ""}
{"id": "6905563", "revid": "22475", "url": "https://it.wikipedia.org/wiki?curid=6905563", "title": "Capcom Classics Collection, Volume 2", "text": ""}
{"id": "6905566", "revid": "22475", "url": "https://it.wikipedia.org/wiki?curid=6905566", "title": "Capcom Classics Collection Remixed", "text": ""}
{"id": "6905567", "revid": "22475", "url": "https://it.wikipedia.org/wiki?curid=6905567", "title": "Capcom Classics Collection Reloaded", "text": ""}
{"id": "6905569", "revid": "2161361", "url": "https://it.wikipedia.org/wiki?curid=6905569", "title": "Sean O'Malley", "text": "Carriera nelle arti marziali miste.\nO'Malley si allena a Glendale presso la The MMA Lab, diretto dal capo allenatore John Crouch. Ha combattuto i suoi primi cinque combattimenti della sua carriera in Montana, per poi spostarsi nel Nord Dakota, per combattere poi per la Legacy Fighting Alliance dove riesce ad ottenere un'incredibile vittoria per KO con uno spinning hook kick su David Nuzzo. Dopo questa vittoria si guadagna un posto per il Dana White's Tuesday Night Contender Series sfidando Alfred Khashakyan. O'Malley, con un'altra sorprendente prestazione, lo batte per KO al primo round. Dopo questa vittoria ottiene un contratto con la UFC.\nUltimate Fighting Championship.\nO'Malley ha fatto il suo debutto in UFC il 1 \u00b0 dicembre 2017 a contro Terrion Ware, vincendo l'incontro per decisione unanime.\nO'Malley ha affrontato Andre Soukhamthath ad UFC 222. Vince l'incontro per decisione unanime, nonostante un infortunio al piede al terzo round. Questo incontro gli fa guadagnare il premio \"Fight of the Night\"."}
{"id": "6905570", "revid": "1305887", "url": "https://it.wikipedia.org/wiki?curid=6905570", "title": "Personaggi di Doraemon", "text": ""}
{"id": "6905573", "revid": "474175", "url": "https://it.wikipedia.org/wiki?curid=6905573", "title": "Eski Zagra", "text": ""}
{"id": "6905577", "revid": "122715077", "url": "https://it.wikipedia.org/wiki?curid=6905577", "title": "Ferilli", "text": ""}
{"id": "6905578", "revid": "119686801", "url": "https://it.wikipedia.org/wiki?curid=6905578", "title": "Piccole luci", "text": "Piccole luci \u00e8 un programma televisivo italiano, in onda su Rete 4 a partire dal 21 marzo 2017 e condotto da Silvia Salemi.\nFormat.\nIn ogni puntata, la conduttrice incontra una persona la cui vita ha conosciuto momenti di difficolt\u00e0 e che hanno avuto la forza di affrontarle e riscattarsi."}
{"id": "6905580", "revid": "474175", "url": "https://it.wikipedia.org/wiki?curid=6905580", "title": "Dira\u00e7", "text": ""}
{"id": "6905581", "revid": "474175", "url": "https://it.wikipedia.org/wiki?curid=6905581", "title": "D\u0131ra\u00e7", "text": ""}
{"id": "6905582", "revid": "119691811", "url": "https://it.wikipedia.org/wiki?curid=6905582", "title": "Tuva Novotny", "text": ""}
{"id": "6905583", "revid": "474175", "url": "https://it.wikipedia.org/wiki?curid=6905583", "title": "Ergiri", "text": ""}
{"id": "6905585", "revid": "486946", "url": "https://it.wikipedia.org/wiki?curid=6905585", "title": "Preveze", "text": ""}
{"id": "6905587", "revid": "686936", "url": "https://it.wikipedia.org/wiki?curid=6905587", "title": "Houston Oilers 1960", "text": "La stagione degli Houston Oilers \u00e8 stata la prima della storia della franchigia nell'American Football League. Guidati dal capo-allenatore Lou Rymkus, gli Oilers vinsero la Eastern Division con un record di 10\u20134. Nella finale di campionato batterono 24\u201316 i Los Angeles Chargers (10\u20134), diventando i primi campioni della storia della AFL.\nGli Oilers segnarono un'importante vittoria nei confronti della NFL quando firmarono il vincitore dell'Heisman Trophy, il running back All-America Billy Cannon di LSU. Cannon si un\u00ec ad altre stelle dell'attacco degli Oilers come il quarterback veterano George Blanda.\nCalendario.\nAFL Championship Game.\nHouston Oilers 24, Los Angeles Chargers 16\nClassifiche.\nNota: I pareggi non venivano conteggiati ai fini della classifica fino al 1972."}
{"id": "6905591", "revid": "474175", "url": "https://it.wikipedia.org/wiki?curid=6905591", "title": "Lozengrad", "text": ""}
{"id": "6905592", "revid": "767487", "url": "https://it.wikipedia.org/wiki?curid=6905592", "title": "Night Train (film 2009)", "text": "Night Train \u00e8 un film del 2009 diretto da Brian King. Rende omaggio a una serie di film di suspense classici come \"Strangers on a Train\" (1951), \"The Lady Vanishes\" (1938) e \"The Maltese Falcon\" (1941), anche se la trama ha solo qualche somiglianza con alcuni di loro. Il film \u00e8 stato distribuito solo in DVD sui mercati statunitensi nel luglio 2009.\nTrama.\nUn uomo corre attraverso una foresta portando qualcosa. Un treno quasi deserta entra in una stazione e due conduttori scendono, prendono un tratto e ammazzano il tempo poich\u00e9 nessuno sembra salire a bordo. Proprio mentre il treno sta per partire, l'uomo che corre chiama, corre verso il treno e sembra voler salire a bordo. Non parla e, supponendo che forse non sappia l'inglese, i conduttori lo lasciano andare con l'intenzione di ottenere i suoi soldi pi\u00f9 tardi. Si unisce a due degli unici cinque passeggeri che sembrano essere sul treno in quel punto. Uno dei passeggeri, un commesso ubriaco di nome Pete (Steve Zahn), offre all'uomo un drink. Scendendo un boccone di pillole, l'uomo le lava con la vodka. Subito dopo l'uomo muore dall'assunzione di Seconal, combinato con l'alcol, facendo s\u00ec che il suo cuore e i suoi polmoni smettano di funzionare.\nDopo questa scoperta, Pete e un altro passeggero, la studentessa di medicina Chloe (Leelee Sobieski), individuano il capotreno Miles (Danny Glover) e lo avvisano di quanto \u00e8 successo. Miles intende chiamare le autorit\u00e0 alla fermata successiva, ma Pete scopre un oggetto misterioso nella scatola che il morto portava e, sbirciando dentro, \u00e8 incuriosito. Chloe guarda anche dentro l'oggetto ed entrambi, immediatamente convinti che ci sia una fortuna liberatrice all'interno, schema per i modi per mantenerlo. Suggeriscono l'idea a Miles, che gli dice che sono pazzi, e prende l'oggetto e la scatola che era in fondo al suo ufficio presumibilmente per tenerlo al sicuro e chiamare le autorit\u00e0, ma anche lui scruta dentro e la sua volont\u00e0 \u00e8 superata.\nCon una Chloe impazzita che prende il comando, i tre decidono di sbarazzarsi del corpo dell'uomo e mantenere il tesoro per se stessi. I loro unici problemi ora stanno impedendo a chiunque altro di saperlo, allontanando gli altri due passeggeri sospettosi e l'altro conduttore e tenendo d'occhio l'uno con l'altro, mentre la paranoia prende piede e l'influenza della scatola continua a fare il suo lavoro.\nAlla fine si rivela che la scatola contiene una forza soprannaturale di qualche tipo, e che chiunque vi guardi vede solo ci\u00f2 che li tenterebbe di pi\u00f9, condannandoli alla corruzione e alla morte prima dell'alba. L'ultimo sopravvissuto, Miles, vive solo il tempo necessario per tentare di distruggere il dispositivo posizionandolo sul percorso di un treno in arrivo, ma muore subito dopo averlo visto spintonato dai binari da un cane curioso.\nIn fin dei conti, un bambino in et\u00e0 da bambino casuale che vaga da solo, nel mezzo del nulla, a chilometri da qualsiasi citt\u00e0, citt\u00e0 o stazione ferroviaria, prende la scatola, guarda dentro e sorride."}
{"id": "6905594", "revid": "729019", "url": "https://it.wikipedia.org/wiki?curid=6905594", "title": "Larissa (Argo)", "text": "Larissa (, oppure \u039a\u03ac\u03c3\u03c4\u03c1\u03bf \u039b\u03ac\u03c1\u03b9\u03c3\u03b1, \"Castello di Larissa\") \u00e8 l'antica e medievale acropoli di Argo, situata su un'alta collina rocciosa, entro i confini della citt\u00e0. Secondo Strabone, ha preso il nome da un gruppo di Pelasgi. La vetta \u00e8 occupata dalle rovine di un castello bizantino-veneziano, al di sotto di esso, a circa met\u00e0 del pendio della montagna, il monastero di Panagia Katakekrymeni-Portokalousa e il monastero di Agia Marina (Santa Margherita) ad Argo, un convento di suore. Il sito fu fortificato e in uso continuo per diciannove secoli.\nStoria.\nEpoca antica.\nIn epoca micenea, il principale insediamento e il tempio si trovavano sulla collina dell'Aspis, a nord di Larissa. Questa comunit\u00e0 che teneva il suo cimitero principale sul colle di Deiras, in epoca classica divenne il luogo della Porta di Deiras. Il pendio orientale di Larissa e il terreno pianeggiante a est furono abitati nel tardo Bronzo dai Dori, e il loro insediamento e il tempio divennero il nucleo dell'Argo classica.\nLungo le mura (analoghe alle lunghe mura ateniesi) collegate con Nauplia furono iniziate verso il 421 a.C. dagli ingegneri ateniesi. Ad un certo punto, nel timore di un'invasione minacciata degli Spartani, gli Argivi si impegnarono con uomini non qualificati, donne e schiavi a lavorare sul muro; nonostante questi sforzi, il muro fu completato solo a met\u00e0 quando Argo fu attaccata dal re Agide II di Sparta, i cui uomini abbatterono poi tutte le mura.\nSecondo un caso del tribunale ateniese dello Pseudo-Demostene, il Golfo Argolico era pieno di pirati che vendevano i loro beni rubati nell'agora di Argo in totale impunit\u00e0. A un certo punto prima del 272 a.C. la citt\u00e0 fu cinta da mura, dove Pirro fu ucciso assieme ai suoi uomini dato che furono intrappolati dentro nel momento in cui dovettero ritirarsi a causa del cadavere di un elefante da guerra.\nLe mura successive collegavano due cittadelle tra Larissa e l'Apsis, e poi continuavano attorno alle loro pendici orientali per circondare la citt\u00e0 classica. C'erano dei cancelli in ciascuna delle direzioni cardinali: le Porte di Deiras a ovest (sulla strada per Mantinea); la porta Nemeana a nord sulla strada per Nemea; la Porta Eilithuiana all'Heraion di Argo e Epidauro e la Porta di Kylabris sulla strada per Nauplia, entrambe ad est; e una porta a sud che portava a Tegea. Le mura circondavano solo le parti importanti della citt\u00e0 classica e non tentavano di raggiungere il mare fino a Nauplia come le prime mura lunghe, estendendosi per un massimo di 300 metri ad est da Larissa prima di virare verso nord per completare infine il loro circuito all'Aspis.\nNel II secolo a.C., Argo e la Lega achea erano alleate con Filippo V di Macedonia, che era dapprima un avversario, quindi alleato di Roma. Gli argivi erano divisi tra partiti pro e anti-romani. I pro-romani firmarono un trattato con i Romani contro Filippo e portarono il comandante acheo Enesidemo, mentre gli anti-romani convocarono una forza macedone sotto Filocle per sostenerli. Le due parti si scontrarono nell'agor\u00e0 sotto Larissa, ma i sostenitori di Enesidemo in minoranza si arresero. Enesidemo negozi\u00f2 una tregua in base alla quale i suoi uomini potevano lasciare la citt\u00e0, ma lui stesso rifiut\u00f2 l'offerta e venne ucciso. Nel 198 a.C. Filippo incontr\u00f2 i rappresentanti della Lega achea per negoziare il ritorno di Argo e di Corinto sotto il controllo degli Achei, ma si decise invece di consegnare la citt\u00e0 a Nabide, il re-tiranno riformista di Sparta, che occup\u00f2 poi Larissa e Aspis con le sue truppe e mand\u00f2 molti degli aristocratici all'esilio o a Sparta come ostaggi. Gli Achei si avvicinarono allora a Tito Quinzio Flaminino, che aveva gi\u00e0 promesso di consegnare entrambe le citt\u00e0 agli Achei se avesse sconfitto Filippo. Dopo la sconfitta di Filippo nella Battaglia di Cinocefale, Flaminino marci\u00f2 con il suo esercito per collegarsi con la forza achea a Cleonae, da dove procedettero verso la piana Argiva per assediare Argo. Nabide aveva ulteriormente fortificato entrambe le cittadelle. Dopo la prima scaramuccia, Flaminino attese fuori dalle mura per vedere se gli Argivi si sarebbero ribellati contro Nabide; quando non lo fecero, fu persuaso dai suoi alleati greci a marciare verso sud per attaccare Sparta, mentre gli Spartani erano la fonte ultima del conflitto. Alla fine questa mossa costrinse Nabide a fare arrendere Argo al partito acheo. I Romani inizialmente occuparono sia Larissa che l'Aspis, ma Flaminino mantenne la sua parola e evacu\u00f2 le truppe romane da l\u00ec e dall'Acrocorinto nel 194 a.C.\nLarissa cadde in mano degli Ostrogoti sotto Alarico I nel 395 d.C., che vendette molti degli abitanti in schiavit\u00f9, e cadde in un'incursione slava nel 600 d.C.\nMedio evo.\nI Bizantini vi fondarono un nuovo castello nel XII secolo. Nel 1212 fu catturato dal crociato Goffredo di Villehardouin. Fu ceduto al duca di Atene, Oton de la Roche, in cambio di assistenza militare, diventando una delle principali fortezze della signoria di Argo e Nauplia. Nel XIV secolo sub\u00ec riparazioni alle sue fondazioni, e sotto i suoi nuovi ufficiali giudiziari, i fratelli Walter e Francis Foucherolles, si mantennero veloci nonostante i saccheggi della Compagnia catalana, che aveva conquistato il ducato di Atene, e minacciavano anche l'Argolide.\nNel 1388, Argo e Nauplia furono vendute dall'ultimo erede, Maria di Enghien, alla Repubblica di Venezia. Prima che Venezia potesse prendere il controllo, tuttavia, il Despota della Morea Teodoro I Paleologo, e il suo alleato e suocero Neri I Acciaioli li presero con l'aiuto di un esercito ottomano sotto Evrenos. Sebbene i veneziani fossero in grado di estromettere subito Nerio da Nauplia, Argo rimase nelle mani di Teodoro per sei anni. Nel 1393, Teodoro, insieme ad altri vassalli bizantini e serbi, fu convocato a Serres dal sultano ottomano Bayezid I. Dopo che gli altri vassalli si lamentarono del comportamento di Teodoro nell'usare mercenari albanesi per aggiungere Argo e altri luoghi nel Peloponneso ai suoi domini, Bayezid ordin\u00f2 a Teodoro di accompagnarlo in una spedizione militare in Tessaglia con la cessione di Argo e Malvasia al controllo ottomano. Teodoro obbed\u00ec, ma in seguito fugg\u00ec e recuper\u00f2 Malvasia, ma accett\u00f2 di vendere Argo ai veneziani, che occuparono l'11 giugno 1394. Un anno dopo, la citt\u00e0 di Argo fu saccheggiata dalle truppe della dinastia ottomana fresca della loro vittoria su un esercito crociato nella battaglia di Nicopoli; questi avevano gi\u00e0 temporaneamente occupato Atene e avrebbero continuato a sconfiggere Teodoro prima di devastare il resto del Peloponneso e poi di ritirarsi. Argo e Larissa rimasero in mani veneziane fino alla conquista degli Ottomani allo scoppio della prima guerra ottomana-veneziana nel 1463.\nEpoca moderna.\nNel 1821 il castello fu catturato da Demetrio Ypsilanti durante la Guerra d'indipendenza greca. La struttura gioc\u00f2 poco o non ebbe nessun ruolo nelle successive azioni militari. Un convento fu costruito nel XVIII secolo, seguito da un monastero maschile (ora chiesa) nel XIX secolo. Ad un certo punto durante la Guerra d'Indipendenza il monastero fu usato brevemente come una zecca nazionale per coniare monete per il governo provvisorio, prima che questa funzione fosse trasferita in una struttura ad Egina."}
{"id": "6905595", "revid": "287204", "url": "https://it.wikipedia.org/wiki?curid=6905595", "title": "Phoenix Mercury 2017", "text": "La stagione 2017 delle Phoenix Mercury fu la 21\u00aa nella WNBA per la franchigia.\nLe Phoenix Mercury arrivarono terze nella \"Western Conference\" con un record di 18-16. Nei play-off vinsero il primo turno con le Seattle Storm (1-0), il secondo turno con le Connecticut Sun (1-0), perdendo poi la semifinale con le Los Angeles Sparks (3-0)."}
{"id": "6905597", "revid": "767487", "url": "https://it.wikipedia.org/wiki?curid=6905597", "title": "Ordine di Stefano il Grande", "text": "L'Ordine di Stefano il Grande \u00e8 un'onorificenza della Moldavia.\nStoria.\nL'ordine \u00e8 stato istituito il 30 luglio 1992 ed \u00e8 dedicato a \u0218tefan III cel Mare, voivoda di Moldavia dal 1457 al 1504.\nAssegnazione.\nL'ordine \u00e8 assegnato per premiare:"}
{"id": "6905620", "revid": "214753", "url": "https://it.wikipedia.org/wiki?curid=6905620", "title": "Christina Th\u00f6rner", "text": ""}
{"id": "6905632", "revid": "474175", "url": "https://it.wikipedia.org/wiki?curid=6905632", "title": "Eski Cuma", "text": ""}
{"id": "6905634", "revid": "122706946", "url": "https://it.wikipedia.org/wiki?curid=6905634", "title": "Episodi di Trust", "text": "La prima stagione della serie televisiva Trust, composta da dieci episodi, \u00e8 stata trasmessa sul canale statunitense via cavo FX dal 25 marzo al 27 maggio 2018.\nIn Italia la stagione \u00e8 andata in onda sul canale satellitare Sky Atlantic dal 28 marzo al 30 maggio 2018, con il titolo Trust - Il rapimento Getty.\nLa casa dei Getty.\nTrama.\nIl petroliere Jean Paul Getty \u00e8 uno degli uomini pi\u00f9 ricchi d'Inghilterra, circondato dal lusso e da una nutrita pletora di amanti. Paul deve affrontare il lutto per la morte del figlio George Franklin Getty II, suicidatosi con un forchettone durante una festa a Hollywood, colui che era stato designato come erede dell'impero di famiglia. Infatti, Jean Paul non nutre la stessa stima nei confronti degli altri tre figli: Ronald e Gordon, i quali hanno inseguito i loro sogni rispettivamente come regista cinematografico e direttore d'orchestra, e John Paul Jr., schiavo delle droghe. Durante la veglia funebre John Paul Jr., incalzato dalla moglie Jacqueline, cerca il coraggio per proporsi al padre come suo possibile successore. Al ricevimento irrompe Paul, figlio di John Paul Jr., un ragazzo disadattato che ha abbandonato la scuola per vivere di bagordi in giro per il mondo. John Paul Jr., che non ha avuto pi\u00f9 contatti con il figlio, se ne va infuriato perch\u00e9 ha scelto il momento meno opportuno per rifarsi vivo.\nPaul chiede ospitalit\u00e0 al nonno per un paio di giorni, affermando che gli servono 6.000 $ per sanare un debito contratto a Roma con la malavita locale. Inizialmente infastidito dalla presenza del nipote, una macchia di colore in un contesto austero e rigido, Jean Paul resta colpito dalle competenze del giovane in campo artistico e intuisce che dietro alla maschera di cattivo ragazzo c'\u00e8 del talento. Decide cos\u00ec di portarlo a vedere il centro di trivellazione in mare, facendogli capire l'importanza del petrolio per la vita delle persone in un momento in cui il governo sta cercando di ostacolare la sua attivit\u00e0.\nJean Paul organizza un ricevimento in cui annuncia che, di fronte all'incompetenza dei figli, sar\u00e0 il nipote Paul l'erede di famiglia, cominciando a farsi le ossa nel centro di trivellazione con un contratto di sei mesi. John Paul Jr., furioso perch\u00e9 il vecchio vuole concedere al figlio scialacquone quello che a lui e ai fratelli \u00e8 sempre stato negato, mostra al padre un giornale pornografico per il quale Paul ha fatto da modello, alludendo alla dipendenza dalla droga del ragazzo. Jean Paul \u00e8 profondamente deluso e compra un biglietto aereo per rispedire Paul a Roma il mattino seguente.\nRoma, una settimana dopo. Paul viene rapito dopo una serata in un locale notturno.\nStella solitaria.\nTrama.\nJean Paul manda il capo della sicurezza, il texano Fletcher Chace, a Roma per trattare il rilascio di Paul. Fletcher incontra Gail, la madre del ragazzo, che convive a Roma assieme al nuovo compagno Lang e agli altri tre figli. Su ordine di Jean Paul Getty tutti i figli, nipoti e pronipoti devono essere messi in sicurezza, poich\u00e9 l'intera famiglia \u00e8 in pericolo. Paul viveva in un appartamento assieme alla gemelle tedesche Martine e Jutta e a un ragazzo italiano di nome Marcello. Fletcher viene indirizzato a un ristorante di Piazza di Spagna, gestito dal signor Bertolini, per il quale il ragazzo realizzava dei quadri da appendere alle pareti del locale. Bertolini afferma che Paul aveva contratto un ingente debito con lui, ma dice di ignorare chi possa averlo rapito.\nFletcher ottiene, per tramite del fattorino dell'hotel presso cui alloggia, i contatti per arrivare ai rapitori di Paul. Tutto sembra volgere per il meglio, al punto che Jean Paul Getty ha fatto preparare un aereo per riportare Gail e i ragazzi a Londra. Fletcher si reca all'appuntamento con un boss locale, ma scopre che non \u00e8 lui ad avere in mano il ragazzo. Ecco quindi che Gail e il resto della prole sono costretti a scendere dall'aereo, rimandando la partenza. Fletcher inizia a pensare che il rapimento sia una truffa orchestrata dallo stesso Paul per ottenere il denaro con cui pagare i propri debiti. A condurre il texano su quest'ipotesi sono il comportamento delle gemelle, tutt'altro che preoccupate per quanto accaduto, e Marcello, un ritrattista dal quale Fletcher pretende di sapere tutti i movimenti di Paul nei giorni precedenti al presunto rapimento. Fletcher ha rinvenuto nell'appartamento di Paul le bozze della sceneggiatura di un film che ricalca con parecchia precisione i momenti del suo rapimento.\nRientrato Fletcher a Londra, Jean Paul Getty convoca una conferenza stampa in cui annuncia che non ha intenzione di pagare alcun riscatto. Gail riesce a trovare la statua vivente che ha assistito al rapimento di Paul, confermando che il ragazzo sarebbe stato portato via contro la propria volont\u00e0. Tornata a casa, Gail caccia Lang di casa.\nLa dolce vita.\nTrama.\nPaul \u00e8 consegnato a Bertolini che lo rinchiude nel bagagliaio della sua macchina.\nTempo prima. Paul e i coinquilini faticano a sbarcare il lunario, la loro unica entrata \u00e8 rappresentata dai quadri che Paul vende a Bertolini per mangiare gratis nel suo locale. Bertolini si \u00e8 per\u00f2 stancato di questa situazione, anche perch\u00e9 ha saputo da Marcello che Paul \u00e8 di famiglia ricca e quindi potrebbe saldare i suoi debiti. Dopo essere stato trattato a pesci in faccia dai ragazzi, i quali gli hanno dato buca per una festa dal regista Roman Pola\u0144ski, Bertolini concede loro una settimana di tempo per saldare i 6.000 $ che gli devono. Paul si presenta a casa di sua madre Gail, ricevendo una modica somma che gli consente di volare in Inghilterra per andare a chiedere soldi al nonno.\nTornato a Roma, Paul promette a Bertolini di fargli avere i soldi attraverso un piano giudicato infallibile. Il giovane ha infatti deciso di inscenare il proprio rapimento per ottenere il riscatto con cui saldare i debiti. Paul deve stare ritirato in una casa fatiscente per una settimana, ma fatica ad adattarsi alla vita del recluso e ha una crisi di astinenza. Approfittando di un momento di distrazione del suo finto carceriere, Paul scappa dalla finestra. Il ragazzo raggiunge il locale nel centro di Roma in cui successivamente verr\u00e0 prelevato.\nPresente. Bertolini ha venduto Paul al malavitoso Primo, il quale per\u00f2, dopo la conferenza stampa del nonno Jean Paul, vuole calare il prezzo pattuito. Bertolini minaccia Primo di versargli la somma concordata e fugge a bordo della propria auto con tutto il denaro. Primo per\u00f2 ha una mira infallibile e spara due colpi, uccidendo l'autista e successivamente anche Bertolini. Paul racconta a Primo e al suo compare Angelo che, se il nonno ha detto che non pagher\u00e0, allora sar\u00e0 cos\u00ec. Primo per\u00f2 \u00e8 convinto che riuscir\u00e0 a far cedere il vecchio.\n\u00c8 tutto, gente.\nTrama.\nPrimo comunica al padrino Don Salvatore di aver rapito il nipote di Getty ed essere pronto a chiedere un riscatto alla famiglia. Dopo essersi consultato con il \"contabile\" Leonardo, il quale proponeva di chiedere un decimo del patrimonio di Getty, Don Salvatore fissa il prezzo in 17.000.000 $. Primo si reca in citt\u00e0 da un cugino avvocato, soprannominato Fifty, incaricandolo di fare da mediatore con i Getty. Fifty telefona a Gail per annunciarle il rapimento di Paul, ma la donna crede si tratti dell'ennesimo millantatore e chiede di avere delle prove riguardanti Paul. Fifty riprende la cornetta e si mette in contatto con la redazione de \"Il Messaggero\" per rendere nota la cifra del riscatto. La notizia viene pubblicata anche dai quotidiani inglesi, ma Jean Paul continua a pensare che il rapimento sia una finta architettata dal nipote.\nNel luogo di prigionia Paul comincia a entrare in sintonia con Angelo, giovane traduttore che sogna la California, e Dante, il braccio destro di Primo. Fifty informa Primo della necessit\u00e0 di avere delle prove per aprire i contatti con la famiglia Getty. Primo chiede a Paul di raccontagli una storia sulla sua vita, affinch\u00e9 Fifty possa dimostrare a Gail di avere Paul e fissare un incontro in un cinema. Fifty consegna a Gail una fotografia fatta scattare da Primo che ritrae Paul accanto al cadavere di Bertolini, comunicandole l'entit\u00e0 del riscatto. Martine, la fidanzata di Paul, si reca al commissariato di polizia per fornire informazioni utili al ritrovamento di Paul. Il commissario le suggerisce di lasciare Roma, essendo lei e la sorella gemella in pericolo. A Londra, Jean Paul \u00e8 costretto a fare i conti con l'evidenza del rapimento e rimanda Fletcher a Roma per aprire il negoziato.\nPrimo \u00e8 furibondo perch\u00e9 i Getty hanno presentato una prima offerta di 600 $, considerata ridicola se rapportata al tenore della famiglia. La sua ira arriva al punto che non vuole nemmeno iniziare a trattare e ordina a Dante e Angelo di uccidere Paul, bruciandone poi il corpo. Mentre Dante scava la fossa, Angelo entra nel rifugio di Paul e gli chiede se \u00e8 pronto a scappare.\nSilenzio.\nTrama.\nPaul e Angelo stanno fuggendo inerpicandosi sulla collina, quando vedono la macchina di Primo diretta al covo. Angelo si fa prendere dal panico e preme per tornare indietro, ma Paul \u00e8 risoluto nel proseguire. Primo sfoga la propria ira contro Dante, cospargendolo con la benzina che avrebbero dovuto usare per bruciare Paul. Prima che possa riservare questo trattamento a Dante per\u00f2 sopraggiunge Don Salvatore, il quale convoca i paesani per offrire una lauta ricompensa a chi gli porter\u00e0 Paul vivo. Paul e Angelo riescono a salire a bordo di un treno merci, con Angelo che rimane ferito a una gamba. Durante il viaggio, Paul promette ad Angelo che andranno a New York e potranno vivere negli agi offerti dalla ricchezza dei Getty. Nel frattempo, le ricerche della comunit\u00e0 non sono andate a buon fine. Primo trova gli occhiali di Angelo sulle rotaie e intuisce che i fuggitivi hanno preso il treno, quindi allerta le sue conoscenze nella stazione verso cui sono diretti.\nGiunti a destinazione la mattina seguente, Paul e Angelo si introducono in un borgo molto simile a quello che si sono lasciati alle spalle. Paul entra in una casa vuota e prende il telefono per telefonare a sua madre, ma Angelo \u00e8 costretto a trascinarlo via perch\u00e9 Primo sta arrivando assieme a un gruppetto di compaesani. Gail raggiunge la cornetta quando ormai Paul se ne \u00e8 andato e dall'altra parte trova Primo, entrato nell'abitazione, il quale ribadisce la cifra di 17.000.000 $ per il riscatto. Paul e Angelo si nascondono dentro un motocarro che trasporta legname, facendosi scoprire dal proprietario che offre loro ospitalit\u00e0. La moglie dell'uomo, Rosaria, cura la ferita di Angelo e invita i ragazzi a rifocillarsi prima che il marito li accompagni sulla strada principale, da cui poi chiedere un passaggio per Napoli. Mentre Paul e Angelo brindano in allegria, Rosaria si ritira nella propria stanza da letto per rivelare la presenza dei due ragazzi. Primo irrompe in casa e uccide Angelo.\nGiovanni, capitolo 11.\nTrama.\nGail \u00e8 convocata in obitorio per identificare il cadavere di Paul, ritrovato bruciato in una spiaggia. Non essendo identificabile la parte superiore del corpo, vengono mostrate le gambe. Gail riconosce le scarpe di Paul e sviene. La notizia arriva a Londra, dove Jean Paul cede all'emozione ricordando l\u2019affetto che provava per il nipote. John Paul Jr. \u00e8 distrutto per la morte del figlio e torna a drogarsi. Di notte Gail sogna i momenti vissuti con Paul, il figlio prediletto che non \u00e8 stata capace di proteggere. Gail si sveglia di soprassalto, essendole venuto in mente che Paul non allacciava mai le scarpe. Gail torna all'obitorio per rivedere il corpo e ha la conferma che il cadavere non \u00e8 quello di Paul.\nJean Paul, sollevato dalla novit\u00e0, decide di partire alla volta di Roma per negoziare direttamente con i rapitori. Jean Paul riceve la visita di John Paul Jr., il quale non ha saputo che il figlio \u00e8 vivo e inveisce contro il vecchio per il suo crudele egoismo. Jean Paul lo informa che Paul \u00e8 vivo, invitandolo ad andarsene. Nel frattempo, ci sono novit\u00e0 nella residenza. Belinda, una delle amanti di Jean Paul, \u00e8 rimasta incinta di lui e vorrebbe tenere il figlio, poich\u00e9 a causa dell\u2019et\u00e0 avanzata \u00e8 molto difficile possa succederle ancora. Jean Paul per\u00f2 vuole che abortisca. Un\u2019affinit\u00e0 sta nascendo tra Khan, il maggiordomo di Getty, e il giardiniere omosessuale Dennis. Tuttavia, Khan non \u00e8 convinto di provare gli stessi sentimenti di Dennis.\nJean Paul e Fletcher incontrano Don Salvatore e Primo a Villa Adriana. Mentre Primo e Fletcher discettano di armi, Jean Paul e Don Salvatore si appartano per provare a raggiungere un accordo. Jean Paul \u00e8 disposto ad arrivare a 2.000.000 $, una cifra che Don Salvatore considera irrisoria. Il padrino pu\u00f2 scendere fino a 5.000.000 $ e Jean Paul, consapevole di non poter tirare ulteriormente la corda, accetta. Prima di salire a bordo dell\u2019aereo che lo riporter\u00e0 a Londra, Jean Paul dice a Fletcher che dovr\u00e0 essere John Paul Jr. a pagare il riscatto per Paul.\nSemantica.\nTrama.\nRoma, 1960. John Paul Jr. \u00e8 stato convocato a Roma da Jean Paul per discutere di affari. Per John \u00e8 l\u2019occasione di presentare la moglie Gail e il piccolo Paul al padre, il quale entra in sintonia con il nipotino. Jean Paul vuole offrire una promozione a John, mandandolo a dirigere la sede della Getty\u2019s Oil in Arabia Saudita. Gail \u00e8 molto contenta del suocero, ma le buone impressioni svaniscono quando il vecchio getta brutalmente Paul in acqua per insegnargli a nuotare. Quell\u2019episodio spezza l\u2019idillio della vacanza.\nJean Paul ha cambiato idea riguardo a John. Anzich\u00e9 andare in Arabia Saudita, dovr\u00e0 restare a Roma per dirigere la compagnia petrolifera italiana che ha appena acquistato. Il gravoso compito cui \u00e8 stato chiamato, con il vecchio che pretende di essere aggiornato quotidianamente, spinge John Paul a estraniarsi dalla famiglia e lo avvicina al mondo della droga. Gail non riconosce pi\u00f9 il marito e una sera, a una rievocazione storica cui \u00e8 dovuta andare senza di lui, conosce il suo futuro nuovo consorte Lang. Anche Paul si \u00e8 fatto l\u2019amante, un\u2019affascinante ragazza di nome Talitha, della quale si invaghir\u00e0 l\u2019ormai cresciuto Paul. Quando Talitha muore per un arresto cardiaco, John precipita definitivamente nei propri vizi.\nRoma, 1973. Paul si prepara a essere liberato ed \u00e8 accompagnato in macchina da Primo nel luogo in cui avverr\u00e0 lo scambio con i soldi. Jean Paul \u00e8 di pessimo umore perch\u00e9 ha saputo che una delle sue amanti si vede con un\u2019altra persona, cos\u00ec decide di diseredarla e lasciarle un solo dollaro. Jean Paul convoca John per comunicargli il raggiungimento dell\u2019accordo con i rapitori di Paul, offrendogli un prestito di 5.000.000 $ al tasso del 4% dal fondo fiduciario della societ\u00e0. John reagisce male perch\u00e9 il vecchio sta lucrando sul rapimento del nipote e si rifiuta di firmare i moduli del prestito.\nNessuno si pu\u00f2 presentare all\u2019appuntamento con Primo, il quale fa retromarcia furibondo. Paul ha intravisto da un quotidiano che \u00e8 il 4 novembre, giorno del suo compleanno. Gail aveva preparato la torta, ma Fletcher le deve comunicare che \u00e8 saltato tutto e non potr\u00e0 riabbracciare l\u2019amato figlio.\nNel nome del padre.\nTrama.\nLeonardo, il \"contabile\" della cosca di Don Salvatore, si sta preparando assieme alla moglie Regina per la cresima del figlio Francesco. A casa sua arriva l'automobile di Primo, di ritorno dalla fallita restituzione di Paul, per decidere cosa farne dell'ostaggio. Paul viene temporaneamente nascosto in una grotta, in attesa di stabilire il suo destino. La cerimonia si svolge regolarmente, con Don Salvatore raggiante per il passaggio alla vita adulta di un ragazzo per il quale nutre molta ammirazione. Al pranzo Leonardo tiene un discorso in cui definisce il figlio un ragazzo di talento e ne pronostica un futuro all'universit\u00e0, lontano dalla criminalit\u00e0 che ha attanagliato la sua famiglia. Don Salvatore ribatte che Francesco deve entrare a far parte della comunit\u00e0 e gli dona un pugnale ereditato dal padre in guerra.\nI festeggiamenti vengono offuscati dall'arrivo della nonna di Angelo, la quale pretende di sapere da Don Salvatore che fine ha fatto il nipote. Regina prende la donna da parte, scusandosi in qualche modo per il fatale destino del giovane, sottolineando il ruolo che come donna deve ricoprire nel nascondere i guai commessi dagli uomini. Nel frattempo, Francesco viene a sapere da due ragazzini che suo padre e Primo erano saliti su un monte prima di arrivare in chiesa. Incuriosito, il giovane va a perlustrare la zona e scopre la grotta in cui \u00e8 sequestrato Paul. Don Salvatore \u00e8 arrabbiato con Leonardo e Primo perch\u00e9 non hanno completato la transazione con i Getty, quindi il ragazzo non \u00e8 di alcuna utilit\u00e0 e va eliminato.\nFrancesco usa il pugnale appena ricevuto da Don Salvatore per liberare Paul, il quale per\u00f2 non fugge perch\u00e9 non saprebbe dove andare. La disperazione lo spinge a chiedere a Francesco di tagliargli un orecchio, un estremo tentativo per\nconvincere la sua famiglia a pagare il riscatto. Don Salvatore, Primo e il resto della banda giungono nella grotta, dalla quale esce Francesco con l'orecchio di Paul in un panno bianco insanguinato.\nUna macchina bianca nella neve.\nTrama.\nLa busta contenente l'orecchio di Paul \u00e8 spedita da Dante a Napoli. La citt\u00e0 \u00e8 preda dello sciopero delle poste, cos\u00ec Primo \u00e8 costretto a intrufolarsi nell'ufficio postale durante una protesta e recuperare il plico per spedirlo alla redazione de \"Il Messaggero\". Riconosciuto l'orecchio, Gail vola a Londra per esortare Jean Paul a versare il riscatto prima che i rapitori possano infierire sul ragazzo. Jean Paul racconta alla nuora che \u00e8 stato John Paul a rifiutarsi di pagare. Dopo aver appreso dall'ex marito come sono andate le cose, Gail chiede all'ambasciatore americano di poter scrivere una lettera a Richard Nixon. Nonostante sia nel bel mezzo della bufera Watergate, il presidente americano prende a cuore la situazione di Paul e telefona a suo nonno per offrirgli l'aiuto del governo nello sbloccare gli affari della Getty's Oil in Wyoming, dove gli indiani impediscono le trivellazioni. A questo punto Jean Paul convoca John Paul per rinegoziare i termini dell'accordo: met\u00e0 del riscatto versata dal vecchio e l'altra met\u00e0 in prestito dal fondo senza interessi. Intanto, Belinda ha deciso di abbandonare Jean Paul perch\u00e9 ha scelto di tenere il bambino.\nPrimo stabilisce che Gail e Fletcher dovranno arrivare al luogo dello scambio a bordo di un'automobile bianca, i soldi dovranno essere contenuti in valigie bianche e loro due essere vestiti di bianco. Gail e Fletcher giungono all'appuntamento dopo aver disperatamente convinto gli abitanti di un piccolo paese a sbloccare la pompa di benzina per loro. Fifty chiede i soldi, promettendo che una volta verificato il denaro potranno avere Paul e, come garanzia delle loro intenzioni, accetta di mostrarsi affinch\u00e9 possano denunciarlo in caso di imbroglio. Nel frattempo, Paul ha avuto febbre alta dopo l'asportazione dell'orecchio ed \u00e8 in piuttosto precarie condizioni di salute. Primo e la banda festeggiano l'arrivo dei soldi, ma Don Salvatore vuole che il ragazzo sia ucciso perch\u00e9 lo ha visto in faccia. Primo riesce a convincere il padrino che questa mossa gli si pu\u00f2 ritorcere contro, mentre invece onorando il patto potranno costruire un impero rapendo altre persone. Gail e Fletcher ricevono comunicazione del luogo in cui troveranno Paul da un telefono pubblico. Primo e Leonardo scaricano Paul vicino a una pompa di benzina della Getty's Oil. Il ragazzo inizia a vagare claudicante ed \u00e8 raggiunto da Gail che lo abbraccia commossa.\nConseguenze.\nTrama.\nPaul \u00e8 in convalescenza e racconta a Gail di essere stato lui a pianificare il proprio sequestro. Jean Paul sta progettando l'acquisto dei Marmi di Elgin per 500.000.000 $, approfittando dell'imminente fine della dittatura in Grecia. Primo porta Fifty sulla Rupe Tarpea, dalla quale gli antichi romani gettavano i condannati a morte, e lo abbraccia buttandolo di sotto. Dopodich\u00e9, con la compiacenza di una prostituta, uccide Don Salvatore nel sonno. Primo entra in casa di Leonardo per proporgli di mettersi insieme e costruire un porto in Calabria.\n1974. Paul e Martine aspettano un figlio e hanno deciso di sposarsi in Italia, ma n\u00e9 il nonno n\u00e9 suo padre intendono partecipare alle nozze. In rappresentanza della famiglia Getty arrivano gli zii Gordon e Ronald, raggiunti successivamente anche da Gail che non vuole perdersi le nozze del figlio. Mentre Primo e Leonardo festeggiano l'inizio dei lavori per il porto, due persone sono ingiustamente condannate a otto anni di carcere per aver preso parte al rapimento di Paul. La transazione per i Marmi di Elgin non va a buon fine perch\u00e9 il governo greco non intende accettare le generose offerte di Jean Paul. Il vecchio fa visita a Belinda e al figlio, annunciandole di aver iscritto il neonato a Eton per forgiare un nuovo membro dell'aristocrazia inglese. Belinda per\u00f2 gli rammenta che avevano firmato un accordo in cui Jean Paul rinunciava alla paternit\u00e0 del piccolo.\nApre i battenti il Getty Museum a Los Angeles, ispirato a un'antica villa romana. Jean Paul apprende con delusione che la stampa americana ha stroncato il museo, definendolo un ridicolo capriccio del miliardario. Jean Paul si reca a casa di Penelope, scoprendo che anche lei si sta rifacendo una vita senza di lui. L'attivit\u00e0 di Primo fiorisce al punto che il porto, costruito a forma di orecchio, diventa uno dei principali centri del traffico di droga mondiale. John Paul viene fatto ricoverare da una moglie in clinica per disintossicarsi. Martine d\u00e0 alla luce Balthazar Getty. Jean Paul, rimasto solo nel lusso della sua residenza, immagina di essere Re Mida e non potersi pi\u00f9 nutrire perch\u00e9 tutto quello che tocca si trasforma in oro. Fletcher torna negli Stati Uniti dal figlio Alex."}
{"id": "6905635", "revid": "474175", "url": "https://it.wikipedia.org/wiki?curid=6905635", "title": "Yanbolu", "text": ""}
{"id": "6905638", "revid": "120127337", "url": "https://it.wikipedia.org/wiki?curid=6905638", "title": "Teatro Popolare Samon\u00e0", "text": "Il Teatro popolare Samon\u00e0 \u00e8 un teatro situato a Sciacca, in provincia di Agrigento.\nStoria.\nDopo la demolizione del neoclassico Teatro Politeama Mariano Rossi avvenuta nel 1951 per la realizzazione del parcheggio della stazione degli autobus di Sciacca, si pens\u00f2, all\u2019inizio degli anni settanta, di costruire un nuovo teatro.\nI primi studi per il teatro di Sciacca risalgono al 1973, quando, insieme al Piano particolareggiato di Cammordino, Giuseppe e Alberto Samon\u00e0 presentarono undici tavole e una relazione tecnica per il progetto di massima finalizzato alla realizzazione del nuovo teatro. L'inizio ufficiale dei lavori, affidati all'impresa Paralisti di Catania, risale al 1979. A soli tre anni dall'inizio, il cantiere si arrest\u00f2 e, nonostante una ripresa nel 1988, il teatro rimase incompiuto per molti anni.\nNel 2009 il regista tedesco Werner Herzog propose di allestire \"L'anello del Nibelungo\" di Richard Wagner nel Teatro Popolare, facendolo esplodere nel finale per rappresentare il \"Crepuscolo degli dei\" wagneriano. Tuttavia, il progetto fu considerato irrealizzabile, anche perch\u00e9 per realizzare una demolizione controllata della struttura massiccia di cemento armato si sarebbe dovuto impiegare una quantit\u00e0 di esplosivo tale da mettere a rischio la citt\u00e0.\nIl 23 maggio 2015, in occasione del congresso internazionale del Rotary Club di Sicilia e Malta, il teatro fu inaugurato ancora incompleto alla presenza del ministro Angelino Alfano.\nDescrizione.\nUn parallelepipedo, un cono e una piramide giustapposti danno vita all'impianto formale. Il palcoscenico, con i servizi per gli artisti e lo spettacolo, si sviluppa nel parallelepipedo del corpo centrale al quale si uniscono il tronco di cono inclinato e la semipiramide, destinati rispettivamente alle sale da 980 e 230 spettatori. Il corpo del teatro \u00e8 circondato dagli elementi funzionali (scale, pensiline, uscite) che, nell'idea dei progettisti, armonizzano il teatro con il tessuto urbano.\nAlberto Samon\u00e0 e Giuseppe Bentivegna, artigiano di Sciacca, realizzarono le decorazioni in ferro raffiguranti l'occhio, l'orecchio e il bucranio collocate sui due lati corti del parallelepipedo rettangolare e sulla semipiramide.\nA completamento della decorazione, al lato dell'ingresso della sala maggiore vi \u00e8 una stele, denominata \"unit\u00e0 delle arti\", di marmo bianco lucido sulla quale \u00e8 inciso il disegno delle \"due mani che stringono\" di Ben Shahn e dall'altro la pianta del teatro con la data di realizzazione."}
{"id": "6905639", "revid": "287204", "url": "https://it.wikipedia.org/wiki?curid=6905639", "title": "Berlam", "text": ""}
{"id": "6905643", "revid": "287204", "url": "https://it.wikipedia.org/wiki?curid=6905643", "title": "L'onorevole scolaro", "text": "L'onorevole scolaro (\"The honourable schoolboy\") \u00e8 un romanzo di spionaggio del 1977 di John le Carr\u00e9.\nTrama.\nGeorge Smiley, dopo aver smascherato Bill Haidon, la \"Talpa\" inserita dai sovietici, \u00e8 a capo del Circus il servizio segreto britannico. Decide di formare una squadra che riesamini tutte i casi che Haidon aveva contribuito ad archiviare. Viene individuata un'indagine su fondi sovietici versati a una societ\u00e0 di Vientiane. Smiley incarica delle indagini Jerry Westerby, un agente con la copertura di giornalista che riesce a scoprire la destinazione dei fondi: un conto a Hong Kong intestato a un ricco imprenditore cinese, Drake Ko che ha per amante Liese Worth, una giovane avventuriera inglese. Le successive indagini portano a scoprire che Drake ha un fratello, Nelson, rimasto in Cina dove ha raggiunto una posizione importante nel Partito Comunista e che i soldi versati dai Sovietici servono a far uscire Nelson dalla Cina per poterlo poi usare come informatore. Smiley fa un patto con la CIA che si \u00e8 inserita nella vicenda, spalleggiata da settori politici inglesi che vedono con favore un allineamento con gli USA. Tale patto prevede che gli statunitensi forniscano appoggio ma che le operazioni siano sempre condotte dal Circus. Smiley sviluppa un piano che prevede l'inserimento nell'operazione di espatrio di Nelson organizzata dai sovietici e il rapimento del cinese. Il piano si sviluppa con successo ma viene messo in pericolo nella fase finale da Jerry Westerby che si \u00e8 innamorato della Worth e che vuole fare un patto con Drake. L'intervento delle forze statunitensi permette di portare a termine l'operazione che per\u00f2 sfugge di mano a Smiley che viene anche sostituito a capo del Circus da Saul Enderby pi\u00f9 allineato all'alleanza operativa con la CIA.\nPremi.\nIl romanzo ha vinto nel 1977 il Gold Dagger della \"Crime Writers\u2019 Association\" britannica."}
{"id": "6905646", "revid": "287204", "url": "https://it.wikipedia.org/wiki?curid=6905646", "title": "Connecticut Sun 2017", "text": "La stagione 2017 delle Connecticut Sun fu la 19\u00aa nella WNBA per la franchigia.\nLe Connecticut Sun arrivarono seconde nella \"Eastern Conference\" con un record di 21-13. Nei play-off vinsero al secondo turno con le Phoenix Mercury (1-0)."}
{"id": "6905647", "revid": "110157", "url": "https://it.wikipedia.org/wiki?curid=6905647", "title": "Nicola Mayr", "text": "Biografia.\nNata a Bolzano nel 1978, partecipa alle sue prime gare importanti nel 1994, a 16 anni.\nA 23 anni partecipa ai Giochi olimpici di , nelle gare dei 1500 e 3000 metri. Nella prima arriva 27\u00aa in 2'00\"73, mentre nella seconda termina al 22\u00ba posto in 4'15\"79.\nSubisce uno stop alla carriera a 27 anni, nel 2005, dopo che gli vengono diagnosticate delle aritmie, ritornando poi brevemente alle gare nel 2009."}
{"id": "6905648", "revid": "1802185", "url": "https://it.wikipedia.org/wiki?curid=6905648", "title": "Ordine di Bogdan il fondatore", "text": "L'Ordine di Bogdan il fondatore \u00e8 un'onorificenza della Moldavia. \nStoria.\nL'ordine \u00e8 stato istituito il 26 dicembre 2008 ed \u00e8 dedicato a Bogdan I di Moldavia, voivoda di Moldavia dal 1359 al 1365.\nAssegnazione.\nL'ordine \u00e8 assegnato per premiare:"}
{"id": "6905650", "revid": "92723", "url": "https://it.wikipedia.org/wiki?curid=6905650", "title": "Ja\u00e9n F\u00fatbol Sala", "text": "Lo Ja\u00e9n F\u00fatbol Sala \u00e8 una squadra spagnola di calcio a 5, fondata nel 1987 con sede a Ja\u00e9n, in Andalusia. Attualmente milita in Primera Divisi\u00f3n.\nStoria.\nIl Ja\u00e9n Futbol Sala, attualmente noto come Ja\u00e9n Paraiso Interior per ragioni di sponsorizzazione, nasce nel 1987 e tra gli anni 80 e 90 vive un primo periodo d'oro. Dopo un ventennio senza risultati degni di nota, vince a sorpresa la Coppa di Spagna nel 2015. Gli \"amarillos\" tornano definitivamente alla ribalta nel 2018 quando, dopo ulteriori rinforzi di mercato, raggiungono le finali di Coppa del Re e Coppa di Spagna, perdendo la prima e vincendo la seconda. Qualche mese dopo, da detentori della coppa nazionale, partecipano alla Supercoppa, dove vengono sconfitti ai rigori dall'Inter.\nImpianto.\nL'impianto casalingo \u00e8 il Pabell\u00f3n La Salobreja dotato di una capienza di 1.200 spettatori. Per le gare di cartello viene invece utilizzato l'Ifeja Ferias Ja\u00e9n, centro congressi cittadino riadattato occasionalmente a palazzetto dello sport. \u00c8 in progetto un nuovo palazzetto sportivo, l'Olivo Arena, che conterr\u00e0 fino a 6.500 posti.\nTifosi.\nIl Ja\u00e9n \u00e8 anche noto per la \"Marea Amarilla\", gruppo di tifosi organizzato tra i pi\u00f9 numerosi di Spagna, evolutosi sempre di pi\u00f9 negli ultimi anni. Caratteristica della tifoseria sono le maglie gialle (uno dei colori sociali del club) indossate da tutti i suoi componenti.\nOrganico.\n\"(Aggiornato all'11 gennaio 2019)\""}
{"id": "6905653", "revid": "287204", "url": "https://it.wikipedia.org/wiki?curid=6905653", "title": "Manchester United Football Club 1985-1986", "text": "Questa voce raccoglie le informazioni riguardanti il Manchester United Football Club nelle competizioni ufficiali della stagione 1985-1986.\nStagione.\nPresentatosi all'avvio della stagione con una rosa rimasta quasi immutata rispetto alla stagione precedente, il Manchester United affront\u00f2 come primo impegno il Charity Shield contro i vincitori della First Division dell', venendo sconfitto per 2-0.\nSqualificati dalla Coppa delle Coppe in seguito al bando della UEFA prescritto ai club inglesi dopo la strage dell'Heysel, i \"Red Devils\" iniziarono il campionato vincendo le prime dieci partite e mantenendo l'imbattibilit\u00e0 fino alla quindicesima giornata; dopo la sconfitta in trasferta dallo seguirono alcuni risultati alterni che permisero l'avvicinamento del e del , rispettivamente capaci di passare da -10 e -14 della quindicesima giornata a -5 al termine del giro di boa. I \"Red Devils\" avevano peraltro gi\u00e0 affrontato queste due squadre nella Coppa di Lega: dopo aver eliminato il nel doppio confronto dei trentaduesimi di finale, il Manchester United estromise gli \"Hammers\" ai sedicesimi con un gol di Whiteside, ma vennero eliminati dai \"Reds\" nel turno successivo.\nImpegnati in FA Cup a partire da gennaio, i \"Red Devils\" si qualificarono per gli ottavi di finale estromettendo il e il , quest'ultimo dopo la disputa di due gare a causa del permanere della situazione di parit\u00e0 dopo i tempi supplementari del primo match. In campionato i \"Red Devils\", malgrado l'arrivo di alcuni giocatori che costituiranno l'intelaiatura della squadra per gli anni a venire, continu\u00f2 a fornire prestazioni alterne, perdendo il comando della classifica il 2 febbraio, quando subirono una rimonta allo scadere dello scontro diretto del Boleyn Ground. Gli stessi \"Hammers\" estrometteranno il Manchester United anche dalla FA Cup, sconfiggendolo al replay del 9 marzo dopo che, una settimana prima, l'incontro si era concluso in parit\u00e0.\nNegli ultimi mesi della stagione i \"Red Devils\", distratti dalla notizia dell'ingaggio di Mark Hughes al e sul futuro incerto di Atkinson, proseguirono nel loro cammino irregolare perdendo, all'ultima giornata, anche la terza posizione: la squadra concluder\u00e0 il campionato al quarto posto, senza avere la possibilit\u00e0 di partecipare alla Coppa UEFA per effetto della squalifica comminata dalla confederazione ai club inglesi.\nMaglie e sponsor.\nLo sponsor tecnico per la stagione 1985-1986 \u00e8 Adidas, mentre lo sponsor ufficiale \u00e8 Sharp. I motivi delle divise sono gli stessi della stagione 1983-1984."}
{"id": "6905655", "revid": "599013", "url": "https://it.wikipedia.org/wiki?curid=6905655", "title": "Curt Miller", "text": ""}
{"id": "6905656", "revid": "767487", "url": "https://it.wikipedia.org/wiki?curid=6905656", "title": "Ordine d'Onore (Moldavia)", "text": "L'Ordine d'Onore \u00e8 un'onorificenza della Moldavia. \nStoria.\nL'ordine \u00e8 stato istituito nel 2002.\nAssegnazione.\nL'ordine \u00e8 assegnato per premiare:"}
{"id": "6905665", "revid": "599013", "url": "https://it.wikipedia.org/wiki?curid=6905665", "title": "Arianna Acuti", "text": "Carriera.\nClub.\nAcuti cresce calcisticamente nelle giovanili del , societ\u00e0 nella quale, sedicenne, viene aggregata alla prima squadra che nella stagione 2011-2012 disputa la Serie A2, secondo livello del Campionato italiano di calcio femminile. Il tecnico Oliviero Montanelli la impiega gi\u00e0 dalla 1\u00aa giornata di campionato, dove debutta il 9 ottobre, nell'incontro vinto 5-0 sulle avversarie dello rilevando al 62' Giulia Di Camillo e siglando la sua prima rete 4 minuti pi\u00f9 tardi portando il risultato sul parziale 3-0. Al termine della stagione, pur marcando solamente altre due presenze in campionato, Acuti festeggia con le compagne la promozione in Serie A, ottenuta prima con la conquista del secondo posto nel girone C dietro al e poi superando le \"Grifoncelle\" per 1-0 nella finale degli spareggi promozione, tuttavia la societ\u00e0, che nella successiva estate perde lo sponsor principale, \u00e8 costretta a rinunciare all'iscrizione optando per la Serie C Toscana.\nAll'inizio della stagione 2012-2013 Acuti \u00e8 tra le poche ragazze che decidono di rimanere con la societ\u00e0 che con un organico ampiamente ridimensionato non riesce a ritrovare competitivit\u00e0 concludendo il campionato al decimo posto.\nDurante il calciomercato estivo 2013 Acuti decide di trasferirsi al per giocare in Serie B dal campionato entrante. Condivide con le compagne il campionato giocato sempre ad alto livello e costantemente nelle prime posizioni, dovendo cedere al suo termine solo al , unica squadra a battere le toscane durante la stagione, il primo posto nel girone C e la conseguente promozione in Serie A, e raggiungendo anche le semifinali di Coppa Italia.\nDurante l'estate 2016 l' maschile decide di istituire una sua sezione femminile rilevando la quota maggioritaria del Castelfranco e iscrivendo al suo posto per la stagione di Serie B 2016-2017 la squadra dell'Empoli Ladies che gioca con simboli, maglie e colori sociali della squadra maschile. Acuti viene confermata anche dalla nuova realt\u00e0 societaria condividendo con l'organico, largamente basato sulla squadra della stagione precedente, un campionato di vertice con le uniche avversarie in grado di alternarsi alla prima posizione, la , ma che alla fine vedranno le toscane conquistare la prima posizione e la promozione in Serie A. Con 6 reti su 20 incontri giocati in campionato risulta la quarta marcatrice della squadra, ai quali si aggiungono i tre centri in Coppa Italia.\nLa prima stagione nel campionato di vertice si rivela impegnativa per Acuti e compagne, con la squadra che stenta a uscire dalla parte bassa della classifica; il tabellino a fine stagione \u00e8 di 22 presenze totali con 4 reti all'attivo, di cui rispettivamente 19 e 3 in campionato. L'Empoli, con sole 3 vittorie e 2 pareggi, totalizza 11 punti e conclude il campionato al dodicesimo e ultimo posto, con conseguente retrocessione in Serie B.\nL'attaccante rimane anche per la stagione successiva, con la squadra che nel campionato cadetto dopo un inizio altalenante dalla decima giornata raggiunge il secondo posto mantenendolo fino alla fine, posizione che consente alla squadra la nuova promozione in Serie A. Acuti \u00e8 tra le protagoniste del ritorno in massima serie per la societ\u00e0 toscana che con 13 reti, a pari merito con Francesca Papaleo, risulta la migliore realizzatrice dell'Empoli.\nDopo cinque stagioni di fila all'Empoli, nel luglio 2021 Acuti si \u00e8 trasferita al ."}
{"id": "6905673", "revid": "47767", "url": "https://it.wikipedia.org/wiki?curid=6905673", "title": "Gran Premio di letteratura dell'Accademia francese", "text": ""}
{"id": "6905677", "revid": "729019", "url": "https://it.wikipedia.org/wiki?curid=6905677", "title": "Azione del 5 maggio 1794", "text": "L'azione del 5 maggio 1794 fu uno scontro navale minore combattuto nell'Oceano Indiano nel corso delle Guerre rivoluzionarie francesi. Uno squadrone inglese blocc\u00f2 l'isola di \u00cele de France (attuale Mauritius) dall'inizio dell'anno ed il 5 maggio vennero scoperte due navi avvicinarsi in quella posizione. Quando i vascelli si avvicinarono, gli inglesi vi riconobbero la fregata francese \"Duguay Trouin\", che era stata gi\u00e0 catturata dalla Compagnia britannica delle Indie Orientali e poi ripresa dai francesi ed un piccolo bricco. Servendosi di venti favorevoli, lo squadrone inglese diede la caccia ai nuovi arrivati che fuggirono. La caccia fu breve dal momento che la \"Duguai Trouin\" aveva marinai inesperti a bordo e molti di loro erano ammalati ed incapaci di compiere il loro dovere. La fregata inglese \"HMS Orpheus\" fu la prima a giungere sul posto e ed a sbaragliare i francesi. Dopo un'ora e venti minuti il capitano francese si arrese al capitano Henry Newcome della \"Orpheus\" che cattur\u00f2 la sua nave el a prese con s\u00e9 sino in India.\nAntefatto.\nGli inglesi entrarono in guerra con la Francia rivoluzionaria nel febbraio del 1793, ma la notizia raggiunse l'Oceano Indiano solo quattro mesi dopo. L'immediata priorit\u00e0 dello squadrone inglese al comando del commodoro William Cornwallis nell'India britannica era quella di catturare quante pi\u00f9 possibili colonie francesi in India, in particolar modo il porto di Pondicherry. Una volta completata questa operazione alla fine di agosto del 1793, gli inglesi fecero ritorno in Europa col loro squadrone. Quest'ultima azione lasci\u00f2 le rotte commerciali inglesi in Oriente completamente allo sbaraglio e le attivit\u00e0 piratesche dei francesi aumentarono notevolmente, in particolare con navi provenienti da l'\u00cele de France che catturarono un gran numero di vascelli mercantili, tra cui il grande East Indiaman \"Princess Royal\" che venne catturato da un gruppo di corvette il 27 settembre presso lo Stretto della Sonda.\nLa \"Princess Royal\" era una nave bene armata con diversi cannoni di grandi dimensioni e cannoni pi\u00f9 piccoli sul pontile principale. La Marina francese immediatamente la prese al proprio servizio e la rinomin\u00f2 \"Duguay Trouin\" armandola con 34 cannoni totali ed attaccandola allo squadrone dell'\u00cele de France con le fregate \"Prudente\" e \"Cyb\u00e8le\", e col bricco \"Vulcan\", tutte al comando del capitano Jean-Marie Renaud. Questa forza battagli\u00f2 in maniera inconcludente con uno squadrone della Compagnia britannica delle Indie Orientali presso lo Stretto della Sonda nel gennaio 1794, prima di fare ritorno all'\u00cele de France con la nave catturata \"Pigot\".\nDall'inizio della primavera del 1794, tre vascelli avevano lasciato le coste inglesi: la \"HMS Orpheus\" (32 cannoni) al comando del capitano Henry Newcome, la \"HMS Centurion\" (50 cannoni) al comando del capitano Samuel Osbourne, e la \"HMS Resistance\" (44 cannoni) al comando del capitano Edward Pakenham a rimpiazzare lo squadrone di Cornwallis. Queste navi passarono le basi francesi presso l'\u00cele de France sulla rotta verso l'India, e bloccarono per breve tempo il porto locale con alcuni successi contro i mercantili francesi dell'area: la \"HMS Orpheus\" da sola invi\u00f2 tre ufficiali e venti uomini in India a catturare dei mercantili francese. Le navi in uso all'epoca nell'area dai francesi erano la \"Duguay Trouin\" e la \"Vulcain\" che stavano viaggiando insieme nell'Oceano Indiano per fare ritorno all'\u00cele de France.\nLa battaglia.\nQuando i vascelli francesi si stavano avvicinando all'isola il 5 maggio vennero avvistati subito dalle sentinelle dello squadrone britannico. I capitani inglesi attesero quindi sino a quando le navi francesi non si fossero portate a giusta distanza per lanciare a met\u00e0 mattinata il loro attacco accerchiandoli cos\u00ec da impedire loro la fuga, anche grazie alla scarsa qualit\u00e0 dei marinai ingaggiati a bordo della \"Duguay Trouin\". Alle 11:45, la \"Orpheus\" fu la prima a raggiungere la fregata francese \"Duguay Trouin\" sparandole a lungo raggio. Nel giro di dieci minuti le navi inglesi riuscirono ad avere la meglio sul nemico.\nAlle 13:15, la \"Duguay Trouin\" appariva ormai fortemente danneggiata, con lo scafo pesantemente compromesso, il bompresso spezzato e pesanti perdite tra gli uomini della ciurma. Con la nave in queste condizioni e la \"Centurion\" e \"Resistance\" a sole 3 miglia navali che si avvicinavano rapidamente, il capitano francese ammain\u00f2 la bandiera e si arrese. Il bricco \"Vulcain\" colse l'occasione invece per fuggire in quanto la \"Duguay Trouin\" e la \"Orpheus\" erano impegnate a combattersi e riusc\u00ec poi a raggiungere l'\u00cele de France. I francesi avevano perso 21 uomini e a bordo contavano 60 feriti su un totale di 403.\nConseguenze.\nNewcome inizialmente port\u00f2 la nave catturata a Mah\u00e9 nelle Seychelles, dove pretese dalla colonia francese locale dei rifornimenti, in particolare acqua, per i suoi prigionieri. I governatori francesi delle isole si rifiutarono e Newcome si vide quindi costretto ad assediare la citt\u00e0, prendendo tutti i rifornimenti e le munizioni trovate sul posto. I prigionieri feriti o malati vennero sbarcati per poter essere meglio curati a terra. Newcome torn\u00f2 quindi in India con la sua nave al seguito, ma essa poi non venne inclusa in quelle della Royal Navy.\nLa reazione storica della battaglia si focalizz\u00f2 sul ruolo degli inglesi come tutori della sicurezza delle rotte commerciali nell'Oceano Indiano La \"Duguay-Trouin\" del resto era stata una preda facile in quanto era stata mal costruita e poco armata dai francesi. Il blocco inglese all'\u00cele de France continu\u00f2 per il resto dell'anno, con la \"Centurion\" che venne coinvolta in un'azione inconcludente contro lo squadrone francese nell'ottobre successivo. Sebbene l'\u00cele de France rimanesse nelle mani dei francesi per il resto del conflitto, l'Oceano Indiano pass\u00f2 sempre pi\u00f9 sotto il diretto controllo degli inglesi dal 1796."}
{"id": "6905678", "revid": "144796", "url": "https://it.wikipedia.org/wiki?curid=6905678", "title": "Campagna dello Stretto della Sonda del gennaio del 1794", "text": ""}
{"id": "6905679", "revid": "599013", "url": "https://it.wikipedia.org/wiki?curid=6905679", "title": "Elisabetta Pizio", "text": "Biografia.\nNata a Schilpario, in provincia di Bergamo, nel 1971, partecipa alle sue prime gare importanti nel 1989, a 18 anni.\nA 22 anni partecipa ai Giochi olimpici di , nelle gare dei 1500 e 3000 metri. Nella prima arriva 29\u00aa in 2'11\"02, mentre nella seconda termina al 18\u00ba posto in 4'32\"34.\nSi ritira nel 1996, a 25 anni.\n\u00c8 sposata con il collega Ermanno Ioriatti, con il quale ha avuto una figlia nel 2000, Gloria Ioriatti, anche lei pattinatrice ma di short track e un figlio nel 2004, Federico."}
{"id": "6905680", "revid": "767487", "url": "https://it.wikipedia.org/wiki?curid=6905680", "title": "Ordine della gloria del lavoro (Moldavia)", "text": "L'Ordine della gloria del lavoro \u00e8 un'onorificenza della Moldavia.\nStoria.\nL'ordine \u00e8 stato istituito il 30 luglio 1992.\nAssegnazione.\nL'ordine \u00e8 assegnato per premiare il lavoro eccezionale, l'attivit\u00e0 pubblica e i contributi importanti e significativi nei campo della cultura, della scienza, dello sport, della vita pubblica o socio-economica."}
{"id": "6905687", "revid": "214753", "url": "https://it.wikipedia.org/wiki?curid=6905687", "title": "Rally di Svezia 2000", "text": "Il Rally di Svezia 2000, ufficialmente denominato 49th International Swedish Rally, \u00e8 stata la seconda prova del campionato del mondo rally 2000 nonch\u00e9 la quarantanovesima edizione del Rally di Svezia e la venticinquesima con valenza mondiale. La manifestazione si \u00e8 svolta dall'11 al 13 febbraio sugli sterrati innevati che attraversano le foreste della contea di V\u00e4rmland, con base a Karlstad, citt\u00e0 che si affaccia sulla sponda nord del lago V\u00e4nern.\nL'evento \u00e8 stato vinto dal finlandese Marcus Gr\u00f6nholm, navigato dal connazionale Timo Rautiainen, al volante di una Peugeot 206 WRC del team ufficiale Peugeot Esso, davanti all'altra coppia finlandese formata da Tommi M\u00e4kinen e Risto Mannisenm\u00e4ki su Mitsubishi Lancer Evo VI della squadra Marlboro Mitsubishi Ralliart e a quella britannica composts da Colin McRae e Nicky Grist, su Ford Focus WRC 00 della scuderia Ford Martini\nI finlandesi Jani Paasonen e Jakke Honkanen, su Mitsubishi Carisma GT Evo VI, hanno invece conquistato la vittoria nella categoria PWRC, mentre il polacco Krzysztof Ho\u0142owczyc e il belga Jean-Marc Fortin si sono aggiudicati la classifica della Coppa FIA Squadre, alla guida di una Subaru Impreza WRC99 della scuderia \"Wizja TV Turning Point\".\nRisultati.\nClassifica.\nLegenda"}
{"id": "6905689", "revid": "95510560", "url": "https://it.wikipedia.org/wiki?curid=6905689", "title": "Ordine dell'apprezzamento della patria", "text": "L'Ordine dell'apprezzamento della patria \u00e8 un'onorificenza della Moldavia. \nStoria.\nL'ordine \u00e8 stato istituito il 30 luglio 1992.\nAssegnazione.\nL'ordine \u00e8 assegnato per premiare le coppie di genitori per l'educazione di cinque o pi\u00f9 figli dopo che l'ultimo figlio raggiunge l'et\u00e0 di sedici anni. Nel conferire l'ordine si tiene conto anche dei figli adottati in conformit\u00e0 con la legge e di quelli uccisi o scomparsi durante il servizio militare o un conflitto militare e di quelli deceduti per ferite, contusioni, mutilazioni, malattie contratte a seguito delle situazioni summenzionate o in seguito a disabilit\u00e0 lavorative o malattie professionali."}
{"id": "6905692", "revid": "124976268", "url": "https://it.wikipedia.org/wiki?curid=6905692", "title": "Santuario di Maria Santissima (Capo d'Orlando)", "text": "Il santuario di Maria Santissima \u00e8 un luogo di culto ubicato sulla rocca di Capo d'Orlando.\nStoria.\nNell'anno 1600, per interessamento del Conte Girolamo Ioppolo, sostenuto da una grande partecipazione popolare, fu edificato il santuario di Maria Santiissima sul promontorio di Capo d'Orlando accanto ai resti del Castello. La sua fondazione \u00e8 legata ad una serie di eventi straordinari, attribuiti ad una statua della Madonna lasciata, come narra la leggenda, da San Cono ai guardiani della torre del Capo, che portata in un primo momento a Naso, fu ricondotta in seguito con imponente processione sul promontorio nel Santuario appena ultimato, il 22 ottobre di quell'anno. Parteciparono alla processione tutte le confraternite, gli ordini religiosi, il clero secolare, e una gran folla di oltre ventimila persone accorse da tutte le parti della Sicilia.\nInterno.\nAl suo interno la chiesa si presenta ad unica navata con tre cappelle, nella cappella maggiore \u00e8 esposta la copia della statua della Madonna (che ricorda la Madonna di Trapani), quella originale fu infatti trafugata nel 1925. Di notevole interesse artistico \u00e8 il soffitto in legno intarsiato a forma di stella a otto punte. Il Santuario come in passato rappresenta il luogo di culto pi\u00f9 importante di Capo d'Orlando."}
{"id": "6905718", "revid": "599013", "url": "https://it.wikipedia.org/wiki?curid=6905718", "title": "Elke Felicetti", "text": "Biografia.\nNata a Bolzano nel 1970, partecipa alle sue prime gare importanti nel 1989, a 18 anni.\nA 21 anni partecipa ai Giochi olimpici di , nelle gare dei 3000 e 5000 metri. Nella prima arriva 23\u00aa in 4'44\"14, mentre nella seconda termina al 20\u00ba posto in 8'08\"44.\nSempre nel 1992 smette di gareggiare, a 22 anni.\n\u00c8 sposata con il collega olandese Gerard Kemkers, bronzo nei 5000 metri a , con il quale ha due figli. "}
{"id": "6905721", "revid": "1573940", "url": "https://it.wikipedia.org/wiki?curid=6905721", "title": "Certhia", "text": "Certhia \u00e8 un genere di uccelli Passeriformes della famiglia Certhiidae.\nEtimologia.\nIl nome scientifico del genere, \"Certhia\", deriva dal greco \"\u03ba\u03b5\u03c1\u03b8\u03b9\u03bf\u03c2\" (\"kerthios\"), nome col quale Aristotele definisce un non meglio identificato uccellino arboricolo e insettivoro.\nDescrizione.\nLe varie specie di rampichino sono piuttosto simili fra loro: si tratta di uccelli di piccole dimensioni (11-14 cm), dall'aspetto paffuto e arrotondato, muniti di grossa testa piriforme (arrotondata sulla nuca e allungata nel senso del becco) che sembra incassata direttamente nel torso, becco piuttosto lungo e sottile incurvato verso il basso, ali appuntite e coda squadrata piuttosto lunga e dalle penne rigide, utile per appoggiarsi ai tronchi in posizione verticale, e forti zampe dalle lunghe dita artigliate.\nIl piumaggio \u00e8 dominato dorsalmente dalle tonalit\u00e0 del bruno pi\u00f9 o meno scuro, variamente screziato di nerastro o di grigio-brunastro a dare un effetto mimetico, mentre l'area ventrale \u00e8 pi\u00f9 chiara.\nBiologia.\nSi tratta di uccelletti diurni, che vivono generalmente da soli o in coppie, riunendosi poi sul far della sera in gruppetti di una decina di individui, che si ammassano nelle cavit\u00e0 degli alberi per affrontare la notte riscaldandosi a vicenda.&lt;br&gt;\nI rampichini sono soliti percorrere i tronchi degli alberi saltellando a piedi giunti e disegnando traiettorie elicoidali attorno ai rami, utilizzando gli artigli per puntellarsi al substrato ed il becco come sonda fra le cavit\u00e0 e le spaccature della corteccia, al fine di trovare il cibo (rappresentato da piccoli insetti e ragni): a differenza delle sitte, i rampichini raramente discendono i tronchi a testa in gi\u00f9, ma li risalgono partendo dal suolo ed usando la coda rigida per tenersi appoggiati in verticale (similmente ai picchi), volando poi alla base di un altro albero vicino e ricominciando l\"'iter\".\nMonogami, nidificano nelle spaccature dei tronchi e negli spazi formati dalla corteccia che si sta staccando, costruendo nidi a coppa piuttosto grossolani nei quali vengono deposte 3-9 uova. La cova dura un paio di settimane e viene portata avanti dalla femmina, mentre l'allevamento della prole \u00e8 appannaggio di ambedue i \"partner\".\nDistribuzione e habitat.\nLa maggior parte delle specie \u00e8 diffusa in Asia e pi\u00f9 specificamente nelle pendici meridionali dell'Himalaya: il rampichino del Manipur vive anche in Indocina, il rampichino americano \u00e8 diffuso in Nordamerica e due specie (il rampichino comune e il rampichino alpestre) vivono in Europa.\nI rampichini sono abitatori delle foreste mature, con ciascuna specie che preferisce un determinato tipo di albero dominante, in modo tale da evitare fenomeni di competizione interspecifica laddove pi\u00f9 specie si trovano in simpatria.\nTassonomia.\nAl genere vengono ascritte nove specie:\nFamiglia Certhiidae\nA queste si aggiunge una specie fossile, \"Certhia immensa\".\nAll'interno del genere sono distinguibili due cladi:\nI due cladi presentano differenze nella livrea e soprattutto nelle vocalizzazioni."}
{"id": "6905727", "revid": "767487", "url": "https://it.wikipedia.org/wiki?curid=6905727", "title": "Ordine della fedelt\u00e0 alla patria", "text": "L'Ordine della fedelt\u00e0 alla patria \u00e8 un'onorificenza della Moldavia.\nStoria.\nL'ordine \u00e8 stato istituito il 28 luglio 2004.\nClassi.\nL'ordine dispone delle seguenti classi di benemerenza:\nAssegnazione.\nL'ordine \u00e8 assegnato per premiare:"}
{"id": "6905730", "revid": "404449", "url": "https://it.wikipedia.org/wiki?curid=6905730", "title": "Romano Boico", "text": "Biografia.\nRomano Boico si diploma al Regio istituto industriale di Trieste nel 1930, la scuola che formava i Baumeister, e svolge il suo primo apprendistato come tecnico in Liguria, successivamente nel Comune di Zara, infine ad Arsia, durante la realizzazione della citt\u00e0 mineraria progettata da Gustavo Pulitzer Finali.\nProsegue gli studi negli anni della guerra all'Universit\u00e0 di architettura di Venezia, dove si laurea nel 1944, e dopo alcuni trasferimenti a Gorizia e Milano si ristabilisce a Trieste, per ricominciare una nuova carriera professionale di architetto.\nI suoi primi lavori sono ancora ricchi delle suggestioni ricevute dal classicismo mediterraneo, visto e studiato negli anni Trenta e Quaranta, come nel villaggio-giardino di case popolari a Cologna in Monte (1946) e nel progetto per la sopraelevazione con giardino pensile dell'Istituto nautico a Trieste (1946), ma si orienta rapidamente verso altre tendenze.\nBoico \u00e8 interessato alla ricerca di un'architettura dal linguaggio moderno pi\u00f9 internazionale, senza rinunciare a riferimenti mediterranei, come nella casa d'appartamenti in via Murat (1948) e nel progetto per una casa a torre in via Giulia (1947 e 1953), o nella successiva casa della Cooperativa Edificatrice Dipendenti INAIL (1950).\nPer questo motivo \u00e8 fondamentale nella sua professione la collaborazione con Aldo Cervi, ancora pi\u00f9 incline al rigore razionalista, in diverse opere quali il progetto per un Istituto di rieducazione minorile (1948), il progetto di concorso per la sede e i servizi generali dell'Ente Porto Industriale (1952), infine, con l'aggiunta nel gruppo di Vittorio Frandoli, il concorso per il mercato ortofrutticolo (1951 e 1954) e il Poliambulatorio e sanatorio chirurgico dell'INAM (1950-1956).\nContemporaneamente Boico coltiva l'interesse, gi\u00e0 avviato durante gli studi universitari, per l'architettura d'interni e l'arredamento, che lo porta a progettare inizialmente il negozio Grandi Marche (1948) e successivamente interni di appartamenti.\nAnche in questo campo \u00e8 decisiva l'esperienza maturata nel gruppo capeggiato da Umberto Nordio, con Cervi, Vittorio Frandoli e spesso lo scultore Marcello Mascherini, per la progettazione di importanti interni di motonavi, a partire dal Conte Biancamano (1949) per poi proseguire con le Australia (1951), Augustus (1951), Asia (1952-1953), Africa (1951-1952) e Homeric (1954).\nIl legame tra l'architettura e le opere d'arte negli interni e la ricerca di forme sempre pi\u00f9 dinamiche saranno filoni di ricerca costantemente presenti nelle successive opere di Boico.\nNegli anni Cinquanta mette in pratica le sue prime esperienze con la realizzazione a Trieste della sede INAIL (1952-1957) in via del Teatro Romano, importante intervento a torre del cuore del centro cittadino, e la costruzione delle tribune dell'ippodromo di Montebello (1951-1958), sperimentando un liberatorio espressionismo strutturale che gli procura l'attenzione di importanti riviste di settore.\nLa sintesi di queste diverse esperienze progettuali avviene attraverso la lettura degli scritti di Bruno Zevi, quindi al suo interessamento per l'architettura organica e alla conoscenza dei principi progettuali di Ernesto Nathan Rogers, presente spesso a Trieste per tenere delle conferenze.\nSaranno infatti le opere della seconda met\u00e0 degli anni Cinquanta, a partire dalla casa Alberi a Duino (1957-1961), a caratterizzare una progettazione pi\u00f9 coerente verso forme organiche e nel rispetto delle preesistenze ambientali, come si ritrova anche nella fabbrica Sadoch (1956) e nelle successive casa Bacchelli a Duino (1961-1964), casa Sadoch (1963-1964) e la casa del custode (1963-1964) nel quartiere residenziale \"I tigli\".\nSu questa linea si collocano anche gli interventi residenziali come capogruppo nel quartiere Borgo San Sergio (dal 1957), coordinato da Rogers, e nel quartiere INA - Casa di Chiadino in Monte (1957-1965), e tra le applicazioni pi\u00f9 coerenti della poetica delle preesistenze ambientali ritroviamo la casa canonica della chiesa di San Francesco a Muggia (1963-1967).\nDal 1963 fino al 1980 Boico insegna Architettura d'allestimento presso l'istituto di architettura navale dell'Universit\u00e0 di Trieste, ed \u00e8 l'occasione per riflettere nuovamente sull'idea di una spazialit\u00e0 dinamica degli interni insieme ad un linguaggio sempre pi\u00f9 astratto.\n\u00c8 degli anni Sessanta infatti l'ultima svolta stilistica in tal senso di Boico, che si manifesta inizialmente in particolare negli interni delle motonavi Guglielmo Marconi (1961-1963), Oceanic (1962-1965) e Italia (1964-1967), per poi esprimersi con vigore nella casa per il critico d'arte Garibaldo Marussi (1964-1967) e nella casa dello scultore Marcello Mascherini (1966-1967).\nA questo filone appartengono anche le numerose realizzazioni di questi anni, frutto dell'intensificarsi dell'attivit\u00e0 professionale, tra cui si ricordano la villa Perizi a Duino (1962-1971), la casa dello studente dell'Universit\u00e0 di Trieste (1972-1979), la casa Bergamini a Basovizza (1971-1975), la casa Isoardi (1972-1976), la ristrutturazione dell'appartamento Malabotta (1974), infine la casa per s\u00e9 a Grignano (1976-1979).\nIn questi anni, infine, Boico affronta il progetto pi\u00f9 rappresentativo della sua ultima ricerca di un'architettura essenziale ed antiretorica, con la realizzazione del monumento della Risiera di San Sabba a Trieste (1966-1975).\nMuore a Trieste nel 1985.\nArchivio.\nPer maggiori notizie sull'archivio \"Romano Boico\" contattare la Soprintendenza archivistica per il Friuli Venezia Giulia."}
{"id": "6905734", "revid": "1573940", "url": "https://it.wikipedia.org/wiki?curid=6905734", "title": "Rallus crepitans", "text": "Il rallo battente (Rallus crepitans ) \u00e8 un uccello della famiglia dei Rallidi, diffuso nel continente americano.\nDescrizione.\nQuesto rallide misura circa 36\u00a0cm di lunghezza e ha un peso compreso tra 200 e 400\u00a0g.\nBiologia.\nSi nutre principalmente di molluschi (cozze, vongole, lumache), artropodi, vermi e piccoli pesci.\nDistribuzione e habitat.\nQuesta specie \u00e8 diffusa nelle aree costiere degli Stati Uniti sud-orientali, del golfo del Messico, dell'America centrale, e di numerose isole caraibiche tra cui Anguilla, Antigua e Barbuda, Bahamas, Barbados, isole Cayman, Cuba, Dominica, Guadalupa, Haiti, Giamaica, Martinica, Montserrat, Saint Kitts e Nevis, Saint Lucia, Saint Vincent e Grenadine, Turks e Caicos, e isole Vergini.\nPopola paludi, lagune salmastre e mangrovie, sempre in prossimit\u00e0 delle coste.\nTassonomia.\nSono note le seguenti sottospecie:"}
{"id": "6905737", "revid": "125997276", "url": "https://it.wikipedia.org/wiki?curid=6905737", "title": "Ronaldo Vieira", "text": "Biografia.\nNato a Bissau, si \u00e8 trasferito in Portogallo a cinque anni, dopo la morte del padre. Nel 2011 si \u00e8 stabilito in Inghilterra, a Batley, dove ha giocato per alcune scuole calcio locali. Ha un fratello gemello, Romario, anch'egli calciatore.\nCaratteristiche tecniche.\nCentrocampista centrale potente fisicamente, \u00e8 bravo nel recuperare palla e discretamente dotato tecnicamente. Nella sua esperienza alla Sampdoria \u00e8 stato utilizzato come centrale davanti alla difesa e come mezzala in un centrocampo a 3. Nel 2018 \u00e8 stato nominato dal CIES Football Observatory tra i migliori giocatori \"under-20\" del calcio europeo, piazzandosi al ventesimo posto.\nCarriera.\nClub.\nLeeds United.\nIl 5 maggio 2016 ha firmato il primo contratto professionistico con il , della durata di due anni. Ha esordito due giorni dopo, nella partita di Championship pareggiata per 1-1 contro il . Il 24 maggio 2017, dopo un'ottima stagione a livello individuale, in cui \u00e8 stato nominato il miglior giovane del club, prolunga fino al 2021.\nSampdoria.\nIl 1\u00ba agosto 2018 viene acquistato a titolo definitivo dalla , con cui si lega con un contratto quinquennale.\nIl 2 settembre 2018 gioca la sua prima partita in Serie A con la maglia dei blucerchiati, subentrando ad Albin Ekdal al minuto 83' nel match casalingo contro il terminato per 3-0.\nHellas Verona.\nIl 3 ottobre 2020 viene ceduto in prestito al . Il 28 ottobre seguente sigla la sua prima rete italiana, nella partita di Coppa Italia pareggiata 3-3 contro il Venezia (vinta poi 6-4 ai rigori dagli scaligeri).\nNazionale.\nIn possesso della cittadinanza guineense e di quella portoghese, nel 2017 \u00e8 stato convocato con la nazionale Under-20 inglese per il Torneo di Tolone, poi vinto dalla rappresentativa britannica.\nStatistiche.\nPresenze e reti nei club.\n\"Statistiche aggiornate al 28 febbraio 2022.\""}
{"id": "6905744", "revid": "1573940", "url": "https://it.wikipedia.org/wiki?curid=6905744", "title": "Piccole luci (programma televisivo)", "text": ""}
{"id": "6905745", "revid": "599013", "url": "https://it.wikipedia.org/wiki?curid=6905745", "title": "Risto Mannisenm\u00e4ki", "text": "Biografia.\nHa disputato la sua prima gara da copilota nel 1982, al Rally dei 1000 Laghi, nona prova del campionato del mondo, a bordo di una Talbot Sunbeam pilotata da Jari Kaartinen.\nNel corso degli anni e sino al 1997 Mannisenm\u00e4ki si altern\u00f2 con vari piloti suoi connazionali (tra cui Sebastian Lindholm e Tapio Laukkanen), partecipando saltuariamente a gare del mondiale (soprattutto il Rally di Finlandia) e principalmente al Campionato Europeo, dove totalizz\u00f2 24 gare disputate e un podio, il terzo posto ottenuto all\"'Hankiralli\", in Finlandia, nel 1990 con Lindholm. \nDal 1998 al 2001 partecip\u00f2 al mondiale a tempo pieno, gareggiando in coppia con Tommi M\u00e4kinen per la squadra ufficiale Mitsubishi e vincendo due campionati del mondo, nel 1998 e nel 1999, a bordo di diversi modelli della Lancer Evolution; fu quinto nel 2000 e terzo nel 2001. Il sodalizio tra i due si sciolse dopo il Tour de Corse 2001, quando entrambi incorsero in un brutto incidente: la loro Mitsubishi Lancer WRC urt\u00f2 infatti un muretto a bordo strada e vol\u00f2 contro la parete opposta, capottandosi. Mannisenm\u00e4ki rimase ferito nell'occasione e fu costretto a un momentaneo ritiro, che lo tenne lontano dalle corse per tutto il 2002.\nLa sua ultima gara disputata (la prima dopo l'incidente) fu il Rally di Gran Bretagna del 2003, dove termin\u00f2 al nono posto con Juuso Pyk\u00e4list\u00f6."}
{"id": "6905750", "revid": "1573940", "url": "https://it.wikipedia.org/wiki?curid=6905750", "title": "Salpornis", "text": "Salpornis \u00e8 un genere di uccelli Passeriformes della famiglia Certhiidae.\nEtimologia.\nIl nome scientifico del genere, \"Salpornis\", deriva dall'unione delle parole greche \"\u03c3\u03b1\u03bb\u03c0\u03b9\u03b3\u03ba\u03c4\u03b7\u03c2\" (\"salpinkt\u0113s\", \"trombettiere\", ma anche un uccellino non meglio identificato descritto da alcuni autori classici greci, probabilmente lo scricciolo) e \"\u03bf\u03c1\u03bd\u03b9\u03c2\" (\"ornis\", \"uccello\").\nDescrizione.\nSi tratta di uccelli dall'aspetto paffuto e arrotondato, muniti di grossa testa che appare direttamente incassata nel torso, ali appuntite, coda corta e squadrata, becco sottile e allungato ricurvo verso il basso e forti zampe con lunghi artigli ricurvi.\nIl piumaggio \u00e8 piuttosto sobrio e mimetico, bruno-grigiastro maculato di bianco sulle singole penne a dare un effetto variegato, con area ventrale pi\u00f9 chiara.\nBiologia.\nSi tratta di uccelli diurni e tendenzialmente solitari, che passano la maggior parte della giornata alla ricerca di cibo (rappresentato da insetti, ragni e larve) fra i rami e i tronchi degli alberi: pur utilizzando il becco come sonda e le forti unghie come ramponi per percorrere velocemente la corteccia, gli uccelli del genere \"Salpornis\" non utilizzano la coda come supporto come fanno i rampichini.\nMonogami, questi uccelli nidificano ale giunture dei rami, con la femmina che cova da sola, ma viene aiutata dal maschio nell'allevamento della prole.\nDistribuzione e habitat.\nLe due specie abitano una (il rampichino indiano) il centro-nord del subcontinente indiano, e l'altra (il rampichino africano) l'Africa subsahariana: entrambe abitano i boschi decidui umidi.\nTassonomia.\nAl genere vengono ascritte due specie:\nFamiglia Certhiidae\nLa sistematica del genere \u00e8 piuttosto enigmatica, sia a livello di rapporti interspecifici (in passato le due specie venivano accorpate in \"S. spilonotus\", ma le differenze a livello genetico, di livrea e di richiami hanno fatto propendere gli studiosi per una loro separazione) che rispetto agli altri Certhioidea, con alcuni studiosi che accorperebbero questi uccelli ai Sittidae o ai Tichodromidae, piuttosto che ai Certhiidae."}
{"id": "6905752", "revid": "95511386", "url": "https://it.wikipedia.org/wiki?curid=6905752", "title": "Unitelma Sapienza", "text": ""}
{"id": "6905758", "revid": "438678", "url": "https://it.wikipedia.org/wiki?curid=6905758", "title": "Teoremi di Hohenberg e Kohn", "text": ""}
{"id": "6905762", "revid": "121763543", "url": "https://it.wikipedia.org/wiki?curid=6905762", "title": "Sunny von B\u00fclow", "text": "A seguito di una ipoglicemia \u00e8 rimasta in stato vegetativo permanente per 28 anni, le cause del suo stato medico hanno portato alla condanna e poi all'assoluzione del secondo marito Claus von B\u00fclow.\nBiografia.\nNacque dall'imprenditore di origine scozzese George Washington Crawford (1861-1935), ex presidente della \"Columbia Gas &amp; Electric Company\" e da Annie Laurie Warmack (1900\u20131984), figlia del ricco fondatore della societ\u00e0 calzaturiera di St. Louis \"International Shoe Company\" nel 1932, a Manassas, durante un viaggio in treno da Hot Spings a New York. Da bambina venne quindi detta \"Choo-Choo\", termine slang per indicare, \"vagone\" o \"locomotiva\", prima di essere soprannominata \"Sunny\" a causa della sua natura solare. Alla morte di suo padre, quando lei aveva quattro anni, ha ereditato 100 milioni di dollari. Successivamente sua madre spos\u00f2 in seconde nozze lo scultore e scrittore Russell Aitken.\nI due matrimoni.\nIl 20 luglio 1957 spos\u00f2 Alfred Eduard Friedrich Vincenz Martin Maria, principe von Auersperg, discendente di una ricca famiglia austriaca, conosciuto in Svizzera. Dal principe von Auersperg ebbe due figli:\nDivorzi\u00f2 nel 1965 e a quel tempo, il suo patrimonio netto era di oltre 75 milioni di dollari. L'ex marito Alfred mor\u00ec nel 1992 dopo nove anni di coma in seguito a incidente automobilistico avvenuto nel 1983 in Austria. Il 6 giugno 1966 spos\u00f2 Claus von B\u00fclow, ex assistente del petroliere e magnate Jean Paul Getty, nella Brick Presbyterian Church a Manhattan. Insieme, hanno avuto una figlia:\nNel 1979, nel loro matrimonio si erano sviluppati forti tensioni e sia Sunny che Claus, parlarono apertamente della possibilit\u00e0 di un divorzio.\nI ricoveri del 1979 e del 1980.\nIl 26 dicembre 1979, dopo che la famiglia si era riunita per Natale a Clarendon Court, la tenuta di famiglia a Newport nel Rhode Island, Sunny venne trovata senza sensi, per cui venne ricoverata in ospedale dove cadde in stato di coma, per poi riprendersi. Dopo giorni di analisi, i medici stabilirono che il coma era dovuto ad una forte ipoglicemia. Il marito Claus von B\u00fclow non fu al momento giudicato colpevole dell'incidente, ma in seguito fu accusato di aver causato l'incidente iniettandole dell'insulina. Nell'aprile del 1980 fu nuovamente ricoverata in ospedale dopo essere apparsa incoerente e disorientata: i medici diagnosticarono una \"ipoglicemia reattiva\".\nIl secondo ricovero del 1980.\nIl 21 dicembre 1980 mentre si trovava nuovamente con la famiglia nella sua tenuta in Rhode Island mostr\u00f2 segni di confusione e scoordinamento, per cui venne condotta nelle sue camere, ma il mattino successivo fu trovata svenuta sul pavimento del bagno. Venne portata all'ospedale dove i medici riscontrarono la presenza di gravi lesioni cerebrali quale causa dello stato vegetativo persistente, per cui dal giorno di Natale venne ricoverata al \"Presbyterian Hospital\" di Manhattan. Quando venne ricoverata nel sangue le fu riscontrata una dose di insulina dieci volte superiore alla dose normale. Nel frattempo si venne a conoscenza dei tradimenti del marito di Sunny con l'amante Alexandra Isles, attrice di soap opera. Sebbene le diagnosi cliniche rivelassero un sovradosaggio di insulina, alcune delle prove di laboratorio suggerivano la presenza di ipoglicemia. Gli avvocati del marito dichiararono che Claus von B\u00fclow non avrebbe mai interrotto il supporto vitale. Nel 1980 i figli di Sunny, a causa di crescenti tensioni coniugali tra Sunny e Claus, credevano che la lesione cerebrale sofferta dalla madre fosse il risultato di un tentato omicidio da parte del padre. I figli maggiori persuasero Richard H. Kuh, l'ex procuratore distrettuale della contea di New York, a indagare sulla possibilit\u00e0 che Claus von B\u00fclow avesse tentato di assassinare la loro madre. Dopo la raccolta delle prove, i pubblici ministeri del Rhode Island sottoposero il caso a un grand jury che nel luglio 1981 decise di mettere in stato di accusa Claus von B\u00fclow per omicidio.\nIl processo.\nPrimo grado.\nIl caso trov\u00f2 ribalta nazionale, venendo, a suo tempo, definito il processo del secolo. Il processo ebbe inizio nel febbraio 1982. Le prove presentate dall'accusa consistevano in prove circostanziali, finanziarie, e di diverse testimonianze raccolte fra la servit\u00f9, tra cui Maria Schrallhammer testimone di spicco in entrambi i processi. Tra le testimonianze raccolte vi sono anche quelle di autisti, medici e personal trainer. Il ritrovamento di una borsa nera contenente dei farmaci e una siringa usata contenente tracce di insulina, trovate nella casa di Claus von B\u00fclow peggiorarono la sua posizione processuale. Furono individuate molte prove nell'uso eccessivo di sedativi, vitamine e altri farmaci, compresa la testimonianza di problemi di alcol e di abuso di sostanze. L'endocrinologo dell'Universit\u00e0 di Harvard, George F. Cahill Jr., testimoni\u00f2 che fosse convinto che il danno cerebrale subito da Sunny fosse il risultato dell'insulina iniettata. Claus von B\u00fclow venne quindi condannato in primo grado a trent'anni di carcere per tentato omicidio.\nAppello e assoluzione.\nClaus von B\u00fclow assunse quindi come difensore per il suo appello il professore di legge ad Harvard Alan Dershowitz, il quale ottenne il caso grazie all'intercessione del suo assistente e allora studente alla Harvard Law School Jim Cramer. Cramer in seguito scrisse pubblicamente che, secondo la sua opinione, von B\u00fclow era \"ampiamente colpevole\" del crimine. Dershowitz e gli altri avvocati produssero prove dell'uso eccessivo di droghe da parte di Sunny von B\u00fclow, incluse testimonianze dello scrittore e attore Truman Capote e di Joanne Carson, seconda moglie del conduttore televisivo e comico Johnny Carson, e da pi\u00f9 di dieci amici di Sunny.\nAlcuni esperti misero in dubbio la validit\u00e0 delle prove secondo la quale la siringa ritrovata potesse aver contenuto tracce di insulina. Inoltre la corte d'appello annull\u00f2 la condanna per diversi motivi, uno dei quali metteva in discussione la credibilit\u00e0 di una delle cameriere, la signora Schrallhammer, uno dei testimoni chiave dell'accusa.\nNel secondo processo, la difesa chiam\u00f2 alla sbarra nove esperti medici, tutti professori universitari di fama internazionale, i quali testimoniarono che i due coma non erano stati causati dall'insulina, ma da una combinazione di droghe, non iniettate direttamente ma ingerite, dall'alcool e dalle precedenti condizioni di salute cronica di Sunny. Gli esperti erano: John Caronna, presidente della facolt\u00e0 di neurologia alla Cornell University, Leo Dal Cortivo, ex presidente della \"US Toxicology Association\", Ralph DeFronzo, professore di medicina alla Universit\u00e0 Yale, Kurt Dubowski, professore di patologia forense all'Universit\u00e0 dell'Oklahoma, Daniel Foster, professore di medicina all'Universit\u00e0 del Texas, Daniel Furst, professore di medicina all'Universit\u00e0 dello Iowa, Harold Lebovitz, direttore di ricerca clinica presso la State University of New York, Vincent Marks, professore di biochimica clinica all'Universit\u00e0 del Surrey, vicepresidente del \"Royal College of Pathologists\" e presidente all\"'Association of Clinical Biochemistry,\" e Arthur Rubinstein, professore di medicina dell'Universit\u00e0 di Chicago.\nAltri esperti testimoniarono che l'ago ipodermico era contaminato con insulina solo all'esterno, per cui sarebbe stato si immerso nell'insulina, ma non iniettato. Le prove inoltre dimostrarono che il ricovero in ospedale tre settimane prima del coma finale aveva evidenziato che Sunny aveva ingerito almeno 73 compresse di aspirina, una quantit\u00e0 che poteva essere solo auto-somministrata e che indicava il suo successivo stato mentale.\nCahill ritratt\u00f2 la sua testimonianza nel corso del primo processo, affermando che l'insulina poteva essere la spiegazione pi\u00f9 ragionevole quale causa dello stato di coma della von B\u00fclow, ma che \"n\u00e9 lui n\u00e9 nessun altro poteva mai esserne sicuro al cento per cento\".\nL'epilogo e la morte.\nLa famiglia di Sunny fu sempre convinta che il marito avesse tentato di ucciderla e fu sconvolta dal fatto che Cosima, una delle figlie, avesse scelto di prendere la parte di suo padre. Di conseguenza, nel 1981, la madre di Sunny, Annie Laurie Aitken, disered\u00f2 Cosima, negando la sua parte della propriet\u00e0 alla morte di Aitken, avvenuta il 4 maggio 1984. Nel luglio 1985, dieci giorni dopo che Claus von B\u00fclow venne assolto al suo secondo processo, Ala e Alexander intentarono contro di lui e per conto della madre, una causa civile per 56 milioni di dollari. Il 24 dicembre 1987, questo caso fu risolto in tribunale quando Claus von B\u00fclow acconsent\u00ec al divorzio, rinunciando a tutte le pretese per la sua fortuna, stimata tra 25 e 40 milioni di dollari, trasferendosi successivamente a Londra. In cambio, Cosima venne reintegrata nel testamento della nonna, ricevendo 30 milioni di dollari come sua quota del terzo della propriet\u00e0. Dopo il processo, Ala e Alexander fondarono il \"Sunny Von B\u00fclow National Victim Advocacy Centre\" a Fort Worth, in Texas, ora \"National Center for Victims of Crime\" con sede a Washington DC e il \"Sunny von B\u00fclow Coma e Head Trauma Research Foundation\" a New York.\nSunny durante il lungo periodo in stato vegetativo venne nutrita per via endovenosa, e, nel 2002, in occasione del suo settantesimo compleanno festeggiato presso la clinica newyorkese dove era ricoverata dal 1980 giunsero un parrucchiere, una estetista, mentre un pianista suon\u00f2 per lei la sua sonata di Chopin.\nSunny rimase in stato vegetativo permanente fino alla sua morte, avvenuta per arresto cardiaco all'et\u00e0 di 76 anni, il 6 dicembre 2008, presso il \"Mary Manning Walsh Nursing Home\" di New York. Il funerale si svolse il 14 gennaio 2009, presso la \"Brick Presbyterian Church\" di New York, la stessa chiesa in cui si erano sposati i von B\u00fclow nel 1959, alla presenza dei tre figli. Sunny venne sepolta nel cimitero della chiesa di Saint Marys a Portsmouth in Rhode Island, non lontano dalla sua tenuta.\nIl caso von B\u00fclow nei media.\nLibri.\nL'avvocato Alan Dershowitz, difensore di Claus von B\u00fclow nel 1985 scrisse sul caso il libro \"Reversal of Fortune: Inside the von B\u00fclow Case\".\nIl professor Vincent Marks, un esperto di insulina dell'Universit\u00e0 del Surrey, in Inghilterra, e Caroline Richmond hanno un capitolo sulla scienza alla base della condizione medica di Sunny von B\u00fclow nel loro libro uscito nel 2007, \"Insulin Murders\".\nIl personaggio \"Sunny Baudelaire\" dei romanzi della serie \"Una serie di sfortunati eventi\" prende il nome da Sunny von B\u00fclow.\nTelevisione e film.\nIl film, \"Il mistero Von Bulow\" del 1990, diretto da Barbet Schroeder ed interpretato da Glenn Close e Jeremy Irons nei panni di Sunny e Claus, fu tratto dal libro, \"Reversal of Fortune: Inside the von B\u00fclow Case\".\nL'episodio del 1992, \"Il suicidio\" della sitcom \"Seinfeld\" della terza stagione venne ispirato al caso von B\u00fclow.\nIl caso e il suo appello di successo sono stati anche citati dal giudice nell'episodio di \"Law &amp; Order\" del 1993 \"Una sola vittima\".\nIl giornalista Bill Kurtis ha raccontato il caso in un episodio della serie \"American Justice\" intitolata \"Von Bulow: A Wealth of Evidence\".\nLa serie televisiva americana Biography ha prodotto e trasmesso un episodio documentaristico dal titolo \"Claus von B\u00fclow: A Reasonable Doubt\", con interviste a Claus von B\u00fclow e Alan Dershowitz.\nNel 2015, nella serie \"Mansions and Murders\" \u00e8 stato prodotto e trasmesso un episodio che descrive i principali eventi che circondano il presunto tentativo di omicidio."}
{"id": "6905794", "revid": "61051", "url": "https://it.wikipedia.org/wiki?curid=6905794", "title": "Calcio Femminile Bardolino Verona 2006-2007", "text": "Questa voce raccoglie le informazioni riguardanti lAssociazione Sportiva Dilettantistica Calcio Femminile Bardolino Verona nelle competizioni ufficiali della stagione 2006-2007.\nMaglie e sponsor.\nLa tenuta da gioco \u00e8 formata da maglia gialla, pantaloncini blu e calzettoni gialli, o in alternativa completamente gialla. Come sponsor principale si conferma \"Senini\", azienda attiva nel settore di materiale per l'edilizia al suo secondo anno a fianco della squadra.\nOrganigramma societario.\nTratto dal sito \"Football.it\".\nArea amministrativa\nArea tecnica\nRosa.\nRosa e ruoli tratti dal sito \"Football.it\".\nRisultati.\nCoppa Italia.\nPrimo turno.\nPrimo turno Serie A e Serie A2, Girone 3"}
{"id": "6905795", "revid": "767487", "url": "https://it.wikipedia.org/wiki?curid=6905795", "title": "Enzo Merolle", "text": "Biografia.\nNato a Santa Croce un quartiere centrale di Roma, appassionato di cavalli da corsa, alla fine della seconda guerra mondiale si trov\u00f2 a frequentare l'ambiente cinema che in quei tempi richiedeva spesso la presenza di cavalli nelle riprese.\nPartecip\u00f2 come organizzatore, agli inizi degli anni '50, alla realizzazione del film \"Camicie rosse\" di Goffredo Alessandrini con Anna Magnani. In seguito fond\u00f2 la casa di produzione cinematografica Glomer che inizi\u00f2 la sua attivit\u00e0 professionale con film di genere sentimentale come \"Cuore di mamma\" e \"Torna piccina mia\" che riscossero un buon successo.\nLa Glomer film in pochi anni\nconsolid\u00f2 il proprio patrimonio producendo alcuni titoli importanti, quali \"Il segno di Roma\"dove fece il suo esordio alla regia Michelangelo Antonioni, interpretato da Anita Ekberg, e \"Costa azzurra\" con Alberto Sordi e Giovanna Ralli ottenendo importanti successi di\npubblico."}
{"id": "6905797", "revid": "125956989", "url": "https://it.wikipedia.org/wiki?curid=6905797", "title": "Tyler Roberts", "text": "Biografia.\n\u00c8 in possesso della cittadinanza gallese grazie alle origini dei nonni.\nCarriera.\nClub.\nCresciuto nel settore giovanile del West Bromwich, con cui ha giocato per dieci anni, il 14 gennaio 2016 ha firmato il primo contratto professionistico, della durata di due anni e mezzo. Ha esordito con i \"Baggies\" il 15 maggio, nella partita pareggiata per 1-1 contro il Liverpool.\nIl 28 luglio viene ceduto in prestito all'Oxford United; il 17 gennaio 2017 passa, sempre a titolo temporaneo, allo Shrewsbury Town. Il 25 agosto si trasferisce al Walsall. Dopo una buona prima parte di stagione finisce nel mirino di importanti club di Serie A, come il Milan; il 31 gennaio 2018 viene acquistato a titolo definitivo dal Leeds, con cui firma fino al 2022.\nStatistiche.\nPresenze e reti nei club.\n\"Statistiche aggiornate al 29 agosto 2021.\""}
{"id": "6905798", "revid": "1573940", "url": "https://it.wikipedia.org/wiki?curid=6905798", "title": "Salpornis spilonota", "text": "Il rampichino indiano (Salpornis spilonota ()) \u00e8 un uccello passeriforme della famiglia Certhiidae.\nEtimologia.\nIl nome scientifico della specie, \"spilonota\", deriva dall'unione delle parole greche \"\u03c3\u03c0\u03b9\u03bb\u03bf\u03c2\" (\"spilos\", \"macchia\") e \"\u03bd\u03c9\u03c4\u03bf\u03bd\" (\"n\u014dton\", \"dorso\"), col significato di \"dal dorso maculato\", in riferimento alla livrea di questi uccelli: il loro Nome comune rappresenta invece un chiaro riferimento all'areale di diffusione.\nDescrizione.\nDimensioni.\nMisura 13-15 cm di lunghezza, per 14 g di peso.\nAspetto.\nSi tratta di uccelli dall'aspetto paffuto e arrotondato, muniti di grossa testa che appare direttamente incassata nel torso, ali appuntite, coda corta e squadrata, becco sottile e allungato ricurvo verso il basso e forti zampe con lunghi artigli ricurvi.\nIl piumaggio \u00e8 dominato dalle tonalit\u00e0 del bruno-nocciola, con le singole penne dell'area dorsale munite di orli pi\u00f9 scuri e di due macchie pi\u00f9 chiare, una al centro e una verso l'estremit\u00e0, a dare un effetto screziato alla livrea, molto utile per mimetizzarsi fra i tronchi: gola, petto e ventre mancano delle macchie chiare, assumendo un aspetto a striature trasversali, mentre la gola ed il sopracciglio sono di colore \"beige\" senza screziature, a delimitare una mascherina facciale che, come fronte e vertice, \u00e8 di colore bruno scuro, anch'essa senza screziature.\nIl becco \u00e8 grigio-rosato inferiormente e nerastro superiormente, le zampe sono di colore nerastro e gli occhi sono di colore bruno scuro.\nBiologia.\nIl rampichino indiano \u00e8 un uccello dalle abitudini di vita diurne e tendenzialmente solitarie, che pu\u00f2 per\u00f2 essere osservato anche in coppie, talvolta in associazione a stormi misti con altre specie: questi uccelli passano la maggior parte della giornata scalando i tronchi in su e in gi\u00f9 con andamento ondulante alla ricerca di cibo, mantenendo una presa ben salda sulla corteccia grazie alle forti zampe dalle lunghe dita e agli artigli ricurvi.\nIl richiamo di questi uccelli \u00e8 rappresentato da una serie di note corte ed aspre che suonano come un \"tui\"-\"tui\" dalla struttura alternata ascendente e discendente.\nAlimentazione.\nLa dieta di questi animali \u00e8 insettivora, componendosi perlopi\u00f9 di lepidotteri e bruchi, ma anche di ragni, coleotteri ed emitteri: il rampichino indiano cerca il cibo ispezionando la corteccia e le cavit\u00e0 dei tronchi col becco sottile, snidando le prede dallo strato inferiore della corteccia.\nRiproduzione.\nLa stagione degli amori va da febbraio a giugno: si tratta di uccelli monogami.\nIl nido viene costruito dalla femmina all'inserzione di un ramo sul tronco di un albero, ben nascosto fra il fogliame, intrecciando rametti verdi, licheni e radichette e tenendoli insieme con ragnatela e seta di bozzoli: al suo interno essa depone 2-3 uova bianco-grigiastre, munite di rada maculatura bruna, che provvede a covare da sola (nutrita dal maschio, che staziona nei pressi del nido) per circa due settimane, al termine delle quali schiudono \"pulli\" ciechi ed implumi.\nI nidiacei vengono imbeccati da entrambi i genitori: essi s'involano attorno alle tre settimane di vita, allontanandosi definitivamente dal nido attorno al mese e mezzo dalla schiusa.\nDistribuzione e habitat.\nCome intuibile dal nome comune, il rampichino indiano \u00e8 endemico dell'India, della quale popola la porzione centrale e nord-occidentale, dal Rajasthan centrale (ad est di Ajmer e Sambhar) al Gujarat orientale ad est fino all'Uttar Pradesh nord-orientale e al nord del Bihar, e a sud fino al sud dell'Haryana, al nord dell'Andhra Pradesh e al Maharashtra orientale: una popolazione isolata vive anche a Goa.\nL\"'habitat\" di questi uccelli \u00e8 rappresentato dalle aree boschive decidue con presenza di alberi dalla corteccia fortemente fissurata, come acacia, teck, ebano e mango.\nTassonomia.\nSe ne riconoscono due sottospecie:"}
{"id": "6905799", "revid": "298229", "url": "https://it.wikipedia.org/wiki?curid=6905799", "title": "Reinhild M\u00f6ller", "text": "Biografia.\nQuando aveva solo 3 anni, M\u00f6ller ha perso met\u00e0 della gamba sinistra in un incidente agricolo.\nHa debuttato alle Paralimpiadi di Geilo 1980 conquistando la medaglia di bronzo nello slalom speciale. Nelle successive Paralimpiadi di Innsbruck, nel 1984, vince tre medaglie d'oro e una d'argento. Nello stesso anno partecipa ai VII Giochi paralimpici estivi di New York ottenendo due medaglie d'oro nei 100 e 400 metri piani. Nel 1988, vince tre medaglie d'oro paralimpiche ai Giochi invernali di Innsbruck e una medaglia d'oro e una d'argento ai VIII Giochi paralimpici estivi di Seul. Queste sono le ultime Paralimpiadi estive a cui prende parte.\nNel 1992, vince quattro medaglie d'oro nello sci alpino ai Giochi di Tignes e Albertville. M\u00f6ller confermer\u00e0 i quattro titoli paralimpici due anni dopo a Lillehammer 1994. A Nagano 1998, vincer\u00e0 altre due medaglie d'oro nel supergigante e nello slalom speciale. Dopo Nagano, l'atleta si era ritirata, ma \u00e8 tornata sulla sua decisione: vincer\u00e0 la sua ultima medaglia paralimpica a Torino 2006 conquistando l'argento nella discesa libera.\nM\u00f6ller vive negli Stati Uniti dal 1990 ed ha sposato lo sciatore paralimpico Reed Robinson. Inoltre, \u00e8 stata la prima sportiva paralimpica a sottoscrivere un contratto di sponsorizzazione del valore di un milione di dollari.\nPalmar\u00e8s.\nSci alpino.\nIn rappresentanza della \nIn rappresentanza della "}
{"id": "6905800", "revid": "122315", "url": "https://it.wikipedia.org/wiki?curid=6905800", "title": "Salpornis spilonotus", "text": ""}
{"id": "6905814", "revid": "422900", "url": "https://it.wikipedia.org/wiki?curid=6905814", "title": "Reinhild Moeller", "text": ""}
{"id": "6905815", "revid": "260676", "url": "https://it.wikipedia.org/wiki?curid=6905815", "title": "Santuario Maria SS. di Capo d'Orlando", "text": ""}
{"id": "6905817", "revid": "729019", "url": "https://it.wikipedia.org/wiki?curid=6905817", "title": "Eugenio Antonio Olivero", "text": "Biografia.\nNato a Bard in Valle d'Aosta, era figlio di Antonio e di Teresa Danna.\nAllievo nella Regia Militare Accademia di Modena, partecip\u00f2 alla Seconda Guerra di Indipendenza. Il 6 aprile 1860 venne decorato con la medaglia d'argento al Valore Militare in seguito alla Battaglia di Palestro.\nIl 9 febbraio 1862 ottenne l'onorificenza di cavaliere dei Santi Maurizio e Lazzaro. Partecip\u00f2 alla Terza Guerra d'Indipendenza e alla battaglia di Custoza del 24 giugno 1866. Fu insignito del cavalierato dell'Ordine della Corona d'Italia il 12 giugno 1868.\nCol grado di maggiore generale, il 3 giugno 1882 divenne direttore generale dell'Artiglieria presso il Ministero della Guerra a Roma.\nMor\u00ec a Torino il 2 ottobre 1917."}
{"id": "6905821", "revid": "120707833", "url": "https://it.wikipedia.org/wiki?curid=6905821", "title": "Tullio Gozzi", "text": "Biografia.\nProveniente da una famiglia di mercanti di legnami, si laurea a Padova in Ingegneria civile nel 1898 a 24 anni. \nLa poliedrica attivit\u00e0 professionale dell'ing. Gozzi \u00e8 testimoniata da numerosi progetti realizzati nei settori edilizio, elettrico, idrico, per complessive 300 opere realizzate in soli 20 anni. \nAutentico pioniere e sperimentatore nell'uso del cemento armato, \u00e8 il progettista e direttore lavori del primo ponte in cemento armato realizzato a Verona con il sistema \"Hennebique\" sul torrente di Avesa nel 1908. Dedica il ponte a Francesco Paiola, celebre chirurgo morto a Venezia nel 1816 e la \"briglia\" nel 1906, opera destinata alla correzione dell'assetto dei corsi d'acqua ed applicata allo stesso torrente di Avesa. Progetta e realizza a Verona e nei comuni limitrofi molte opere idrauliche e idroelettriche, oltre a palazzi civili in stile Liberty, come la \"casa da pigione\" a borgo Venezia (1911) e il progetto di scuole comunali a Grezzana del 1914. Elettrifica edifici, industrie e interi settori della citt\u00e0.\nGozzi amava definirsi ingegnere \"civile-elettricista\", come citava anche la targa del suo studio a Verona. Si sposa con Anna Benini (1877-1969) ed ha tre figli, dei quali solo Antonluigi, ingegnere industriale-meccanico, seguir\u00e0 le orme paterne. \nDurante la prima guerra mondiale \u00e8 capitano del Genio militare.\nArchivio.\nI fascicoli del \"Fondo Tullio Gozzi\", conservati in buste, contengono relazioni, stime di case, documentazione per la messa in opera di impianti elettrici, liquidazioni di costruzioni, corrispondenza con i comuni (in particolare con il Comune di Avesa) in merito a lavori di costruzione di dighe, asili, gallerie stradali, ecc. \nDopo la scomparsa di Tullio Gozzi a soli 50 anni, l'archivio \u00e8 stato trasferito dallo studio di via Indipendenza a Verona alla residenza privata di Grezzana. Il figlio Antonluigi, anche lui ingegnere, ha incrementato l'archivio paterno avendo proseguito alcuni progetti del padre, tra cui l'acquedotto Rocca Martin Corso Chiavara (acquedotto comunale di Grezzana) e il riassetto della strada provinciale Stallavena - Bellori - Boscochiesanuova. \nL'archivio e la biblioteca tecnica sono conservati dagli eredi."}
{"id": "6905822", "revid": "46291", "url": "https://it.wikipedia.org/wiki?curid=6905822", "title": "Echeveria agavoides", "text": "Echeveria agavoides ( \u00e8 una pianta succulenta appartenente alla famiglia delle Crassulaceae, endemica in Messico.\nEtimologia.\nIl nome del genere \u00e8 un omaggio al pittore e botanico messicano Atanasio Echeverr\u00eda; l'epiteto specifico \"agavoides\" vuol dire: 'somigliante ad un'agave', per la sua peculiare forma ricordante quella di un'agave.\nDescrizione.\n\"E. agavoides\" \u00e8 una pianta di piccole dimensioni che, in et\u00e0 adulta, pu\u00f2 raggiungere gli 8\u201312\u00a0cm in altezza e 7\u201315\u00a0cm in larghezza mentre lo stelo pu\u00f2 arrivare a 50\u00a0cm.\nFoglie.\nLe foglie sono pi\u00f9 spesse (6\u00a0mm) e triangolari di quelle delle altre piante del suo genere, da questo il suo nome; hanno una colorazione verde con le punte rosse.\nFiore.\nI fiori sono lunghi e stretti; hanno una colorazione rossa con bordature gialle.\nTassonomia.\nLa classificazione tradizionale assegna le Crassulacee, tra cui \"E. agavoides\", all\u2019ordine Rosales; la Classificazione APG III le colloca in Saxifragales.\nUsi e coltivazione.\n\"E. agavoides\", come le altre specie del genere \"Echeveria\", \u00e8 utilizzata come pianta ornamentale."}
{"id": "6905826", "revid": "729019", "url": "https://it.wikipedia.org/wiki?curid=6905826", "title": "Robert Wight", "text": "Biografia.\nRobert Wight studi\u00f2 medicina all'Universit\u00e0 di Edimburgo, dove segu\u00ec le lezioni di Daniel Rutherford. Laureatosi nel 1818, svolse il servizio militare in India (1819) e divenne assistente chirurgo per la Compagnia britannica delle Indie orientali a Madras, carica che mantenne fino al 1826.\nDivenne naturalista all'Istituto di Botanica di Madras. Dal 1828 al 1831 fu chirurgo della guarnigione britannica della citt\u00e0. Nel 1834 divenne chirurgo della citt\u00e0.\nDal 1836 si dedic\u00f2 alla coltura del tabacco e del cotone. Dal 1851 al 1853 diresse una piantagione sperimentale di cotone a Coimbatore. Divenne membro della Royal Society nel 1855.\n\u00c8 autore di varie opere, tra le quali si segnalano: \"Illustrations of Indian botany\" (due volumi, 1841-1850), \"Icones plantarum Indi\u00e6 orientalis\" (sei volumi, 1840-1856) e \"Spicilegium neilgherrense\" (due volumi, 1846-1851)."}
{"id": "6905830", "revid": "729019", "url": "https://it.wikipedia.org/wiki?curid=6905830", "title": "Vuelta a Andaluc\u00eda 1989", "text": "La trentacinquesima edizione della corsa ciclistica Vuelta a Andaluc\u00eda si svolse dal 7 al 12 febbraio 1989 su un percorso di 826 km ripartiti in 5 tappe pi\u00f9 un cronoprologo. Fu vinta dall'italiano Fabio Bordonali della Malvor-Sidi davanti al belga Luc Roosen e al tedesco Peter Hilse. Si tratt\u00f2 della prima vittoria di un ciclista italiano in questa competizione."}
{"id": "6905846", "revid": "287204", "url": "https://it.wikipedia.org/wiki?curid=6905846", "title": "Miguel Angel Martinez", "text": ""}
{"id": "6905848", "revid": "62004", "url": "https://it.wikipedia.org/wiki?curid=6905848", "title": "Vuelta a Andaluc\u00eda 1990", "text": "La trentaseiesima edizione della corsa ciclistica Vuelta a Andaluc\u00eda si svolse dal 6 al 11 febbraio 1990 su un percorso di 908 km ripartiti in 6 tappe. Fu vinta dallo spagnolo Eduardo Chozas della ONCE davanti al suo connazionale Miguel \u00c1ngel Mart\u00ednez e al francese Pascal Lance."}
{"id": "6905849", "revid": "124123", "url": "https://it.wikipedia.org/wiki?curid=6905849", "title": "Francesco Girolamo Corio", "text": "Biografia.\nNato ad Abbiategrasso da Giuseppe Antonio Corio, si trasfer\u00ec a Milano all'et\u00e0 di 24 anni esercitando fin da subito l'attivit\u00e0 di notaio e venendo insignito nel 1737 del titolo di \"Notaro apostolico\", a cui si aggiunse nel 1747 quello di \"Cancelliere del Collegio dei Ragionieri\". Prosegu\u00ec il mestiere di notaio fino al 1789 circa, quando si ritir\u00f2 nella nat\u00eca Abbiategrasso morendovi qualche anno dopo..\nAutore di poesie satiriche in dialetto milanese, tra le sue opere pi\u00f9 note al tempo si possono menzionare \"Storiella d'on fraa cercott\", dove se la prendeva con i frati fermieri malvisti dalla popolazione per i loro soprusi; \"Ona Villeggiatura ciamada El Rogoree\" (localit\u00e0 brianzola dove il Corio aveva l'abitudine di passare il tempo libero) e \"Ai poetta che scriven su la mort de Maria Teresa\", in cui l'autore prende di mira i poeti che nel 1780 si prodigarono in elogi per la morte dell'imperatrice d'Austria\nScrisse di lui Francesco Cherubini:"}
{"id": "6905853", "revid": "104458", "url": "https://it.wikipedia.org/wiki?curid=6905853", "title": "Vercorin", "text": ""}
{"id": "6905862", "revid": "767487", "url": "https://it.wikipedia.org/wiki?curid=6905862", "title": "Les deux paillassons", "text": "Les deux paillassons \u00e8 un cortometraggio del 1919 diretto da Lucien Nonguet.\nTrama.\nFredy, viene assunto come cameriere presso la casa della signora Durand a cui d\u00e0 un falso nome \"Paillasson\". Ma il caso vuole che il fidanzato di Eglantine, la figlia di Durand, si chiama Paillasson. Fredy prender\u00e0 il posto del fidanzato, sposando poi Eglantine."}
{"id": "6905867", "revid": "287204", "url": "https://it.wikipedia.org/wiki?curid=6905867", "title": "Persone di nome Horace", "text": ""}
{"id": "6905868", "revid": "124123", "url": "https://it.wikipedia.org/wiki?curid=6905868", "title": "Persone di nome Jean-Jacques", "text": ""}
{"id": "6905870", "revid": "1566286", "url": "https://it.wikipedia.org/wiki?curid=6905870", "title": "Janine Theriault", "text": "Biografia.\nCresciuta a Yarmouth, Nova Scotia, si trasferi a Natick, Massachusetts per frequentare la Walnut Hill School for the Performing Arts, dove si laure\u00f2 in danza. Ebbe anche l'occasione di migliorare le sue doti canore.\nConosciuta per la partecipazione nel cast di A&amp;E TV original series, \"Nero Wolfe\" (2001\u20132002), ma \u00e8 apparsa anche in film e serie televisive come \"Stork Derby \" (MOW, 2001) \"Owning Mahowny\" (lungometraggio, 2002) \"e diversi episodi di Monk\". Ha anche interpretato il ruolo di Miss Manderly in \"Felicity: An American Girl Adventure\".\nHa recitato anche, (con Vincent D'Onofrio), nell'acclamato cortometraggio \"Five Minutes, Mr. Welles\" (2005).\nSul Palco, Theriault ha ricevuto numerose recensioni positive per la sua interpretazione di \u00c9lisabeth Vig\u00e9e-Lebrun in Joel Gross, \"Marie Antoinette: The Color of Flesh\", nella quale \u00e8 apparsa nel 2008. Il critico Brandon K. Thorpe scrisse, \"Theriault's [turmoil] belongs to a thinking woman. Even as she reflects this, she retains her grip on the quick-mindedness of the devoted social climber who rose from the mob to become best friends with a queen and who soon must find another place to alight. This is a lot to show on a face or in a voice, but she does it, and she never cracks for a second.\"\nNel 2001 dichiar\u00f2 di sposarsi con il musicista canadese, di origini inglesi, John Southworth.\nNel 2010, Theriault apparve come \"Nadia\" nella premiere Canadese della dark-comedy teatrale LENIN'S EMBALMERS, (basata sull'opera dello scrittore canadese, Vern Theissen), sia a Winnipeg che a Toronto.\nLei e suo marito sono attualmente residenti a Montr\u00e9al"}
{"id": "6905882", "revid": "767487", "url": "https://it.wikipedia.org/wiki?curid=6905882", "title": "Archivio Storico del Movimento Operaio Democratico Senese", "text": "L'Archivio Storico del Movimento Operaio Democratico Senese, abbreviato in Asmos, \u00e8 un'associazione culturale di Siena dedicata alla ricerca, allo studio e alla divulgazione dei materiali relativi alla storia del Movimento operaio e democratico della provincia di Siena. \nStoria.\n\u00c8 stato fondato nel 1988 da Vasco Calonaci (1927-1998), che ne fu presidente fino alla morte, e da altri esponenti del partito comunista senese. Nel 1996 ha ottenuto il riconoscimento di \"Archivio di notevole interesse storico\" dalla \"Soprintendenza archivistica della Regione Toscana\". All'inizio custodiva prevalentemente le carte del PCI senese; successivamente ha ampliato il patrimonio documentario che attualmente \u00e8 molto pi\u00f9 vasto. La sua specificit\u00e0 \u00e8 duplice: oltre a custodire e diffondere la documentazione, promuove l'analisi e il confronto aperto su temi storici, politici e culturali, con particolare attenzione alle trasformazioni sociali ed economiche dell'et\u00e0 contemporanea. Ha raccolto inoltre e rese disponibili testimonianze orali e scritte, sia di personalit\u00e0 che hanno ricoperto cariche istituzionali, sia di persone semplici, lavoratori e lavoratrici che hanno vissuto esperienze e momenti significativi nella storia di Siena e provincia.\nPer mancanza di fondi l'orario di apertura al pubblico \u00e8 limitato.\nFondi.\nIl patrimonio librario si \u00e8 arricchito negli anni di ulteriori donazioni private e di nuovi acquisti."}
{"id": "6905888", "revid": "112324137", "url": "https://it.wikipedia.org/wiki?curid=6905888", "title": "Gozzi", "text": ""}
{"id": "6905898", "revid": "1652635", "url": "https://it.wikipedia.org/wiki?curid=6905898", "title": "Dan Blocker", "text": "\u00c8 noto al grande pubblico per il ruolo di Eric 'Hoss' Cartwright nella serie televisiva western \"Bonanza\"."}
{"id": "6905905", "revid": "46291", "url": "https://it.wikipedia.org/wiki?curid=6905905", "title": "Cordia", "text": "Cordia \u00e8 un genere di arbusti e alberi della famiglia Boraginaceae, diffuso in tutto il mondo, specialmente nelle regioni temperate.\nMolte di queste specie sono comunemente chiamate manjack, mentre bocote pu\u00f2 riferirsi a diverse specie centroamericane in spagnolo.\nEtimologia.\nIl nome del genere \u00e8 un omaggio al botanico e farmacista tedesco Valerio Cordo (1515-1544).\nDescrizione.\nCome avviene per la maggior parte delle Boraginacee, la maggior parte dei Cordia ha tricomi sulle foglie.\nTassonomia.\nIl genere comprende quasi 250 specie."}
{"id": "6905923", "revid": "767487", "url": "https://it.wikipedia.org/wiki?curid=6905923", "title": "Los Troveros Criollos", "text": "Los Troveros Criollos \u00e8 uno dei gruppi pi\u00f9 rappresentativi del genere musicale creolo peruviano. Dagli inizi come duo (1952-1955) e le sue varie fasi come trio (1956-1962), attraverso una breve riapparizione nei primi anni Novanta, hanno lasciato un gran numero di canzoni classiche in questo genere.\nBiografia.\nNella sua prima fase, Los Troveros Criollos era composto da Jorge P\u00e9rez L\u00f3pez (prima voce e seconda chitarra) e Luis Garland Llosa (regista, prima chitarra e seconda voce). Dalla sua apparizione nel 1952, questo duo fece furore con il suo stile allegro e ottimista, perch\u00e9 fino ad allora aveva dominato il trio Los Embajadores Criollos, con canzoni molto drammatiche e appassionate. Poco dopo la sua apparizione e con la collaborazione esclusiva del compositore Mario Cavagnaro, introdussero e diffusero il genere \"replana\" nelle loro canzoni, raggiungendo un successo senza precedenti. La loro separazione si spiega in termini musicali. Luis Garland, direttore del duo, voleva continuare il suo sviluppo musicale e alla fine lo fece, ma con un'altra formazione. Jorge P\u00e9rez, d'altra parte, mantenne la sua linea e continu\u00f2 a cantare queste canzoni \"replana\" durante tutta la sua carriera.\nSeconda Fase.\nLos Troveros Criollos erano composti da: Humberto Pejov\u00e9s (prima voce), Luis Garland (prima chitarra e seconda voce) e Jos\u00e9 Ladd (seconda chitarra e terza voce). Hanno avuto un enorme successo con due valzer di temi diversi: il primo, un valzer di natura sociale, \"\"Luis Pardo\" e il secondo, un valzer di un personaggio popolare, \"Romance en la Parada\", del compositore Augusto Polo Campos.\nQuesto trio fu caratterizzato dall'essere estremamente versatile. Inoltre suonavano canzoni molto allegre e jaraneras della vecchia guardia, polche, tonderos, marineras limenas e nortenas (di Lima e del nord), oltre a sorprendere con le loro armonie vocali in altri valzer. Il tocco finale nella loro breve carriera artistica arriv\u00f2 nel 1960, quando conquistarono il primo posto nel Crystal Festival della canzone creola, con la canzone \"Rosa T\u00e9\"\".\nIl celebre compositore peruviano Manuel Acosta Ojeda ha scritto su di loro nel giugno 2012: \"Il trio Los Troveros Criollos, di Lucho Garland, Humberto Pejov\u00e9s e Pepe Ladd, era in termini di armonia di voci e chitarre - a mio modesto parere - il miglior trio Creolo di tutti i tempi.\"\nTerza Fase.\nErano formati da Carlos Garc\u00eda Godos (prima voce), Luis Garland (prima chitarra e seconda voce) e Pepe Ladd (seconda chitarra e terza voce). Questo trio ha mantenuto la versatilit\u00e0 di quello precedente, ma il suo stile era meno allegro e jaranero, piuttosto elegante e stilizzato. Ebbero l'onore di aver registrato la prima versione del valzer \"Il rosario di mia madre\", prodotto dal suo autore, il compositore Mario Cavagnaro che lavor\u00f2 con la compositrice Chabuca Granda nella realizzazione e registrazione del suo album \"Il meglio di Chabuca Granda\".\nQuarta Fase.\nNella loro quarta generazione, Los Troveros Criollos erano costituiti da Lucho Garland e i fratelli Jos\u00e9 e Eduardo Catter. Inoltre sostennero il trio le voci di nove giovani, con i quali formarono il \"Grupo Espect\u00e1culo Los Troveros Criollos\". Il gruppo vocale dei giovani fu integrato da: Roxana Legu\u00eda, Mar\u00eda del Carmen Mercado, Edurme Inchauste, Elizabeth Cabrera, Rosa Elena Viale, Jeanette Cabrera, Fernando Villamonte, Pedro Le\u00f3n e Arturo C\u00e1rdenas. Per alcuni di loro, questa esperienza rappresent\u00f2 l'inizio di una carriera musicale di successo.\nQuinta Fase.\nNella sua quinta generazione, Los Troveros Criollos erano costituiti da Lucho Garland, Mario S\u00e1nchez e Roberto Garc\u00eda Godos. La sua carriera fu breve e registrarono alcuni dischi memorabili; in particolare quella dedicata al famoso compositore e ufficiale della Marina peruviana Francisco \"Pancho\" Quir\u00f3s.\nDiscografia.\nPrima generazione.\nNella sua prima generazione il duo rese popolari canzoni principalmente di \"replana\", composte da Mario Cavagnaro e altri autori. Da questo compositore vennero \"Yo la quer\u00eda patita\", \"Cantame ese vals Patita\", \"Carretas aqu\u00ed es el Tono\". Altre canzoni erano \"Leonor\", \"Cabecita loca\", firmate da Francisco Quir\u00f3s, \"Ay! Raquel\", \"La Jarana de Col\u00f3n\" di Polo Campos.\nSeconda generazione.\nNella sua seconda generazione il trio rese popolari \"Luis Pardo\" (D.R), \"Romance en la Parada\", \"Tu Perdici\u00f3n\", \"Vuelve pronto\" (Augusto Polo Campos), \"Corto Circuito\" di Mario Cavagnaro, \"Puedes irte\", \"Cuando est\u00e9 bajo una Loza\" del compositore Manuel Acosta Ojeda, \"Rosa T\u00e9\" di Max Arroyo e Germ\u00e1n Zegarra. Con quest'ultima canzone Los Troveros Criollos vinsero il primo \"Festival Cristal della Canzone Creola\" nel 1960.\nTerza generazione.\nNella sua terza generazione il trio rese popolari i vals \"El Rosario de mi Madre\" di Mario Cavagnaro, \"Noche de Amargura\" di Augusto Polo Campos, \"Gracia\" e \"Ha de llegar mi Due\u00f1a\" di Chabuca Granda. Questi ultimi due appartengono al disco \"Lo mejor de Chabuca Granda\", registrato e prodotto in collaborazione con la compositrice stessa.\nQuarta generazione.\nLa quarta generazione di Los Troveros Criollos pubblic\u00f2 una compilation dei vari generi di musica creola. Tra i pi\u00f9 popolari c'erano \"La Caba\u00f1a\" e \"Poturr\u00ed de Valses y Polkas\".\nQuinta generazione.\nL'ultima generazione di Los Troveros Criollos ha reso popolare un disco unico in omaggio al compositore e ufficiale della Marina Peruviana Francisco Quir\u00f3s, con canzoni composte da lui. Questo disco fu pubblicato in edizione limitata, in occasione dell'ottavo anniversario della Forza Sottomarina del Per\u00f9."}
{"id": "6905960", "revid": "599013", "url": "https://it.wikipedia.org/wiki?curid=6905960", "title": "Angiografia cerebrale", "text": "L'angiografia cerebrale \u00e8 una forma di angiografia che fornisce immagini dei vasi sanguigni che si trovano all'interno e intorno al cervello, consentendo in tal modo l'individuazione di anomalie anatomiche, ad esempio malformazioni artero-venose, stenosi vascolari, aneurismi.\nStoria.\nLa tecnica (angiografia cerebrale con contrasto) fu sviluppata nel 1927 dal medico neurologo portoghese e premio nobel per la medicina dr. Antonio Egas Moniz, all'Universit\u00e0 di Lisbona al fine di indagare la causa di diversi tipi di malattie nervose (tumori, malformazioni arterovenose ed altre). Lo stesso Moniz elabor\u00f2 un apposito mezzo di contrasto che ebbe successivamente grande successo nella diagnostica a Raggi-X negli anni trenta e quaranta: il torotrasto.\nProcedura.\nTipicamente un catetere viene inserito in una grande arteria (in genere l'arteria femorale a livello dell\u2019inguine) e fatto scorrere attraverso il sistema circolatorio in via retrograda fino all'arco aortico e fino ad ottenere la successiva incannulazione selettiva dell'arteria carotide e/o dell'arteria vertebrale. Una volta raggiunto questo sito l'esaminatore procede ad iniettare un mezzo di contrasto iodato. Una prima serie di radiografie viene presa mentre il mezzo di contrasto si diffonde attraverso il sistema arterioso del cervello. Successivamente si scatta una seconda serie di radiografie quando il mezzo di contrasto raggiunge il sistema venoso. L'acquisizione di queste immagini \u00e8 resa possibile grazie all'utilizzo di un apposito apparecchio a raggi X chiamato \"angiografo digitale\"\nPrima degli anni '70 la tipica tecnica prevedeva la cateterizzazione tramite un ago, direttamente nell'arteria carotidea, al fine di bypassare l'anatomia tortuosa dell'arco aortico e del tronco brachiocefalico. Questa modalit\u00e0 di approccio \u00e8 stata sostituita dal metodo corrente di infilare un catetere da una diversa arteria, a causa delle frequenti complicazioni causate da un trauma di un'arteria del collo (in particolare temibili gli ematomi del collo con possibile compromissione delle vie aeree).\nLe attuali apparecchiature angiografiche tridimensionali grazie all\u2019utilizzo di sofisticati software permettono di ottenere immagini ad alta risoluzione estremamente chiare e dettagliate. \nAnestesia.\nIn pazienti in condizioni generali accettabili, l\u2019esame pu\u00f2 essere eseguito in anestesia locale, tramite l'iniezione di una minima quantit\u00e0 di anestetico locale nella regione inguinale. Se il paziente presenta particolari patologie sistemiche, \u00e8 scarsamente collaborante (ad esempio perch\u00e9 un paziente pediatrico), si ricorre all\u2019anestesia generale.\nUtilizzo.\nAngiografia cerebrale diagnostica.\nL\u2019esame rappresenta il \u201cgold standard\u201d per la diagnostica delle malformazioni vascolari del cervello ed in particolare per la diagnosi degli aneurismi e delle malformazioni artero-venose (MAV).\nAngiografia cerebrale interventistica.\nNegli ultimi decenni l\u2019angiografia cerebrale ha assunto una connotazione anche di tipo terapeutico grazie alla elaborazione di tecniche terapeutiche endovascolari. I neuroradiologi interventisti possono infatti eseguire tutta una serie di procedure in radioscopia (che comporta proprio l\u2019osservazione su uno schermo fluorescente di organi o apparati, cos\u00ec come appaiono ai raggi X). Queste procedure possono essere registrate su supporto digitale e riviste dal team radiologico che poi, ricorrendo all\u2019utilizzo di speciali microcateteri, possono effettuare tutta una serie di complesse manovre anche sui vasi cerebrali di pi\u00f9 piccolo calibro. \nIn particolare i neuroradiologi sono in grado di trattare gli aneurismi e le malformazioni artero-venose (MAV) eseguendo trattamenti di embolizzazione, cos\u00ec da escludere queste formazioni dalla circolazione sanguigna (generalmente ricorrendo a microcoils, palloncini, colle o altri materiali inerti). \nL'embolizzazione con il tempo ha ricoperto un ruolo sempre pi\u00f9 significativo nel trattamento multimodale delle MAV cerebrali, facilitando il successivo trattamento microchirurgico o radiochirurgico. In molti casi dopo embolizzazione \u00e8 addirittura possibile evitare l\u2019intervento neurochirurgico.\nUn altro tipo di trattamento possibile mediante angiografia (se l'esame ha rivelato un aneurisma) \u00e8 l'introduzione di bobine di metallo attraverso il catetere gi\u00e0 in posizione e manovrato sul sito dell'aneurisma: si tratta del cosiddetto trattamento endovascolare tramite 'coiling'. \nI neuroradiologi possono ricorrere all\u2019angiografia cerebrale anche per dilatare alcuni tratti stenotici delle arterie cerebrali, la cui ristrettezza pu\u00f2 essere dovuta a processi di tipo aterosclerotico. In particolare questo tipo di interventi pu\u00f2 essere eseguito sulle arterie carotidi: similmente a quanto accade per le arterie coronariche a livello cardiaco, le carotidi possono essere dilatate ricorrendo alla dilatazione con l'ausilio di un palloncino e successivo posizionamento di stent (strutture metalliche cilindriche introdotte nel lume del vaso che successivamente sono fatte espandere, risolvendo la stenosi).\nComplicazioni.\nL\u2019esame \u00e8 sicuro e viene effettuato di routine in molti grandi ospedali.\nI rischi legati all\u2019esecuzione della metodica, sono rari, anche se possono essere gravi: ad esempio la dissecazione delle pareti del vaso arterioso e sua successiva occlusione: questo evento pu\u00f2 comportare un\u2019ischemia cerebrale dell\u2019area irrorata dal vaso in questione.\n\u00c8 anche possibile che si verifichi una rottura dei vasi arteriosi e successiva emorragia cerebrale.\nDurante la procedura il vaso arterioso pu\u00f2 andare in spasmo (la conseguenza ancora una volta pu\u00f2 essere un\u2019ischemia cerebrale).\nUn\u2019altra temibile complicanza \u00e8 la trombosi arteriosa legata alla frantumazione oppure alla mobilizzazione di una placca aterosclerotica adesa alla parete di un grosso vaso che viene trattato, con la successiva micro embolizzazione a valle di vasi arteriosi di calibro inferiore.\nNaturalmente l\u2019uso di mezzo di contrasto per via endovenosa espone ad una serie di rischi, tra cui in particolare l\u2019insufficienza renale (che in genere compare entro 24-72 dopo l'inezione) e lo shock anafilattico.\nQueste complicanze sono fortunatamente sempre pi\u00f9 rare grazie all'adozione di una serie di provvedimenti atti a minimizzarle, fra cui la sospensione dell\u2019assunzione di farmaci nefrotossici almeno 24-48 ore prima dell\u2019esecuzione dell\u2019esame, un\u2019adeguta espansione del volume circolante (somministrazione di soluzioni elettrolitiche EV poche ore prima dell\u2019esame), l\u2019uso di mezzi di contrasto alternativi, non iodati o comunque a bassa osmolarit\u00e0, e naturalmente la presenza durante la procedura all\u2019interno della sala di radiologia angiografica di un medico specialista rianimatore."}
{"id": "6905964", "revid": "110157", "url": "https://it.wikipedia.org/wiki?curid=6905964", "title": "Qazaqstan Kubogy 2018", "text": "La Qazaqstan Kubogy 2018 \u00e8 stata la 27\u00aa edizione della Coppa del Kazakistan. Il torneo \u00e8 iniziato il 18 marzo 2018 e si \u00e8 concluso il 24 novembre 2018. Il si \u00e8 qualificato per il primo turno di qualificazione per l'Europa League 2019-2020.\nAl torneo hanno partecipato 25 squadre: le 12 partecipanti alla Prem'er Ligasy, 7 partecipanti alla Birin\u015fi L\u00efga e 6 partecipanti alla terza divisione.\nOttavi di finale.\nAgli ottavi di finale partecipano le squadre qualificate dalla fase a gironi, pi\u00f9 le 12 squadre della Prem'er Ligasy."}
{"id": "6905986", "revid": "928766", "url": "https://it.wikipedia.org/wiki?curid=6905986", "title": "Kaito Toba", "text": "Carriera.\nInizia a correre all'et\u00e0 di cinque anni. Corre in minimoto e altre competizioni nazionali. Vince la Asian Talent Cup nel 2014. Nel 2015 e 2016 corre nella MotoGP Rookies Cup.\nNel 2017 debutta nella classe Moto3 del motomondiale, gareggiando con la Honda NSF250R del Honda Team Asia; il compagno di squadra \u00e8 Nakarin Atiratphuvapat. Ottiene come miglior risultato un decimo posto in Argentina e termina la stagione al 30\u00ba posto con 7 punti.\nNel 2018 rimane nello stesso team. Ottiene come miglior risultato un sesto posto in Catalogna e termina la stagione al 22\u00ba posto con 37 punti. Nel 2019 rimane nello stesso team, con compagno di squadra Ai Ogura. Ottiene la sua prima vittoria nel motomondiale in Qatar. Chiude la stagione al 19\u00ba posto con 63 punti.\nNel 2020 corre con la KTM RC 250 GP del team Ajo Motorsport; il compagno di squadra \u00e8 Ra\u00fal Fern\u00e1ndez. Ottiene un terzo posto nel Gran Premio di Teruel e conclude la stagione al 18\u00ba posto con 41 punti.\nNel 2021 guida la KTM del team CIP Green Power; il compagno di squadra \u00e8 Maximilian Kofler. Ottiene un secondo posto in Germania e chiude la stagione al diciassettesimo posto con 64 punti."}
{"id": "6905987", "revid": "944090", "url": "https://it.wikipedia.org/wiki?curid=6905987", "title": "Teatro popolare Samon\u00e0", "text": ""}
{"id": "6905998", "revid": "112952127", "url": "https://it.wikipedia.org/wiki?curid=6905998", "title": "Splendid's", "text": "Splendid's \u00e8 un'opera teatrale in due atti di Jean Genet scritta nel 1948, pubblicata postuma nel 1993, sette anni dopo la scomparsa dell'autore. \nTrama.\nAl settimo piano dell'hotel di lusso \"Splendid's\", sette banditi e un poliziotto, passato dalla loro parte, hanno preso in ostaggio la figlia di un milionario per chiederne il riscatto, ma per errore la ragazza viene uccisa. Il capobanda, allora, indossa gli abiti della ragazza e si mostra al balcone nel tentativo di ingannare la polizia, che per\u00f2 decide lo stesso l'assalto per liberare l'ostaggio. Nella confusione finale, il poliziotto traditore riprender\u00e0 il proprio ruolo, e per di pi\u00f9 con l'apparenza dell'eroe.\nPoetica.\nDietro il paravento di una trama poliziesca, Genet affronta tutti i temi a lui pi\u00f9 cari, quali \"l'epopea dei fuorilegge, la disperazione, il tradimento, la resa dei conti finale, l'omosessualit\u00e0, il travestimento. Temi che l'esile trama regge benissimo grazie ai dialoghi taglienti che nascono dall'urgenza e dalla drammaticit\u00e0 della situazione che costringe gli uomini a gettare le maschere e a svelare la loro vera identit\u00e0\": diventati come topi rinchiusi in una tana, \"fanno i conti con la propria coscienza e con la dura realt\u00e0, e soprattutto ognuno vive una profonda crisi d\u2019identit\u00e0\", con conseguenti esplosioni di tensioni, complotti, invidie, gelosie e follie."}
{"id": "6906002", "revid": "309289", "url": "https://it.wikipedia.org/wiki?curid=6906002", "title": "Isole Capricorn e Bunkers", "text": ""}
{"id": "6906003", "revid": "928766", "url": "https://it.wikipedia.org/wiki?curid=6906003", "title": "Ayumu Sasaki", "text": "Carriera.\nComincia a correre in minimoto nella Daijiro 74 cup in Giappone e poi in altre competizioni nazionali. Corre nella Asia Talent Cup, giungendo quarto nel 2014 e primo nel 2015, mentre nel 2016 vince la MotoGP Rookies Cup. Fa apparizioni anche nella categoria Moto3 del campionato spagnolo Velocit\u00e0.\nNel 2016 debutta nella classe Moto3 del motomondiale, correndo in Malesia in sostituzione dell'infortunato Enea Bastianini sulla Honda NSF250R del team Gresini Racing. Nel 2017 corre con la Honda del team SIC Racing; il compagno di squadra \u00e8 Adam Norrodin. Ottiene come miglior risultato un settimo posto in Australia e termina la stagione al 20\u00ba posto con 32 punti.\nNel 2018 \u00e8 pilota titolare in Moto3, corre per il team Petronas Sprinta Racing. Ottiene come miglior risultato un settimo posto in Austria e termina la stagione al 20\u00ba posto con 50 punti. In questa stagione \u00e8 costretto a saltare il Gran Premio di Aragona per i postumi dell'incidente accorso nella gara precedente (frattura del polso sinistro). Nel 2019 rimane nello stesso team, con compagno di squadra John McPhee. Ottiene come miglior risultato un quinto posto in Argentina e termina la stagione al 20\u00ba posto con 62 punti.\nNel 2020 corre con la KTM RC 250 GP del team Tech 3; il compagno di squadra \u00e8 Deniz \u00d6nc\u00fc. Ottiene un secondo posto nel Gran Premio di Teruel e conclude la stagione al 16\u00ba posto con 52 punti. Nel 2021 rimane nello stesso team. Nelle qualifiche del Gran Premio d'Italia, sul circuito del Mugello, rimane, suo malgrado, coinvolto nell'incidente che vedr\u00e0 morire Jason Dupasquier. Ottiene un terzo posto in Aragona e chiude la stagione al nono posto con 120 punti. In questa stagione \u00e8 costretto a saltare i Gran Premi di Germania e Olanda a causa di un trauma cranico rimediato nel precedente GP di Catalogna."}
{"id": "6906008", "revid": "729019", "url": "https://it.wikipedia.org/wiki?curid=6906008", "title": "Heron Island", "text": "Heron Island \u00e8 un'isola corallina che fa parte delle isole Capricorn; si trova al largo della costa centrale del Queensland, in Australia, a nord-est di Gladstone. Appartiene alla \"Local government area\" della Regione di Gladstone e fa parte del \"Capricornia Cays National Park\".\nGeografia.\nHeron Island dista circa 80\u00a0km dalla costa continentale e si trova di pochi secondi a sud del Tropico del Capricorno. L'isola, lunga circa 800\u00a0m, ha un'area di 8\u00a0ha, un'altezza massima di 3,6\u00a0m e si trova su una piattaforma corallina di circa 27\u00a0km\u00b2.\nFlora e fauna.\nIl centro e il sud dell'isola sono ricoperti da dense foreste di \"Pisonia Grandis\", ideale \"habitat\" per la nidificazione di migliaia di uccelli migratori e residenti. Heron Island \u00e8 anche il maggior sito di nidificazione della tartaruga verde.\nTra ottobre e aprile, nidificano sull'isola migliaia di esemplari di berta del Pacifico e di sterna stolida nera. Tra gli uccelli residenti ci sono: il gabbiano australiano, la garzetta di Reef, una sottospecie di rallo bandecamoscio (\"Gallirallus philippensis mellori\") e di occhialino dorsogrigio (\"Zosterops lateralis chlorocephalus\"), il martin pescatore sacro, la \"Geopelia humeralis\" e la \"Coracina novaehollandiae\".\nStoria.\nL'isola \u00e8 stata scoperta e denominata l'11 gennaio 1943 dal tenente Charles Bampfield Yule, sulla HMS \"Bramble\", durante la spedizione del capitano Francis Price Blackwood per completare la mappatura delle isole Capricorn e Bunker e delle barriere coralline."}
{"id": "6906009", "revid": "1976504", "url": "https://it.wikipedia.org/wiki?curid=6906009", "title": "Nucleo di Clarke", "text": "Il nucleo di Clarke \u00e8 un nucleo della sostanza grigia del midollo spinale posto nella lamina VII in corrispondenza dei neuromeri C8/T1-L3. Nel nucleo sono posti neuroni di secondo ordine della sensibilit\u00e0 tattile e propriocettiva incosciente i cui assoni, altamente mielinizzati, costituiscono ascendendo il fascio spinocerebellare posteriore/dorsale di Flechsig."}
{"id": "6906012", "revid": "124123", "url": "https://it.wikipedia.org/wiki?curid=6906012", "title": "Peleo Bacci", "text": "Biografia.\nP\u00e8leo Bacci nacque a San Marcello Pistoiese il 17 maggio 1869 e si laure\u00f2 in Giurisprudenza presso l'Universit\u00e0 di Siena nel 1893. Gi\u00e0 negli anni di studio universitario - durante i quali si distinse anche per la partecipazione alle attivit\u00e0 teatrali goliardiche - inizi\u00f2 ad occuparsi di storia e di storia dell'arte, pubblicando anche qualche piccolo saggio. Spinto ancora da ideali risorgimentali prese parte alla guerra greco-turca, seguendo come volontario Ricciotti Garibaldi nella spedizione filo-ellenica e partecipando alla battaglia di Domokos in Tessaglia (17 maggio 1897), nella quale i garibaldini subirono gravi perdite per proteggere la ritirata dell'esercito greco. Al suo rientro fu chiamato da Ferdinando Martini ad accompagnarlo, in qualit\u00e0 di segretario particolare, in Eritrea, dove il Martini veniva inviato come governatore dopo il disastroso evento di Adua; dal marzo 1900 al gennaio 1903 Bacci resse come ufficiale coloniale il commissariato di Cheren. Tornato in Italia nel 1903, Bacci entr\u00f2 nel 1907 nei ruoli del personale del Ministero della pubblica istruzione all'interno dell'amministrazione dei monumenti, gallerie e scavi archeologici, divenendo dapprima ispettore alle Gallerie fiorentine, quindi dal 1910 reggente della Soprintendenza ai monumenti di Pisa e infine dal 1923 al 1941 soprintendente ai monumenti, gallerie e scavi archeologici a Siena. Qui si distinse per i lavori promossi e seguiti per decenni, che accompagn\u00f2 sempre con una costante attivit\u00e0 di infaticabile studioso, capace di unire l'interpretazione iconografica e stilistica, con la ricerca negli archivi e nelle biblioteche. Fu membro dell'Accademia senese degli Intronati, presiedendone a lungo la Sezione d'arte. P\u00e8leo Bacci mor\u00ec a Siena il 10 febbraio 1950.\nDelle sue numerosissime pubblicazioni si ricordano: \"Documenti toscani per la storia dell'arte, 2 volumi, Firenze 1910-1912; Jacopo della Quercia. Nuovi documenti e commenti\", Siena 1929; \"Francesco di Valdambrino emulo del Ghiberti e collaboratore di Jacopo della Quercia\", Firenze 1936; \"L'elenco delle pitture, sculture e architetture di Siena compilato nel 1625-26 da mons. Fabio Chigi poi Alessandro VII secondo il ms. Chigiano I.I.11\", BSSP, XLVI (1939), pp.\u00a0197\u2013213, 297-337; \"Dipinti inediti e sconosciuti di Pietro Lorenzetti, Bernardo Daddi etc. in Siena e nel contado con documenti critici e 70 illustrazioni\", Siena 1939; \"Documenti e commenti per la storia dell'arte con numerose illustrazioni\", Firenze 1944; \"Fonti e commenti per la storia dell'arte senese. Dipinti e sculture in Siena, nel suo contado e altrove\", Siena 1944; (con A. Lombardi, F. Iacometti, G. Mazzoni) \"Raccolta di nomi e modi di dire in uso nella citt\u00e0 di Siena e nei suoi dintorni\", Siena 1944.\nArchivio.\nPochi mesi dopo la morte di P\u00e8leo Bacci, nei primi giorni di aprile del 1950, il suo erede, Alfred Mair, corrispose alla Biblioteca Comunale di Siena il corposo lascito che Bacci le aveva destinato fin dal 29 novembre 1940, quando, ipotizzando un felice esito per la trattativa di vendita della collezione di autografi e documenti risorgimentali che offriva allora al Comune di Siena, si impegnava a cedere negli anni successivi o \"post mortem\" anche la propria libreria e ulteriori manoscritti e opere. L'archivio personale di P\u00e8leo Bacci di circa 6 metri lineari, si articola in 67 unit\u00e0 di condizionamento, costituite da scatole, buste e raccoglitori di vario genere, comprendendo, oltre a documenti di carattere personale, e un'ulteriore sezione di autografi confluiti nella collezione e alcuni nuclei di documentazione aggregata.\nUn secondo fondo di Peleo Bacci \u00e8 stato acquistato dalla Biblioteca Forteguerriana presso la libreria antiquaria Luigi Gonnelli di Firenze alla met\u00e0 degli anni '60. Una parte della documentazione, rinvenuta successivamente dal libraio Gonnelli, \u00e8 stata da questi donata alla biblioteca a integrazione del fondo. L'archivio si compone di tre serie (documenti personali, corrispondenza, documenti personali ufficiali) pi\u00f9 un'appendice."}
{"id": "6906015", "revid": "767487", "url": "https://it.wikipedia.org/wiki?curid=6906015", "title": "Terra promessa (film 1987)", "text": "Terra promessa (\"Promised Land\") \u00e8 un film del 1987 diretto da Michael Hoffman.\nLa pellicola \u00e8 di produzione statunitense-britannica.\nTrama.\nDue ragazzi liceali della provincia americana sono innamorati della stessa ragazza. Entrambi lasciano la provincia in cerca di realizzazione. Uno dei due diventa poliziotto. L'altro invece diventa un vagabondo dedito a furti e rapine. Dopo una serie di vicissitudini, delusioni ed aspettative disattese, entrambi rientrano in paese. Il vagabondo tenta una rapina in un supermercato ma, viene ucciso, proprio dal suo amico poliziotto."}
{"id": "6906029", "revid": "1543377", "url": "https://it.wikipedia.org/wiki?curid=6906029", "title": "FairCoop", "text": "FairCoop \u00e8 una cooperativa globale aperta che si organizza attraverso Internet al di fuori dei confini e dei controlli degli stati nazionali. FairCoop mira a costruire un sistema economico globale alternativo basato sulla cooperazione, l'etica, la solidariet\u00e0, la redistribuzione della ricchezza tra nord-sud del mondo e la giustizia nelle relazioni economiche.\nFairCoop \u00e8 stata lanciata il 17 settembre 2014, dopo mesi di networking tra attivisti di vari settori dell'economia alternativa. In particolare, erano coinvolti Enric Duran della Catalic Integral Cooperative (CIC), Michael Bauwens della P2P Foundation e lo sviluppatore Bitcoin Amir Taaki.\nL'obiettivo principale di FairCoop \u00e8 di rendere possibile la transizione verso un nuovo mondo, riducendo il pi\u00f9 possibile le differenze economiche e sociali tra gli esseri umani e contribuendo contemporaneamente a una nuova ricchezza globale disponibile per tutta l'umanit\u00e0 sotto forma di beni comuni.\nPer FairCoop, la costruzione di in un sistema monetario pi\u00f9 equo \u00e8 un elemento chiave per raggiungere i propri obiettivi. Per questo motivo FairCoop supporta ed utilizza la criptovaluta FairCoin al fine di redistribuire le risorse e per costruire un nuovo sistema economico globale.\nStoria.\nAlla fine di aprile 2014, Enric Duran, co-creatore del concetto di \"cooperativa integrale\" e co-fondatore della CIC - Catalan Integral Cooperative, ha iniziato a sviluppare l'idea che ha portato a FairCoop. Dopo una lunga ricerca sul mondo delle criptovalute, ha scelto Faircoin. Le sue caratteristiche, la sua storia e la possibilit\u00e0 di sviluppare il progetto in modo anonimo sono state le ragioni per rianimare questa criptovaluta. Pi\u00f9 tardi, ha rivelato la sua identit\u00e0 e ha condiviso il suo piano con gli altri membri del team di sviluppo per cooperare insieme.\nTra i mesi di maggio, giugno e luglio 2014, Duran ha condiviso il progetto con i vari partner del CIC, della Fondazione P2P come Michel Bauwens e Stacco Troncoso, con gli sviluppatori di Dark Wallet come Amir Taaki e Paul Martin e con varie persone e iniziative da tutto il mondo. Si \u00e8 cos\u00ec formato il gruppo promotore che il 17 settembre 2014 ha lanciato FairCoop. Questa data coincide simbolicamente con lo stesso giorno del 2008 in cui \u00e8 iniziata la campagna \"Possiamo vivere senza capitalismo\". Successivamente, nel 2009, Duran ha promosso uno sciopero bancario con oltre un centinaio di punti di informazione in tutto lo stato spagnolo. Sono state create reti di economia alternativa e le persone sono state invitate ad abbandonare i propri conti bancari.\nCaratteristiche e obiettivi.\nFairCoop \u00e8 una cooperativa aperta basata su quattro elementi chiave proposti da Michel Bauwens:\nFairCoop combina i vantaggi delle nuove tecnologie decentralizzate con i principi etici e le esperienze di attivisti e gruppi che cercano di creare un nuovo sistema economico basato sulla cooperazione e sulla giustizia economica. La cooperativa fornisce strumenti e servizi finanziari progettati per la creazione e la distribuzione di ricchezza comune e accessibile.\nNel lungo periodo, FairCoop mira a creare un ambiente che conduca alla costruzione di un nuovo sistema sociale ed economico basato sulla cooperazione decentrata, evitando la necessit\u00e0 di stati nazionali e banche centrali. Nel breve termine, invece, la cooperativa sta creando uno spazio per una vera collaborazione tra diversi progetti da tutto il mondo.\nStrumenti.\nUno degli obiettivi prioritari di FairCoop \u00e8 la costruzione di un nuovo sistema economico globale basato sulla cooperazione, l'etica, la solidariet\u00e0 e la giustizia nelle relazioni economiche. Per raggiungere tale obiettivo sono stati sviluppati alcuni strumenti:"}
{"id": "6906031", "revid": "928766", "url": "https://it.wikipedia.org/wiki?curid=6906031", "title": "Jaume Masi\u00e1", "text": "Carriera.\nInizia a correre all'et\u00e0 di sette anni su minimoto. Corre poi in competizioni nazionali e nel campionato mediterraneo. Nel 2014 corre nella MotoGP Rookies Cup. Nel 2015 passa nella categoria Moto3 del campionato spagnolo Velocit\u00e0. Nel 2017 debutta nella classe Moto3 del motomondiale, correndo i Gran Premi d'Austria, Gran Bretagna e San Marino in sostituzione dell'infortunato Darryn Binder sulla KTM RC 250 GP del team World Wide Race e il Gran Premio d'Aragona come wild card sempre con una KTM, totalizzando 13 punti.\nNel 2018 corre con la KTM del team Bester Capital Dubai; il compagno di squadra \u00e8 Marcos Ram\u00edrez. Ottiene come miglior risultato un quarto posto in Olanda e termina la stagione al 13\u00ba posto con 76 punti. In questa stagione \u00e8 costretto a saltare il Gran Premio della Malesia a causa di una frattura al tallone destro rimediata nel precedente GP d'Australia.\nNel 2019 rimane nello stesso team, con compagno di squadra Andrea Migno. Ottiene la sua prima vittoria in Argentina dopo essere partito dalla pole position. Giunge secondo nel Gran Premio delle Americhe. Conclude terzo in Italia e Malesia. Chiude la stagione al 9\u00ba posto con 121 punti. In questa stagione \u00e8 costretto a saltare il Gran Premio di Thailandia a causa della frattura del radio destro rimediata nel precedente GP d'Aragona.\nNel 2020 guida la Honda del team Leopard Racing; il compagno di squadra \u00e8 Dennis Foggia. Ottiene due vittorie (Aragona e Teruel, un secondo posto in Austria, una pole position in Francia e conclude la stagione al 6\u00ba posto con 140 punti.\nNel Motomondiale 2021 passa alla guida della KTM del team Ajo Motorsport, con compagno di squadra Pedro Acosta. Ottiene una vittoria in Qatar, due secondi posti (Italia ed Emilia Romagna), un terzo posto in Comunit\u00e0 Valenciana e due pole position (Doha e Americhe) e termina la stagione al 4\u00ba posto con 171 punti."}
{"id": "6906033", "revid": "15756", "url": "https://it.wikipedia.org/wiki?curid=6906033", "title": "Kapitan Andreevo", "text": "Kapitan Andreevo (in bulgaro: \u041a\u0430\u043f\u0438\u0442\u0430\u043d \u0410\u043d\u0434\u0440\u0435\u0435\u0432\u043e) \u00e8 un villaggio della municipalit\u00e0 di Svilengrad, nel distretto di Haskovo, nella Bulgaria meridionale. \u00c8 situato presso la triplice frontiera con la Turchia e la Grecia ed \u00e8 il principale valico di frontiera terrestre tra la Bulgaria e la Turchia. La sua popolazione nel 2016 ammontava a 846 abitanti.\nGeografia.\nKapitan Andreevo sorge sulla sponda sinistra del fiume Maritsa, a circa 20\u00a0km ad ovest della citt\u00e0 turca di Edirne.\nStoria.\nNoto in epoca ottomana con il nome di \"Virantekke\", fu ribattezzato con il nome attuale nel 1934, in omaggio al capitano Nikola Andreev, morto in uno scontro nella vicina Dikaia durante la prima guerra balcanica.\nValico di frontiera.\nA est dell'abitato sorge il valico frontaliero di Kapitan Andreevo-Kap\u0131kule. Posto lungo la strada europea E80, ovverosia il principale asse di comunicazione tra Istanbul e Sofia, \u00e8 il principale posto di frontiera terrestre tra l'Unione europea e la Turchia."}
{"id": "6906039", "revid": "287204", "url": "https://it.wikipedia.org/wiki?curid=6906039", "title": "Kazuki Masaki", "text": "Carriera.\nComincia a correre all'et\u00e0 di tre anni, ed a ottenere risultati di rilievo a livello nazionale nel 2013. Nel 2015 corre nella Asia Talent Cup e nel All Japan Road Race Championship. Nel 2016 corre nella categoria Moto3 del campionato spagnolo Velocit\u00e0. Nel 2017 vince la MotoGP Rookies Cup e fa il suo debutto nel motomondiale, correndo in Moto3 il Gran Premio della Comunit\u00e0 Valenciana come wild card con una Honda NSF250R, totalizzando sei punti.\nNel 2018 corre con la KTM RC 250 GP del team RBA BOE Skull Rider; il compagno di squadra \u00e8 Gabriel Rodrigo. Ottiene come miglior risultato due tredicesimi posti (Qatar e Repubblica Ceca) e conclude la stagione al 31\u00ba posto con 9 punti. In questa stagione \u00e8 costretto a saltare il Gran Premio d'Australia a causa della frattura del quinto metacarpo della mano sinistra rimediata nelle prove libere del GP. Nel 2019 rimane nello stesso team, con compagno di squadra Makar Yurchenko. Ottiene come miglior risultato un ottavo posto in Francia e termina la stagione al 27\u00ba posto con 14 punti.\nNel 2020 partecipa al CEV con il team Laglisse arrivando 9\u00ba in classifica finale. Il 9 dicembre dello stesso anno, annuncia il ritiro dalle corse all'et\u00e0 di 20 anni."}
{"id": "6906042", "revid": "298229", "url": "https://it.wikipedia.org/wiki?curid=6906042", "title": "Campionati del mondo di atletica leggera indoor 2018 - 800 metri piani maschili", "text": "Gli 800 m maschili si sono tenuti il 2 ed il 3 marzo. Si sono qualificati alla gara 10 atleti, divisi in 2 batterie.\nRisultati.\nBatterie.\nSi qualificano alla finale i primi 2 classificati di ogni batteria pi\u00f9 i migliori 2 tempi da ripescare. Le batterie si sono tenute il 2 marzo a partire dalle 19:13.\nFinale.\nLa finale \u00e8 partita il 3 marzo alle 19:35."}
{"id": "6906046", "revid": "767487", "url": "https://it.wikipedia.org/wiki?curid=6906046", "title": "Buckaroo (Il winchester che non perdona)", "text": "Buckaroo (Il winchester che non perdona) \u00e8 un film del 1967 diretto da Adelchi Bianchi.\nTrama.\nLasch ed un amico, si recano per prendere possesso di una miniera d'oro situata vicino ad un paesino nei pressi del confine messicano. La diligenza su cui viaggiano, viene attaccata dalla banda di fuorilegge di Monteiro. Lasch, d'accordo con Monteiro, per salvarsi uccider\u00e0 a tradimento il suo amico. Johnny, \u00e8 un vecchio, proprietario di una fattoria con un'altra miniera d'oro, situata vicino a quella che deve prendere Lasch. Lasch, per impossessarsi di tutto gli render\u00e0 la vita impossibile, minacciandolo e cercando di impedire che nessuno lavori per lui, facendo in modo che l'azienda vada in malora. Lasch, diventa cos\u00ec l'uomo pi\u00f9 ricco e potente della zona. In paese arriva Buckaroo, domatore di cavalli, che accetta di lavorare per Johnny. In un'imboscata, Johnny viene ucciso, Buckaroo raduna gli uomini per combattere l'esercito di Lash e quello di Monteiro."}
{"id": "6906047", "revid": "762947", "url": "https://it.wikipedia.org/wiki?curid=6906047", "title": "Pontificia Universidad Cat\u00f3lica del Per\u00fa", "text": ""}
{"id": "6906052", "revid": "599013", "url": "https://it.wikipedia.org/wiki?curid=6906052", "title": "Marcus Kleveland", "text": "Biografia.\nProfessionista dal 2013, al suo debutto ai Winter X Games 2017 ha conquistato l'oro nello Slopestyle e l'argento nel Big air. Marcus Kleveland \u00e8 stato il primo atleta a completare un quad cork 1800 in gara. Nell'edizione seguente, disputatasi sempre ad \nAspen, ha ottenuto i medesimi risultati.\nKleveland Ha ottenuto la prima vittoria in Coppa del Mondo il 12 novembre 2016 a Milano.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nBA = big air\nSS = slopestyle"}
{"id": "6906053", "revid": "6923", "url": "https://it.wikipedia.org/wiki?curid=6906053", "title": "Max Joseph Roemer", "text": ""}
{"id": "6906054", "revid": "8660", "url": "https://it.wikipedia.org/wiki?curid=6906054", "title": "BAFA NL Premiership 2018", "text": "La BAFA NL Premiership 2018 \u00e8 la 33\u00aa edizione del campionato di football americano di primo livello, organizzato dalla BAFA.\nStagione regolare.\nClassifica.\nLe classifiche della regular season sono le seguenti."}
{"id": "6906057", "revid": "125477193", "url": "https://it.wikipedia.org/wiki?curid=6906057", "title": "Guido Biagi", "text": "Biografia.\nNacque a Firenze dalla bolognese Emilia Costetti, ispettrice delle scuole elementari della citt\u00e0 e da Luigi Biagi, pittore formatosi all'Accademia di Firenze con Giuseppe Bezzuoli e Pietro Benvenuti.\nAllievo di Adolfo Bartoli, Biagi si laure\u00f2 in filologia nel 1878. Mentre frequentava l'Istituto Fiorentino di Studi Superiori, insieme ad altri suoi compagni di corso, il letterato Alfredo Straccali, il filologo Luigi Gentile ed i poeti Giovanni Marradi e Severino Ferrari (quest\u2019ultimo amico fraterno di Pascoli e di Carducci), fond\u00f2 un periodico \"carducciano\", dal titolo \"I nuovi goliardi\", su cui apparvero anche inediti di Giovanni Pascoli. Nel 1880, l\u2019editore Sansoni, presumibilmente dietro proposta del Bartoli, consulente dell\u2019omonima casa editrice e mentore del Biagi, ne pubblic\u00f2 la tesi di laurea, una edizione critica del \"Novellino,\" intitolandola \"Le Novelle Antiche\". Il 12 febbraio 1881 Biagi spos\u00f2 la cognata dell'editore, Amelia Piroli, sorella di Albertina, moglie appunto di Giulio Cesare Sansoni. Dal matrimonio nacque nel 1891 il figlio Luigi, futuro storico dell\u2019arte e Direttore dell\u2019Accademia di Belle Arti di Firenze.\nAl rapporto di parentela con Sansoni se ne affianc\u00f2 uno professionale con la Casa Editrice, sempre pi\u00f9 stretto e prolifico. Biagi venne infatti nominato Direttore Editoriale, ruolo che la moglie di Sansoni, Albertina, conferm\u00f2 nel 1885 alla morte del marito.\nBiagi diede un grande impulso alla casa editrice avviando una serie di collane di successo: nel 1887 la \"Collezione di classici greci ad uso delle scuole\" diretta da Girolamo Vitelli e Pietro Cavazza, nel 1889 la \"Biblioteca scolastica di classici italiani secondo i programmi ufficiali\" diretta da Carducci, l'anno successivo i \"Manuali di Zoologia\" di Guelfo Cavagna e i \"Manuali di Botanica\" di Poli e Tafani. Con la \"Biblioteca critica della letteratura italiana\" diretta da Francesco Torraca e, nel 1901, con l\u2019avvio della collana \"Biblioteca storica del Rinascimento\" diretta da Paolo Luiso, la casa editrice Sansoni si affaccer\u00e0 al XX secolo con oltre seicento importanti edizioni organizzate in collane tematiche.\nOberato da pressanti impegni procurati dalla sua attivit\u00e0 di bibliotecario, nel 1910 Biagi chiam\u00f2 in aiuto alla direzione della Casa Editrice il nipote Antonio Sansoni che cominci\u00f2 a prendere parte attiva nell'azienda di famiglia a partire dal trasferimento nella nuova sede di via Cherubini 12 e poi di viale Mazzini 26. Alla morte prematura di Antonio, avvenuta al termine della I guerra mondiale, i suoi cugini presero in mano le redini della Sansoni. Era il 19 settembre 1918. Dopo quella del fondatore Sansoni e quella di Guido Biagi aveva cos\u00ec inizio la terza fase della vita operativa della casa editrice fiorentina.\nQuella di Direttore Editoriale fu solo una delle molteplici attivit\u00e0 che Biagi svolse con passione nel corso della sua vita. Insieme a quella di giornalista, di scrittore, di letterato, quella di bibliotecario sar\u00e0 indubbiamente l\u2019attivit\u00e0 che lascer\u00e0 le pi\u00f9 importanti tracce del suo spirito creativo e di innovatore.\nLa carriera di bibliotecario inizi\u00f2 nel 1880 alla Biblioteca nazionale centrale di Roma dove rester\u00e0 per due anni. Vivendo nella capitale accolse l\u2019invito di Ferdinando Martini a prendere di fatto in mano la direzione di un nuovo periodico per l\u2019infanzia, \"Giornale per i bambini\" edito da Oblieght, ruolo che mantenne per tutto il periodo romano fino a quando lasci\u00f2 la capitale per tornare a Firenze.\nE\u2019 alla testardaggine ed alla caparbiet\u00e0 di Guido Biagi che l\u2019umanit\u00e0 deve uno dei libri per l\u2019infanzia pi\u00f9 letti in assoluto. Amico di Carlo Lorenzini (Collodi) il Biagi pubblic\u00f2 infatti proprio sul \"Giornale dei Bambini\" il primo capitolo della storia di un burattino. Grazie alle reiterate richieste del Biagi, il Collodi si decise finalmente a spedirgli quel \u201c\"mucchio di cartelle\"\u201d intitolate appunto \"La storia di un burattino\". Nella lettera di accompagnamento Collodi scriveva al Biagi: \u201c\"Ti mando questa bambinata, fanne quel che ti pare; ma, se la stampi, pagamela bene per farmi venire voglia di seguitarla\"\u201d. La pag\u00f2 talmente bene che i nuovi episodi non tardarono ad arrivare e ad essere pubblicati sulla rivista fino a quando, raggruppati, riveduti e corretti uscirono alle stampe nel 1883 nel libro per l\u2019infanzia pi\u00f9 famoso al mondo, \"Le avventure di Pinocchio.\"\nTornato a Firenze, dal 1882 al 1884 Biagi inizi\u00f2 a lavorare alla Biblioteca nazionale. Diresse la Biblioteca Marucelliana dal 1886 al 1889 e, contemporaneamente, dal 1889 al 1923, la Biblioteca Riccardiana e la Biblioteca Mediceo Laurenziana. Libero docente di Discipline bibliografiche, presso l'Istituto di studi superiori di Firenze, \u00e8 stato socio fondatore della \"Societ\u00e0 bibliografica italiana\".\nEbbe l'idea di un \"Museo laurenziano del libro e della miniatura\" - in cui esporre codici, miniature, esemplari di scrittura paleografica, papiri egiziani, stampe e autografi - che restava aperto tutti i giorni ed era gratuito. Biagi fu scelto come membro della Giunta consultiva per le biblioteche, presso il ministero della Pubblica Istruzione. Ferdinando Martini lo volle come suo capo gabinetto, dal 1884 al 1885 e negli anni 1892-1893. Guido Biagi fond\u00f2 nel 1888 e diresse per il resto della sua vita la \"Rivista delle biblioteche e degli archivi\".\nMise a frutto gli insegnamenti filologici del Bartoli pubblicando alcuni importanti lavori come l\"'Indice\" del \"Mare Magnum\" di Francesco Marucelli (Firenze 1887) e, in collaborazione con L. Passerini, il \"Codice diplomatico dantesco\" (Roma 1895-98).\nBiagi era convinto che la professione di bibliotecario dovesse avere una dimensione internazionale e immagin\u00f2 per primo l\u2019idea di una cooperazione fra biblioteche tesa a questo obiettivo. \"Una delle caratteristiche particolari della biblioteca del futuro sar\u00e0 la cooperazione e l\u2019internalizzazione applicata alla divisione del lavoro. (Biagi 1904 p.11).\" Prese parte al secondo Congresso Internazionale dei Bibliotecari a Londra nel 1897, a quello di Parigi nel 1900 ed in St Louis nel 1904. Fu scelto dal Governo come rappresentante dell\u2019Italia a questi congressi per la sua conoscenza dell\u2019Inglese e per la sua grande competenza a conoscenza delle tematiche trattate. (Petrucciani 2002)\nA Firenze organizz\u00f2 le \"Pubbliche letture sulla vita italiana nei secoli\", che si svolsero dal 1889, prima a palazzo Ginori e poi a Palazzo Medici Riccardi, e le \"Lecturae Dantis\", che avvenivano ad Orsanmichele. A Firenze fu eletto presidente della \"Societ\u00e0 Leonardo da Vinci di Firenze\" - che organizzava presentazioni di libri, incontri su argomenti di scienze e mostre d'arte contemporanea - divenne accademico e bibliotecario dell'Accademia della Crusca e dal 1885 direttore letterario della casa editrice Sansoni, per la collana \"Biblioteca scolastica dei classici italiani\". Da conversazioni fra Guido Biagi e altri intellettuali nacque a Firenze l'idea di creare uno spazio idoneo per scambi di idee fra la cultura inglese e quella italiana: nel 1917 ebbe dunque vita il British Institute of Florence. Biagi \u00e8 stato anche socio fondatore della Societ\u00e0 Dantesca Italiana.\nCon stile lieve, scorrevole ed arguto scrisse rievocazioni storiche, tra cui \"Un'etera romana: Tullia d'Aragona\" (1897), \"Gli ultimi giorni di P. B. Shelley: con nuovi documenti\" (1892) e, postumo, un ameno racconto di vita fiorentina, intitolato \"Fiorenza, fior che sempre rinnovella\" (1925), con copertina disegnata dal pittore Guido Colucci. Pubblic\u00f2 opere di critica e di aneddotica letteraria (1923), note di storia dell'arte e del costume e i \"Papiers in\u00e9dites\" di Napoleone I (1895).\nCome giornalista, collabor\u00f2 ad \"Athenaeum\" di Londra, a \"Il Marzocco\", a \"La Rassegna settimanale\", a \"Il Fanfulla\", a \"Il Capitan Fracassa\", al \"Corriere della Sera\" (\"La lettura\"), al \"Don Chisciotte\", alla \"Rassegna settimanale\", alla \"Nuova Antologia\", a \"La Voce\" e al \"Giornale dei bambini\" e al \"Corriere dei piccoli\".\nArchivio.\nAlla Biblioteca Marucelliana \u00e8 stato creato il \"Fondo Biagi Guido - Passerini Giuseppe Lando\", contenente documentazione dal 1901 al 1922, oltre a 4 lettere dal 1847 al 1850. Vi sono lettere, cartoline, biglietti, telegrammi, inviati a Guido Biagi e Giuseppe Lando Passerini, quando erano presidente e cancelliere della \"Associazione amici dei monumenti in Firenze\". Inoltre, ci sono giornali, fotografie, opuscoli, appunti. Tra i mittenti: Fabio Bargagli Petrucci, Francesco Ciseri, Enrico Corradini, Renato Fucini, Luigi Gioli, Adolfo Orvieto, Pio Rajna, Domenico Trentacoste."}
{"id": "6906060", "revid": "228587", "url": "https://it.wikipedia.org/wiki?curid=6906060", "title": "Houston Oilers 1961", "text": "La stagione degli Houston Oilers \u00e8 stata la seconda della storia della franchigia nell'American Football League. Per il secondo anno consecutivo batterono i San Diego Chargers (12\u20132) in finale, conquistando il titolo.\nGli Oilers ebbero una partenza lenta nel 1961, con un record di 1\u20133\u20131 record. Dopo un pareggio il 13 ottobre contro i Boston Patriots, il capo-allenatore Lou Rymkus fu licenziato dal proprietario Bud Adams. Al suo posto fu assunto Wally Lemm, che vinse tutte le rimanenti dieci gare stagionali, inclusa la finale per il titolo.\nGli Oilers stabilirono il record AFL per punti segnati nel 1961, con 513 (36,6 a partita). Anche il differenziale di +271 punti un primato della lega. Gli Oilers del 1961 sono l'unica squadra della storia della AFL o della NFL a segnare 45 o pi\u00f9 punti in sei diverse gare in una stagione.\nCalendario.\nAFL Championship Game.\nHouston Oilers 10, San Diego Chargers 3\nClassifiche.\nNota: I pareggi non venivano conteggiati ai fini della classifica fino al 1972."}
{"id": "6906061", "revid": "798140", "url": "https://it.wikipedia.org/wiki?curid=6906061", "title": "De standhaftige", "text": "De standhaftige (conosciuto anche col titolo internazionale \"Walk with Me\") \u00e8 un film del 2016 diretto da Lisa Ohlin.\nTrama.\nThomas, giovane soldato danese di venticinque anni, perde le gambe in Afghanistan. Rientrato in patria ha difficolt\u00e0 a relazionarsi con le persone che lo circondano, perch\u00e9 non ottiene i risultati sperati durante la riabilitazione. Proprio al centro di riabilitazione incontra Sofie, una ballerina del Royal Danish Ballet, che sta aiutando una zia malata. La ragazza sar\u00e0 in grado di aiutare il giovane soldato a accelerare la sua guarigione fisica, grazie alla profonda padronanza del corpo umano che hanno numerosi ballerini. L'evoluzione fisica si affiancher\u00e0 alla ricostruzione psicologica del giovane uomo.\nAlla fine del film una didascalia informa lo spettatore che la fondazione del Balletto Reale Danese ha avuto l'idea di lanciare il progetto \"Danish Wounded Warriors\", in cui dei ballerini avrebbero collaborato alla rieducazione dei soldati gravemente feriti. Oggi il DWW \u00e8 divenuto un centro reputato a livello internazionale.\nCritica.\nIl film, che ha avuto buone critiche, era stato inserito nella short-list dei film che avrebbero potuto rappresentare la Danimarca agli Oscar, tuttavia fu poi selezionato il film Land of Mine - Sotto la sabbia."}
{"id": "6906063", "revid": "1564499", "url": "https://it.wikipedia.org/wiki?curid=6906063", "title": "Terremoto del 1694", "text": ""}
{"id": "6906065", "revid": "767487", "url": "https://it.wikipedia.org/wiki?curid=6906065", "title": "Steel Rain", "text": "Steel Rain () \u00e8 un film thriller del 2017 di Yang Woo-suk.\nTratto dal webtoon \"Steel Rain\" del regista stesso, in lingua italiana \u00e8 uscito su Netflix nel 2018.\nTrama.\nEom Chul-woo \u00e8 un militare ed ex spia della Corea del Nord, incaricato di uccidere due alti comandanti che stanno tramando un colpo di stato per far scoppiare la guerra contro la Corea del Sud. Egli assiste tuttavia al ferimento del dittatore nordcoreano, e riesce a salvarlo trascinandolo oltre il confine, in Sud Corea. Qui, lui e il diplomatico sudcoreano Kwak fanno di tutto per evitare il conflitto, nonostante l'avvio delle ostilit\u00e0 da parte di alcuni traditori."}
{"id": "6906066", "revid": "1001457", "url": "https://it.wikipedia.org/wiki?curid=6906066", "title": "Centro Direzionale di Milano", "text": ""}
{"id": "6906068", "revid": "1568601", "url": "https://it.wikipedia.org/wiki?curid=6906068", "title": "Capilano (fiume)", "text": "Il Capilano \u00e8 un fiume del Canada nord-orientale, che scorre lungo le Montagne Costiere, nei dintorni della citt\u00e0 di Vancouver, nella provincia della Columbia Britannica, e che sfocia nel Burrard Inlet. \nLungo il fiume si estende il Capilano River Regional Park.\nEtimologia.\nIl toponimo \"Capilano\" \u00e8 una forma anglicizzata del termine \"Kia'palano\", che nella lingua del popolo di nativi degli Squamish (un cui capo si chiamava, tra l'altro, Joe Capilano) significa \"bel fiume\".\nStoria.\nNel 1888, 6.000 acri di foresta che si estendevano lungo le due sponde del fiume Capilano furono acquistati da un ingegnere scozzese, George Grant Mackay, che vi costru\u00ec delle cabine."}
{"id": "6906069", "revid": "287204", "url": "https://it.wikipedia.org/wiki?curid=6906069", "title": "Capilano", "text": ""}
{"id": "6906072", "revid": "767487", "url": "https://it.wikipedia.org/wiki?curid=6906072", "title": "Una folle estate", "text": "Una folle estate \u00e8 un film del 1986, diretto da Savage Steve Holland.\nTrama.\nUn disegnatore di fumetti sta cercando di trovare l'ispirazione per creare una storia d'amore a fumetti. Durante una vacanza sull'isola di Nantucket, nel New England, incontra una ragazza di nome Cassandra nella quale ripone la speranza di ritrovare la vena creativa perduta."}
{"id": "6906100", "revid": "736476", "url": "https://it.wikipedia.org/wiki?curid=6906100", "title": "Fiume Capilano", "text": ""}
{"id": "6906101", "revid": "57342", "url": "https://it.wikipedia.org/wiki?curid=6906101", "title": "Giuseppe Badoni", "text": "Biografia.\nFiglio di Carlo, l\u2019imprenditore metallurgico lecchese che nella prima met\u00e0 dell\u2019Ottocento aveva impresso una svolta industriale alla tradizionale attivit\u00e0 metallurgica di famiglia, acquistando a Castello di Lecco diversi impianti di fucinatura e officine di lavorazione del ferro e ampliando quelli gi\u00e0 di propriet\u00e0 della famiglia. Alla met\u00e0 del terzo decennio del XIX secolo, il polo produttivo che fa capo all\u2019attivit\u00e0 imprenditoriale di Badoni \u00e8 uno dei maggiori del distretto lecchese, in un\u2019area che vanta un sistema produttivo di lavorazione del ferro che risale all\u2019et\u00e0 moderna.\nDopo gli studi di ragioneria, nel 1829 il giovane Badoni parte per un lungo viaggio d\u2019istruzione in Germania: da cui rientra, due anni dopo, padroneggiando le pi\u00f9 recenti tecniche di produzione e organizzazione del lavoro in ambito metallurgico. Qualche anno dopo, nel 1835, Giuseppe Badoni sposa Marietta Gavazzi, imparentandosi cos\u00ec con una delle pi\u00f9 facoltose famiglie della provincia territorio: i Gavazzi erano imprenditori attivi nel campo del settore serico, proprietari di diversi impianti di trattura e torcitura nel Comasco. \nIntorno al 1840 matura il progetto imprenditoriale di Giuseppe Badoni: acquistata una vasta propriet\u00e0 immobiliare nel comune di Castello, vi installa un complesso integrato nel quale funziona un forno per la produzione di ghisa, che rifornisce i macchinari per la produzione di filo, chiodi e \u201cstacchette\u201d, mossi da una caduta d\u2019acqua in grado di fornire una forza di venti cavalli. Prende consistenza, nel frattempo, anche il ruolo pubblico dell\u2019industriale lecchese, che nel 1848 si trova a presiedere il Comitato di Pubblica Sicurezza costituitosi nella citt\u00e0 lariana a seguito dell\u2019insurrezione milanese. In questa veste promuove una intensa attivit\u00e0 di lobbying presso il Governo provvisorio per ottenere l\u2019abbattimento dei dazi doganali sulla materia prima dell\u2019impresa, il rottame. Al ritorno degli Austriaci \u00e8 costretto a due anni di forzato esilio nella vicina Svizzera, da cui solo rientra nei primi mesi del 1850, per tornare alla guida delle proprie iniziative imprenditoriali.\nConsolidato il polo produttivo di Castello \u2013 dove, per la prima volta nel distretto, vengono attivati treni di cilindri per sbozzare e distendere la ghisa \u2013, Badoni muove i primi passi nella direzione della realizzazione di un progetto ambizioso, quello della costruzione di un nuovo impianto per la cilindratura del ferro e la produzione di lamiere a Bellano, sulla sponda lecchese del Lario. Lo stabilimento, la cui costruzione inizia nel 1851, sfrutta le acque del torrente imbrigliate in una serie di canalizzazioni che vanno ad alimentare sia i cilindri sbozzatori, sia gli opifici serici dei Gavazzi (soci di Badoni nell\u2019operazione).\nL\u2019imprenditore lecchese dedica tutto il decennio Quaranta alla progettazione e alla messa in funzione di un polo produttivo integrato, che assegna alle fucine di Lecco il compito di procedere alla prima fusione del rottame e alla fabbricazione di masselli, che vengono poi trasportati a Bellano per essere sottoposti alle operazioni di cilindratura e laminatura in un impianto in cui Badoni sperimenta, tra i primi in Italia, l\u2019utilizzo della torba, abbondante nell\u2019area, in sostituzione del carbone da legna. Nel frattempo, in un altro stabilimento minore, a Somana (frazione di Mandello del Lario), si concentra la produzione di corazze navali. In questo modo la Badoni si inserisce in un mercato in cui i manufatti ottenuti dalla cilindratura (principalmente le lamiere, ma anche le rotaie) sono prevalentemente importati. \nPer la realizzazione dello stabilimento di Bellano e il riordino delle officine lecchesi Badoni si avvalse della collaborazione di Georges Henry Falck (1807-1885), e poi del figlio Enrico Falck (1828-1878), che a Castello realizza tra 1850 e 1853 un moderno impianto di puddellaggio. La collaborazione dei due ingegneri alsaziani si rivela preziosa, tanto che la Badoni in pochi anni giunge a primeggiare tra gli stabilimenti metallurgici della Penisola. Per i Falck il rapporto con Badoni segna anche l\u2019inizio dell\u2019attivit\u00e0 imprenditoriale in Lombardia, con l\u2019affitto, a partire dal 1859, del \u201cSeminario\u201d, un opificio di fusione e poi di cilindratura di propriet\u00e0 della famiglia lecchese Badoni posto sempre nel comune di Castello, sopra Lecco. \nGli anni immediatamente successivi all\u2019unificazione furono difficili per Badoni, il quale aveva tenacemente perseguito la realizzazione di un complesso siderurgico articolato e integrato, prevedendo che la politica industriale del nuovo Stato avrebbe sostenuto con commesse pubbliche, e tramite sgravi e protezioni tariffarie, i pochi poli siderurgici esistenti ed efficienti: le due condizioni non si verificano subito. L\u2019assenza di sostegno e protezione, insieme ad una ciclica fase di rallentamento nella domanda, portano in breve la Badoni sull\u2019orlo della crisi e infine, nel 1867, al fallimento. \n\u00c8 anche il momento in cui Badoni chiude la sua carriera imprenditoriale; nel frattempo ha ottenuto il seggio di deputato (1865-67, nella IX legislatura), e ricopre una serie di cariche politiche a livello locale, provinciale e regionale. Nel 1873 sar\u00e0 tuttavia ancora Badoni, in qualit\u00e0 di delegato della Camera di Commercio del distretto, a invocare di fronte al Comitato dell\u2019Inchiesta Industriale provvidenze e commesse pubbliche necessarie ai produttori siderurgici locali. \nGiuseppe Badoni muore nel 1877. L\u2019attivit\u00e0 imprenditoriale della famiglia proseguir\u00e0 con i due figli maggiori di Badoni, Carlo (1836-1888) e Antonio (1839-1892), che riattiveranno, nel 1878, lo stabilimento meccanico di Castello di Lecco costituendo la societ\u00e0 Carlo e Antonio F.lli Badoni. Una terza generazione della famiglia Badoni guider\u00e0 l\u2019impresa \u2013 dal 1900 denominata Antonio Badoni e C. \u2013 fino agli anni Settanta del Novecento.\nArchivio.\nL\u2019archivio della famiglia Badoni, ora come fondo \"Antonio Badoni spa - Archivio Tecnico\" presso i Musei Civici di Lecco, non ordinato, conserva documenti relativi all\u2019attivit\u00e0 dell\u2019impresa, tra cui copia di vari rogiti notarili e scritture contabili."}
{"id": "6906102", "revid": "736476", "url": "https://it.wikipedia.org/wiki?curid=6906102", "title": "Capilano River", "text": ""}
{"id": "6906104", "revid": "125702607", "url": "https://it.wikipedia.org/wiki?curid=6906104", "title": "Lucky Fred", "text": "Lucky Fred \u00e8 una serie animata spagnola del 2011, prodotta da Imira Entertainment, in collaborazione con Top Draw Animation, Rai Fiction (stagione 1), Televisi\u00f3 de Catalunya, Telegael, Toonz Entertainment (stagione 2) e trasmessa in Spagna su Disney Channel dal 26 novembre 2011 e in Italia su Disney Channel e Rai 2 dal maggio 2012.\nTrama.\nLa serie parla del tredicenne Frederick \"Fred\" Luckpuig, che accidentalmente diventa proprietario di un robot dotato di superpoteri, in grado di trasformarsi in qualsiasi oggetto che egli desideri. Il vero nome del robot \u00e8 ANIQUILAITOR 9-0-9-0-9-0-9, ma Fred lo chiama Friday. Prima di finire nelle mani di Fred, Friday avrebbe dovuto servire Braianna Robeaux, la vicina di Fred, una ragazza della stessa classe, che in realt\u00e0 \u00e8 Agente Brains, un membro della forza di sicurezza intergalattica segreta \"I Protettori\". Brains \u00e8 la protettrice assegnata alla Terra e deve proteggere la Terra dagli attacchi alieni."}
{"id": "6906108", "revid": "729019", "url": "https://it.wikipedia.org/wiki?curid=6906108", "title": "Vuelta a Andaluc\u00eda 1991", "text": "La trentasettesima edizione della corsa ciclistica Vuelta a Andaluc\u00eda si svolse dal 5 al 10 febbraio 1991 su un percorso di 1\u00a0047\u00a0km ripartiti in 6 tappe. Fu vinta dallo spagnolo Roberto Lezaun della Banesto davanti al danese Jesper Skibby e all'olandese Adrie van der Poel."}
{"id": "6906116", "revid": "118742782", "url": "https://it.wikipedia.org/wiki?curid=6906116", "title": "Lewis John Carlino", "text": "Biografia.\nItalo-americano di New York, nel corso della sua carriera realizz\u00f2 numerosi film per il cinema, spettacoli teatrali e produzioni televisive. Nel 1983, dopo aver diretto tre celebri lungometraggi, decise di abbandonare la carriera da regista per dedicarsi esclusivamente alla sceneggiatura."}
{"id": "6906118", "revid": "21880", "url": "https://it.wikipedia.org/wiki?curid=6906118", "title": "Canis lupus communis", "text": ""}
{"id": "6906119", "revid": "729019", "url": "https://it.wikipedia.org/wiki?curid=6906119", "title": "Vuelta a Andaluc\u00eda 1992", "text": "La trentottesima edizione della corsa ciclistica Vuelta a Andaluc\u00eda si svolse dal 4 al 9 febbraio 1992 su un percorso di 804\u00a0km ripartiti in 6 tappe. Fu vinta dallo spagnolo Miguel \u00c1ngel Mart\u00ednez della ONCE davanti ai suoi connazionali Jes\u00fas Montoya e Herminio D\u00edaz Zabala. Mart\u00ednez, che era giunto secondo nell'edizione del 1990, conquist\u00f2 il primato in classifica al termine della cronometro a squadre iniziale e lo mantenne per tutta la durata della corsa."}
{"id": "6906120", "revid": "8660", "url": "https://it.wikipedia.org/wiki?curid=6906120", "title": "Liga Futbolu Amerika\u0144skiego 1 2018", "text": ""}
{"id": "6906122", "revid": "767487", "url": "https://it.wikipedia.org/wiki?curid=6906122", "title": "Vittorio Frandoli", "text": "Studi.\nNato nel 1902 da Giovanni, fondatore di uno stabilimento di lavorazione del legno, presente nei settori degli arredamenti interni navali, residenziali e commerciali, Vittorio Frandoli si diploma all'Istituto tecnico industriale di Trieste e prosegue gli studi prima all'universit\u00e0 di Graz e successivamente al Politecnico di Vienna, dove si diploma nel 1927. Inizia il suo apprendistato nel cantiere della villa Baguer a Gorizia (1928-30), degli architetti Ilz e Pfann, e nell'allestimento del transatlantico Conte di Savoia (1931) per gli esecutivi del progetto di Gustavo Pulitzer-Finali. Infine, si diploma anche al Politecnico di Milano.\nCarriera e opere.\nDopo qualche anno di lavoro a Firenze presso un'impresa di costruzioni, Frandoli \u00e8 attivo a Trieste nel settore edilizio e navale. Il primo lavoro rilevante \u00e8 la costruzione dell'Ospedale infantile di Trieste (1935-48), un lungo cantiere dove affinare le esperienze tecniche e progettuali nell'ambito dell'edilizia ospedaliera, che gli permette di svolgere successivi incarichi nel secondo dopoguerra per il Sanatorio triestino in via Rossetti (1947), per l'ampliamento dell'Ospedale Maggiore (1948), in collaborazione con Umberto Nordio, per il Poliambulatorio e sanatorio chirurgico dell'INAM (1950) con Aldo Cervi e Romano Boico. Tra gli interventi residenziali degli anni trenta sono di particolare interesse la casa torre a Fiume (1938-42), in collaborazione con Umberto Nordio, che dimostra il suo interesse per un'architettura razionalista, non sempre riaffermato cos\u00ec chiaramente nelle realizzazioni successive. Nel secondo dopoguerra rafforza la collaborazione con Nordio, Cervi e Boico, soprattutto collaborando per gli allestimenti delle principali motonavi degli anni cinquanta, a partire dal \"Conte Biancamano\" (1949), per poi proseguire con le \"Australia\" (1951), \"Augustus\" (1951) e \"Homeric\" (1954).Nel 1948 realizza la sede del seminario diocesano di Trieste (1948-50) nell'ex caserma \"Besenghi\" e, nel 1955, progetta l'ampliamento di sistemazione del palazzo vescovile. I contatti e l'esperienza nel campo dell'architettura ecclesiastica si consolidano ulteriormente e gli viene affidata la progettazione della chiesa di San Pio X (1955-60), opera ispirata alla tradizione moderna tedesca.Nel 1962 esegue il restauro del convento delle Madri benedettine e successivamente realizza il monastero delle Suore benedettine di Trieste (1965-75); esegue infine la sistemazione del nuovo altare maggiore nella cattedrale di San Giusto (1968). L'attivit\u00e0 professionale si intensifica molto dalla seconda met\u00e0 degli anni cinquanta in tutti gli ambiti edilizi, con interventi residenziali in via Diaz (1956), in via Giulia (1962) e in via Carpineto a Servola (1962); con la ripresa degli allestimenti navali in collaborazione con Cervi e Nordio nelle motonavi \"Galileo Galilei\" (1961-63), \"Guglielmo Marconi\" (1961-63), \"Oceanic\" (1962-65), \"Raffaello\" (1963), \"Italia\" (1965); nell'edilizia pubblica con la partecipazione al progetto delle case IACP di Borgo San Sergio (1960) insieme a Giuseppe Giannini, Luigi Robusti e Giuseppe Lovisato, delle case alte IACP in piazza Foraggi (1962) insieme a Cervi e Dino Tamburini, nelle sedi di banche quali la Cassa di Risparmio di Trieste di via Diaz (1960) e di Servola (1963)."}
{"id": "6906133", "revid": "767487", "url": "https://it.wikipedia.org/wiki?curid=6906133", "title": "Chabuca Granda", "text": "Biografia.\nMar\u00eda Isabel Granda y Larco nacque il 3 settembre 1920, in un insediamento minerario d'oro, chiamato Cotabambas, oggi parte della miniera Las Bambas, nella provincia di Grau, vicino alla provincia di Abancay, Regione di Apur\u00edmac. I suoi genitori erano l'ingegnere minerario Eduardo Antonio Granda San Bartolom\u00e9, figlio di Jos\u00e9 Granda Esquivel, e Isabel Susana Larco Ferrari, appartenente alla famiglia italo-peruviana Larco.\nNel 1923 la sua famiglia si trasfer\u00ec a Lima. Fu battezzata nella Chiesa degli Orfani. Ha studiato presso il Collegio Le\u00f3n Andrade nel Distretto di Lima e, per un certo periodo, presso il Colegio Sagrados Corazones di Bel\u00e9n. Trascorse una parte della sua infanzia nel distretto di Barranco. Cominci\u00f2 a cantare a 12 anni e, grazie alla sua voce da soprano, integr\u00f2 il coro della sua scuola. Fu inoltre nominata vice presidente dell'Associazione di canto della stessa. Dopo aver completato gli studi scolastici, frequent\u00f2 corsi gratuiti presso l'Istituto femminile di studi superiori della Pontificia Universit\u00e0 Cattolica del Per\u00f9.\nNel 1937 entra a far parte del duo \"Luz y Sombra\", accanto a Pilar Mujica \u00c1lvarez Calder\u00f3n. Durante quegli anni lavor\u00f2 come segretaria, ma non ha mai tralasciato il suo amore per la musica.\nNel 1942 si spos\u00f2 a Lima con il brasiliano Enrique Demetrio Fuller da Costa, con il quale ebbe tre figli: Eduardo Enrique, Teresa Mar\u00eda Isabel e Carlos Enrique Fuller Granda. La sua vita coniugale fu breve, terminando con un divorzio. Il suo esordio personale come cantautrice inizi\u00f2 proprio dopo il suo divorzio, che fu visto come uno scandalo dalla societ\u00e0 di Lima di quel tempo.\nSi avventur\u00f2 nella composizione dei valzer criollo, vincendo nel 1948 un concorso organizzato dal Comune di R\u00edmac, con la canzone \u00abLima de veras\u00bb. Nel 1950 pubblic\u00f2 due nuovi valzer, \"Zagu\u00e1n\" e \"Callecita escondida\". Questo primo periodo della sua produzione creativa \u00e8 chiaramente evocativo e pittoresco; \"Chabuca\", questo \u00e8 il nome con cui si faceva chiamare, cantava nell'antica e maestosa Lima del primo Novecento.\nLima era la citt\u00e0 che aveva conosciuto attraverso suo padre, Eduardo Granda San Bartolom\u00e9, quella del quartiere Barranco, con grandi case francesi, con enormi portali e giardini d'inverno.\nLa sua fama di compositrice raggiunse il livello nazionale nel 1953, quando il gruppo Los Chamas registr\u00f2 la sua canzone \"La flor de la canela\", ispirata a una lavandaia afro-peruviana, Victoria Angulo, di cui lodava la grazia e il fascino. Questa composizione varc\u00f2 persino i confini, fino a diventare la canzone rappresentativa della musica peruviana. A questo primo fase appartengono anche altre canzoni come \"Gracia\" e \"Ha de llegar mi Due\u00f1o\", resa popolare dal trio Los Troveros Criollos, \u00abJos\u00e9 Antonio\u00bb e \u00abFina estampa\u00bb, rese popolari da Edith Barr; \u00abPuente de los suspiros\u00bb e \u00abLima de veras\u00bb, rese popolari dal trio di Los Morochucos; e \"Ze\u00f1\u00f3 Manu\u00e9\", reso popolare dalla compositrice stessa, tra le altre.\nAfflitta da una malattia alla gola, viaggi\u00f2 in Germania nel 1956 e negli Stati Uniti nel 1958. Non appena ristabilitasi, decise di interpretare le sue canzoni, anche se l'operazione alla gola le aveva provocato una voce profonda. Questo, insieme a uno stile di canto peculiare, conversato e sfumato con un accompagnamento musicale stilizzato, le conferivano un'inconfondibile personalit\u00e0 artistica.\nLa stessa compositrice cement\u00f2 la sua fama con un album intitolato \"Lo Mejor de Chabuca Granda\". Questo album, pubblicato nel 1962 e supervisionato dalla stessa Chabuca, riuniva i suoi interpreti preferiti, Los Troveros Criollos, Los Chamas, Jes\u00fas V\u00e1squez e Elo\u00edsa Angulo. Alla qualit\u00e0 delle canzoni e le interpretazioni virtuosistiche, associ\u00f2 una qualit\u00e0 del suono mai raggiunta fino ad allora, motivo per cui \u00e8 considerato come uno dei migliori dischi nella storia della musica creola peruviana.\nRuppe la convenzionale struttura ritmica del valzer peruviano e le sue melodie, con una tessitura molto ampia, altern\u00f2 il nuovo linguaggio che proponeva con quello dei vecchi valzer da salone. La sua produzione rivela anche una stretta relazione tra lirica e melodia, che stava cambiando nel tempo verso una tendenza poetica sempre pi\u00f9 sintetica.\nPer tre decenni (1950-1970), si altern\u00f2 facendo coppia con il chitarrista pioniere del Per\u00f9, \u00d3scar Avil\u00e9s. Ha anche lavorato con i chitarristi Lucho Gonz\u00e1lez e F\u00e9lix Casaverde e con i percussionisti Carlos \u201cCaitro\u201d Soto ed Eusebio Sirio \"Pititi\". Visit\u00f2 quasi tutte le capitali dell'America Latina e della Spagna, soggiornando per lunghi periodi a Buenos Aires, in Messico e a Madrid.\nPi\u00f9 avanti, Chabuca ha persino rotto le strutture della poesia convenzionale, e il ritmo delle canzoni seguir\u00e0 i passi di quell'evasione dalle rime, dalle consonanze e dalle metriche determinate. A quest'ultima fase appartiene un ciclo di canzoni dedicate alla cilena Violeta Parra ea Javier Heraud, un poeta peruviano assassinato nel 1963.\nNei suoi ultimi anni, Chabuca Granda ha interpretato un repertorio legato alla rinascita della musica afro-peruviana che, pur essendo stata presente nel Paese, era stata insultata per motivi sociali. Ha gestito con maestria \"negra\" la gamma di ritmi che ha arricchito la musica popolare e la poesia peruviana, ha preso la tendenza dell'acquerello, il tratto sintetico e suggestivo di colori e sensazioni.\nLa sua voce e il suo vasto lavoro si estendevano oltre i confini del suo paese. I suoi testi sono stati anche cantati da artisti di tutto il mondo, che hanno visto nelle sue composizioni un'espressione sottile e sensibile della musica del Per\u00f9.\nEra ancora impegnata in vari progetti musicali, quando mor\u00ec di ischemia cardiaca in una clinica a Miami, negli Stati Uniti, l'8 marzo 1983.\nTributi.\nHa ricevuto numerosi tributi postumi in Per\u00f9 e in altri paesi ispanici.\nSono stati battezzati con il loro nome una passeggiata a Recoleta (Buenos Aires) e due piazze a Madrid (distretto di Hortaleza) e Santiago del Cile (distretto di Conchal\u00ed).\nIl compositore Manuel Alejandro le ha dedicato la sua canzone \"Chabuca lime\u00f1a\".\nIl comune di Barranco ha messo un busto e una targa commemorativa accanto al Ponte dei Sospiri, la stessa che d\u00e0 il titolo a uno dei suoi valzer pi\u00f9 famosi.\nNell'ambito del rimodellamento e della valorizzazione del Centro Storico di Lima, intrapreso dal Sindaco Alberto Andrade Carmona, nel 1999 ha riservato una vasta area per attivit\u00e0 ricreative e culturali, che prende il nome da \"Alameda Chabuca Granda\".\nNel 2009, la cantante peruviana Eva Ayll\u00f3n ha realizzato un CD-DVD in Argentina con le canzoni pi\u00f9 famose di Chabuca Granda."}
{"id": "6906134", "revid": "729019", "url": "https://it.wikipedia.org/wiki?curid=6906134", "title": "Vuelta a Andaluc\u00eda 1993", "text": "La trentanovesima edizione della corsa ciclistica Vuelta a Andaluc\u00eda si svolse dal 2 al 7 febbraio 1993 su un percorso di 705 km ripartiti in 6 tappe. Fu vinta dallo spagnolo Juli\u00e1n Gorospe della Banesto davanti al belga Edwig Van Hooydonck e all'australiano Neil Stephens."}
{"id": "6906135", "revid": "1543377", "url": "https://it.wikipedia.org/wiki?curid=6906135", "title": "Benvenuti (famiglia)", "text": "Benvenuti \u00e8 una nobile famiglia del cremasco.\nLa famiglia Benvenuti ebbe origini a Firenze ed \u00e8 attestata a Crema almeno dalla fine del XIII secolo. \u00c8 con Giovanni Benvenuti che nel 1329 la famiglia ottiene la prima investitura feudale e risiede nel Consiglio dei Nobili, maggiore organo decisionale della citt\u00e0, ininterrottamente fino alla sua dissoluzione. Nel 1695 ottenne il titolo comitale dall'imperatore Leopoldo I d'Asburgo, grazie al servizio prestato dal condottiero Giovanni Battista Benvenuti (1658-1693) nella guerra contro i Turchi.\nA cavallo tra il XIV secolo e il XV secolo la famiglia si suddivise in due rami principali: quello di Bellino (successivamente denominato di Ombriano) e quello di Tommaso, o di Montodine. Appartennero al primo ramo lo stesso Giovanni Battista (1658-1693), Livio Benvenuti (m.1847), cavaliere di Malta e podest\u00e0 di Crema, Matteo Benvenuti (1816-1885), commendatore dell'Ordine anzidetto, storico e romanziere, Francesco Sforza Benvenuti (nato nel 1822), autore di una \"storia di Crema\" e Lodovico Benvenuti (1899-1966), partigiano e politico democristiano. Appartennereo al ramo di Montodine, Mario Benvenuti, Capitano di Carlo V e Governatore di Aqui (1521-1596), il teologo Cesare Benvenuti (Montodine, 1669 \u2013 Napoli, 1746) e Ottavio Luigi Benvenuti (morto nel 1830), ministro plenipotenziario del Sacro Ordine Gerosolimitano presso la Repubblica Veneta, ultima persona a ricoprire questa carica."}
{"id": "6906140", "revid": "92723", "url": "https://it.wikipedia.org/wiki?curid=6906140", "title": "Giulio Gra", "text": "Biografia.\nLa formazione.\nUltimo di sette fratelli, due dei quali, Eugenio ed Enrico, esercitano anch'essi la professione di ingegneri, Giulio Gra nasce a Roma nel dicembre del 1900. Si laurea nel 1922 presso la \"Scuola di Applicazione per gli Ingegneri di Roma\".\nL'Impresa \"Fratelli Gra\".\nL'attivit\u00e0 lavorativa di Giulio Gra si svolge in massima parte a Roma e per conto dell'Impresa \"Fratelli Gra\", da lui costituita insieme al fratello Enrico nel 1925. Enrico si occupa del calcolo del cemento armato e della direzione di cantiere, mentre a Giulio \u00e8 affidata la progettazione architettonica.\nL'Impresa realizza importanti lavori a Roma nei quartieri Parioli, Flaminio e Salario, allora in piena espansione. Esegue la progettazione e la costruzione di edifici destinati all'edilizia residenziale privata, commissionati da Societ\u00e0 cooperative che possono usufruire di finanziamenti pubblici. La provenienza dei fondi e la destinazione delle abitazioni imporrebbero una certa modestia nell'uso dei materiali e nei particolari decorativi, nonch\u00e9 nell'immagine complessiva della fabbrica, idea che non appartiene al modo di pensare e di agire dei due fratelli: per questo motivo gli edifici realizzati dall'Impresa, considerati troppo aulici - basti pensare ai villini di via Mangili o alle palazzine di Corso Trieste - subiscono forti critiche da parte di molti osservatori.\nL'attivit\u00e0 professionale di Giulio Gra si intreccia con quella dell'Impresa, e non pu\u00f2 essere disgiunta da questa se non per la sua partecipazione ai concorsi degli anni Trenta. Oltre alla partecipazione in qualit\u00e0 di progettista alla costruzione dei villini realizzati tra il 1920 e il 1926 per conto della Cooperativa \"Ammiraglio Del Bono\", ritroviamo Giulio all'opera nel 1924 a Roma, durante i lavori di sistemazione di piazza Pia e nella realizzazione della palazzina eretta in via Azuni per conto della Cooperativa \"Urbs Nova\", e, l'anno seguente, quando vengono eseguiti i lavori per lo scoprimento del Foro di Augusto.\nDopo aver partecipato, per conto dell'Impresa di famiglia, alla costruzione di un lotto di abitazioni dell'I.C.P. a Ostia Lido, progettate dall'architetto Camillo Palmerini, a partire dal 1926 Giulio \u00e8 autore del progetto di quattro villini a Roma per gli ufficiali mutilati a via Mangili, eretti per conto della Cooperativa \"Cesare Battisti\", e, sempre a Roma, di quello per la villa Caracciolo di Brienza a via Aldrovandi.\nDopo aver eseguito vari lavori a Roma in qualit\u00e0 di impresario tra i quali la costruzione di alcuni fabbricati del Lotto I del Gruppo Portuense e del Lotto III del Gruppo San Pancrazio, entrambi su incarico dell'I.C.P. di Roma, di una scuola a Porta Furba, e la sopraelevazione e il riadattamento della scuola \"E. Nathan\" in via dell'Olmata, alla fine degli anni Venti Giulio realizza alcuni dei suoi interventi pi\u00f9 significativi. La Cooperativa \"La Casa Famigliare\" affida infatti all'Impresa \"Fratelli Gra\" la progettazione e la costruzione di tutti gli edifici compresi nel suo vasto programma edilizio romano: il fabbricato di piazzale delle Belle Arti e quello in piazza della Marina, le palazzine di Corso Trieste e i due gruppi di villini a via Mangili. Contemporaneamente l'Impresa \u00e8 attiva nella costruzione a Roma di un gruppo di casette modello alla Garbatella (progettate da Mario Marchi), in quella dell'Autoreparto della Marina in via Filippo Corridoni, e, nel 1932, realizza per conto del Ministero delle Comunicazioni alcune case per i ferrovieri in via Etruria.\nGli anni Trenta.\nGli anni Trenta rappresentano una svolta nel linguaggio utilizzato da Giulio Gra per connotare le sue architetture. I disegni relativi ai concorsi romani per gli Uffici Postali, per le Preture e le vice-questure annesse, per il palazzo del Littorio, e al Concorso per il palazzo degli Uffici del Ministero dei Lavori Pubblici di Bari, mostrano infatti l'abbandono degli espliciti riferimenti linguistici al mondo dell'architettura classica delle opere della sua giovinezza. Il mutamento del suo gusto compositivo si riscontra anche in un edificio costruito, il convento della Societ\u00e0 Anonima \"L'Hospitali\u00e9re\" in via Cairoli a Roma, vera e propria cerniera tra le progettazioni degli anni Venti e quelle successive, come, ad esempio, i palazzi per l'I.N.A. di Novara e per l'I.N.A. di Catania, nei quali la sperimentazione formale mostra l'approfondimento di tematiche maggiormente vicine al Movimento Moderno.\n\u00c8 nel cosiddetto \"Condominio Gra\" sul Lungotevere Flaminio a Roma (1936) - la sua opera sicuramente pi\u00f9 nota e l'ultima, se si escludono alcune progettazioni successive ma di entit\u00e0 alquanto limitata, tra le quali spicca il villino Montanucci Wan der Weid a Sorrento - che si condensa tutta l'esperienza di progettista di Giulio. Agevolato dalla possibilit\u00e0 di essere insieme, attraverso la sua Impresa, committente ed esecutore dell'opera, egli pu\u00f2 infatti utilizzare senza vincoli il proprio lessico architettonico, fornendo, a parere unanime dei critici, la prova pi\u00f9 alta della sua indubbia capacit\u00e0 compositiva.\nLa fine dell'attivit\u00e0.\nDopo il 1945, Giulio Gra abbandona volontariamente l'attivit\u00e0 professionale, forse per problemi di salute o forse perch\u00e9 le poetiche e i nuovi materiali da costruzione impiegati a partire dalla fine della Seconda Guerra Mondiale non si addicono al suo modo di intendere l'architettura, immaginata e costruita. Muore a Roma nel 1958."}
{"id": "6906141", "revid": "47767", "url": "https://it.wikipedia.org/wiki?curid=6906141", "title": "Imelino", "text": ""}
{"id": "6906166", "revid": "594829", "url": "https://it.wikipedia.org/wiki?curid=6906166", "title": "Di rabbia e di vento", "text": ""}
{"id": "6906174", "revid": "729019", "url": "https://it.wikipedia.org/wiki?curid=6906174", "title": "Vuelta a Andaluc\u00eda 1994", "text": "La quarantesima edizione della corsa ciclistica Vuelta a Andaluc\u00eda si svolse dal 8 al 13 febbraio 1994 su un percorso di 859\u00a0km ripartiti in 7 tappe. Fu vinta dall'italiano Stefano Della Santa della Mapei-CLAS davanti al belga Luc Roosen e allo spagnolo Francisco Cabello."}
{"id": "6906175", "revid": "474175", "url": "https://it.wikipedia.org/wiki?curid=6906175", "title": "Mustafapa\u015fa", "text": ""}
{"id": "6906176", "revid": "73843", "url": "https://it.wikipedia.org/wiki?curid=6906176", "title": "Mapei-GB-Latexco", "text": ""}
{"id": "6906179", "revid": "729019", "url": "https://it.wikipedia.org/wiki?curid=6906179", "title": "Vuelta a Andaluc\u00eda 1995", "text": "La quarantunesima edizione della corsa ciclistica Vuelta a Andaluc\u00eda si svolse dal 13 al 17 febbraio 1995 su un percorso di 808\u00a0km ripartiti in 5 tappe. Fu vinta dall'italiano Stefano Della Santa della Mapei-GB-Latexco, che biss\u00f2 il successo dell'anno precedente, davanti agli spagnoli Francisco Cabello e Mariano Rojas."}
{"id": "6906187", "revid": "73843", "url": "https://it.wikipedia.org/wiki?curid=6906187", "title": "Kelme-Avianca", "text": ""}
{"id": "6906189", "revid": "73843", "url": "https://it.wikipedia.org/wiki?curid=6906189", "title": "Kelme-Sure\u00f1a-Avianca", "text": ""}
{"id": "6906190", "revid": "599013", "url": "https://it.wikipedia.org/wiki?curid=6906190", "title": "Juha Repo", "text": "Biografia.\nHa disputato la sua prima gara da copilota nel 1982, al Rally dei 1000 Laghi, nona prova del campionato del mondo, a bordo di una Opel Ascona B pilotata da Voitto Silander.\nSino al 1995 Repo partecip\u00f2 saltuariamente a gare del mondiale (soprattutto il Rally di Finlandia e quello di Gran Bretagna), alternandosi con vari piloti suoi connazionali, tra cui Mikael Sundstr\u00f6m, con cui conquist\u00f2 i primi punti mondiali al Rally di Gran Bretagna del 1989, Teemu Tahko e Ari M\u00f6kk\u00f6nen, e ad appuntamenti del Campionato Europeo. Nel 1996 fece coppia con Harri Rovanper\u00e4, disputando assieme cinque appuntamenti dell'Europeo, serie nella quale totalizz\u00f2 nel corso degli anni (sino al 2003) 36 partecipazioni, ottenendo 6 vittorie e 8 podi. \nDal 1997 al 2002 partecip\u00f2 al mondiale a tempo pieno in coppia con il quattro volte campione del mondo Juha Kankkunen. Nel 1997 e nel 1998 gareggiarono per la squadra ufficiale Ford, terminando quarti in classifica generale in entrambe le annate a bordo della Ford Escort WRC. Nel 1999 la coppia venne ingaggiata per due anni dal team Subaru e furono nuovamente quarti a fine campionato con la Impreza WRC; nel 2000 invece terminarono all'ottavo posto. Per 2001 si accasarono presso il team Hyundai, guidando la Accent WRC soltanto al Rally di Finlandia e partecipando interamente alla stagione successiva, dove non ottennero per\u00f2 risultati di rilievo.\nL'ultima gara titolata cui prese parte fu il Rally di Finlandia del mondiale 2010, dove termin\u00f2 all'ottavo posto finale sempre con Kankkunen, su una Ford Focus RS WRC della scuderia M-Sport."}
{"id": "6906194", "revid": "767487", "url": "https://it.wikipedia.org/wiki?curid=6906194", "title": "Mutanti (film)", "text": "Mutanti (\"Parasite\") \u00e8 un film del 1982, diretto da Charles Band, girato in tecnica 3D\nTrama.\nIn un futuro distopico, Paul Dean ha creato un parassita mortale che ha infestato il suo stomaco. Lui e la sua compagna, Patricia Welles, devono trovare il modo di distruggerlo mentre cercano anche di evitare che Ricus ed i suoi rednecks, un gruppo di mercanti di armi nucleari, si impossessino di altri campioni di laboratorio creati dal dottore, allo scopo di utilizzarli come armi nucleari per dominare il mondo."}
{"id": "6906211", "revid": "119795489", "url": "https://it.wikipedia.org/wiki?curid=6906211", "title": "E-Prix di Punta del Este 2018", "text": "L'E-Prix di Punta del Este 2018 \u00e8 stato il sesto appuntamento della quarta stagione del campionato di Formula E, destinato ai soli veicoli elettrici. La gara \u00e8 stata vinta da Jean-\u00c9ric Vergne, su Techeetah, che ha conquistato la sua seconda vittoria stagionale consolidando la leadership in campionato, dopo aver inoltre ottenuto la pole position.\nClassifiche.\nClassifica Piloti\nClassifica Squadre"}
{"id": "6906212", "revid": "474175", "url": "https://it.wikipedia.org/wiki?curid=6906212", "title": "Stazione di Correggio", "text": "La stazione di Correggio \u00e8 stata una stazione ferroviaria posta lungo la ex linea ferroviaria Bagnolo in Piano-Carpi dismessa nel 1955, era a servizio del comune emiliano di Correggio.\nStoria.\nLa stazione, fu attivata nel il 23 ottobre 1886 insieme alla prima tratta Bagnolo in Piano-Correggio mentre il 15 ottobre 1887 fu attivata la seconda tratta Bagnolo in Piano-Carpi dalla SAFRE, dal 1936 CCFR. La stazione continu\u00f2 il suo esercizio fino alla sua chiusura avvenuta nel 1955. \u00c8 sede del comando di Polizia Municipale dei comuni dell'Unione di comuni Pianura Reggiana, che raggruppa Correggio e i comuni del suo circondario."}
{"id": "6906217", "revid": "547992", "url": "https://it.wikipedia.org/wiki?curid=6906217", "title": "Imanol Alguacil", "text": "Carriera.\nAllenatore.\nIl 26 luglio 2011, Imanol \u00e8 tornato al suo primo club, il Real Sociedad, essendo nominato manager del gruppo giovanile. Il 17 giugno 2013 \u00e8 stato nominato assistente di Asier Santana nella sua squadra di riserva, ed \u00e8 stato anche responsabile della squadra principale insieme a Santana nel novembre 2014 dopo l'allontanamento di Jagoba Arrasate.\nDopo l'arrivo di David Moyes nel novembre 2014, Imanol \u00e8 stato incluso nello staff della prima squadra, ma \u00e8 stato nominato allenatore della squadra B alla fine di quel mese. Il 19 marzo 2018, ha sostituito Eusebio Sacrist\u00e1n licenziato al timone della squadra principale fino alla fine della stagione.\nNell'estate 2018 Imanol \u00e8 tornato nelle riserve e Asier Garitano ha assunto il ruolo di allenatore della prima squadra, ma a dicembre dello stesso anno quest'ultimo \u00e8 stato licenziato a seguito di una cattiva sequenza di risultati e il primo \u00e8 diventato nuovamente il primo allenatore della squadra. Dopo un buon inizio della campagna 2019-20, gli \u00e8 stata concessa una proroga del contratto di un anno.\nStatistiche.\nStatistiche da allenatore.\n\"Statistiche aggiornate al 31 ottobre 2021. In grassetto le competizioni vinte.\""}
{"id": "6906222", "revid": "1305772", "url": "https://it.wikipedia.org/wiki?curid=6906222", "title": "Sand Springs", "text": ""}
{"id": "6906228", "revid": "124689473", "url": "https://it.wikipedia.org/wiki?curid=6906228", "title": "Georges Chamarat", "text": "Biografia.\nDopo gli studi presso il Conservatorio nazionale d'arte drammatica (CNSAD) di Parigi, ottenne un impegno per il Teatro dell'Od\u00e9on. Nel 1946 entr\u00f2 nella Com\u00e9die-Fran\u00e7aise, divenendone membro nel 1950 e successivamente nel 1971 membro onorario. \u00c8 apparso su pi\u00f9 di 100 film e programmi televisivi tra il 1929 e il 1981."}
{"id": "6906235", "revid": "122663388", "url": "https://it.wikipedia.org/wiki?curid=6906235", "title": "Raffaele Fo\u00e0", "text": "Biografia.\nRaffaele Vita Fo\u00e0, nato a Casale Monferrato nel 1872, studi\u00f2 nel locale liceo \"Cesare Balbo\" ottenendo la maturit\u00e0 nel 1890. Frequent\u00f2 poi l'Universit\u00e0 di Torino dove si laure\u00f2 in Matematica nel 1894. Prosegu\u00ec gli studi a Firenze, dove conobbe Cesare Battisti, laureandosi in Lettere nel 1897 con una tesi su Giuseppe Mazzini.\nL'anno seguente ottenne un incarico di insegnamento a Gaeta, poi a Cesena dove si ferm\u00f2 fino al 1910. Da qui pass\u00f2 ad insegnare filosofia ad Alessandria e poi a Genova. Nel 1912 ottenne finalmente il suo sospirato insegnamento di lettere, prima a Caltanissetta e poi a Novara dal 1914 al 1917.\nDopo la prima guerra mondiale ottenne un incarico nel liceo della sua citt\u00e0 natale insegnandovi italiano e storia, e si dimise dall'insegnamento due anni prima di andare in pensione per limiti di et\u00e0. In questo periodo, pur vivendo a Casale nella casa paterna, frequent\u00f2 intensamente i circoli intellettuali torinesi, tra cui il salotto della marchesa Pareto, partecipando a congressi e convegni; in particolare strinse una forte amicizia con Terenzio Grandi.\nFu autore di ventisette opere di taglio risorgimentale di cui ben dieci dedicate a Mazzini; tra queste si ricorda un'opera alla quale dedic\u00f2 tutta la sua vita e che non pubblic\u00f2 mai: il libro fu pubblicato solo nel 1956, dopo la sua morte, dall'Associazione mazziniana italiana, a cura e con prefazione di Grandi, con il titolo \"L'Arte e la Vita in Giuseppe Mazzini\".\nFo\u00e0 fu membro di varie associazioni mazziniane e risorgimentali da cui dovette allontanarsi dopo l'emanazione delle leggi razziali del 1938. Mor\u00ec a Torino nell'agosto del 1955.\nArchivio.\nIl fondo \u00e8 pervenuto alla Domus Mazziniana nel 1969, ma non \u00e8 stato possibile rintracciare in quale modo (probabilmente da parte dei nipoti, figli di un fratello)."}
{"id": "6906236", "revid": "101768", "url": "https://it.wikipedia.org/wiki?curid=6906236", "title": "Raffaele Vita Fo\u00e0", "text": ""}
{"id": "6906237", "revid": "101768", "url": "https://it.wikipedia.org/wiki?curid=6906237", "title": "Raffaele Vita Foa", "text": ""}
{"id": "6906238", "revid": "1345932", "url": "https://it.wikipedia.org/wiki?curid=6906238", "title": "Aldo Cervi", "text": "Studi.\nAldo Cervi si diploma alla Scuola Industriale Superiore di Trieste come Baumeister nel 1920 e completa gli studi architettonici presso l'Accademia e Istituto di Belle arti di Venezia nel 1926, dove ottiene il diploma di professore di disegno.\nCarriera e opere.\nNel 1927 inizia la sua attivit\u00e0 professionale a Trieste, anche partecipando a numerosi concorsi di progettazione. Instaura fin da subito rapporti di collaborazione con artisti triestini, primo fra tutti lo scultore Marcello Mascherini, con il quale partecipa ai concorsi per il monumento ai Caduti di Como (1927) e per il Ponte dell'Accademia di Venezia (1933).Dai primi anni trenta si impegna regolarmente nella partecipazione ai concorsi di progettazione, tra i quali bisogna menzionare quelli in collaborazione con Umberto Nordio per la Casa littoria a Roma (1934), per il palazzo della Civilt\u00e0 Italiana e il Palazzo dell'acqua e della luce a Roma (1937). Il suo interesse per un'architettura moderna lo porta a seguire gli sviluppi del razionalismo internazionale, guardando sia agli architetti italiani sia a quelli tedeschi. Dopo Nordio e Mascherini, si aggiungono nel secondo dopoguerra Vittorio Frandoli e Romano Boico, a formare un gruppo affiatato soprattutto nella progettazione degli interni navali, tra i quali risaltano, per la qualit\u00e0 dell'integrazione con le opere d'arte e per la pulizia formale, gli allestimenti del \"Conte Biancamano\" (1949), \"Australia\" (1951), \"Augustus\" (1951), \"Asia\" (1952-53), \"Africa\" (1951-52), \"Homeric\" (1954). Negli anni successivi realizza con i soli Nordio e Frandoli ancora diversi allestimenti nelle motonavi \"Galileo Galilei\" (1961-63), \"Guglielmo Marconi\" (1961-63), \"Oceanic\" (1962-65) e \"Raffaello\" (1963). L'esperienza di progettazione di interni si ripeter\u00e0 frequentemente in appartamenti residenziali, negozi e sedi istituzionali, tra i quali si evidenziano il negozio Galtrucco in piazza Goldoni (1952), realizzato con Umberto Nordio e Guglielmo Ulrich, il Caff\u00e8 degli Specchi (1972), le sale del Palazzo del Governo (1962) e del Consiglio Regionale (1969-71), ancora con Nordio.\nLa sua ricerca architettonica rimane orientata verso il rigore e la purezza formale, spesso su matrici geometriche classicheggianti e monumentali, lungo tutti gli anni Cinquanta e Sessanta. La si ritrova nei progetti in collaborazione, nel progetto per un riformatorio minorile (1949) e nell'ampliamento del Palazzo comunale (1954) con Boico, nel Poliambulatorio e sanatorio chirurgico dell'INAM (1950-56) e nel concorso per il mercato ortofrutticolo (1951) con Boico e Frandoli, nel cinema Aurora (1950-56) con Frandoli, e soprattutto nei progetti seguiti singolarmente, come la casa d'appartamenti in via Rossetti (1954) e la Cassa di Risparmio di Trieste a Sistiana (1954). Negli anni Sessanta questa ricerca prosegue con l'utilizzo pi\u00f9 evidente di ampie vetrate in facciata, come nella sede RAI di Trieste (1961), la Cassa di Risparmio di Trieste in Corso Italia (1962), l'Hotel Adriatico a Grignano (1965).\nArchivio.\nL'archivio dell'architetto Cervi, dichiarato di interesse culturale, ex art. 13 del D. Lgs. 42/2004, con provvedimento della Soprintendenza archivistica per il Friuli Venezia Giulia del 24 febbraio 2005, \u00e8 conservato presso l'Archivio di Stato di Trieste. L'archivio, che consta di oltre 200 unit\u00e0, \u00e8 costituito prevalentemente dalla serie di 140 progetti dal 1952 al 1972, collocati in cartelle e pacchi. Esistono inoltre 50 rotoli di elaborati grafici, lucidi, copie cianografiche, relazioni tecniche, fotografie, ritagli di stampa collocati in cartelle e pacchi."}
{"id": "6906239", "revid": "110157", "url": "https://it.wikipedia.org/wiki?curid=6906239", "title": "Coppa CERS 2005-2006", "text": "La Coppa CERS 2005-2006 \u00e8 stata la 26\u00aa edizione dell'omonima competizione europea di hockey su pista riservata alle squadre di club. Il torneo ha avuto inizio il 3 dicembre 2005 e si \u00e8 concluso il 23 aprile 2006. Il titolo \u00e8 stato conquistato dagli spagnoli del per la prima volta nella loro storia sconfiggendo in finale i connazionali del . In quanto squadra vincitrice il Barcellona ha ottenuto anche il diritto di partecipare alla Coppa Continentale."}
{"id": "6906244", "revid": "544909", "url": "https://it.wikipedia.org/wiki?curid=6906244", "title": "D. J. Caruso", "text": ""}
{"id": "6906246", "revid": "287204", "url": "https://it.wikipedia.org/wiki?curid=6906246", "title": "Volta Ciclista a Catalunya 2018", "text": "La Volta Ciclista a Catalunya 2018, novantottesima edizione della corsa e valida come nona prova dell'UCI World Tour 2018 categoria 2.UWT, si svolse in sette tappe dal 19 al 25 marzo 2018 su un percorso complessivo di 1\u00a0136,6\u00a0km, con partenza da Calella e arrivo a Barcellona, in Spagna. La vittoria fu appannaggio dello spagnolo Alejandro Valverde, il quale complet\u00f2 il percorso in 28h25'07\", alla media di 39,995\u00a0km/h, precedendo il colombiano Nairo Quintana e il francese Pierre Latour.\nSul traguardo di Barcellona 114 ciclisti, su 175 partiti da Calella, portarono a termine la competizione."}
{"id": "6906250", "revid": "486946", "url": "https://it.wikipedia.org/wiki?curid=6906250", "title": "Rodrigo Hern\u00e1ndez Cascante", "text": ""}
{"id": "6906251", "revid": "903399", "url": "https://it.wikipedia.org/wiki?curid=6906251", "title": "Rodrigo (calciatore 1996)", "text": ""}
{"id": "6906253", "revid": "15756", "url": "https://it.wikipedia.org/wiki?curid=6906253", "title": "Sandra detective delle fiabe", "text": "Sandra detective delle fiabe (\"Sandra the Fairytale Detective\") \u00e8 una serie televisiva animata spagnola-indiana ideata da Imira Entertainment e DQ Entertainment.\nTrama.\nLa serie \u00e8 incentrata su Sandra Occhiaperti, una ragazzina che, dopo la morte del nonno, svolge il lavoro di detective delle fiabe (da cui il titolo); all'insaputa dei suoi genitori risolve misteri, assieme al suo amico elfo Fo mentre evita le interferenze di un bullo chiamato Marcus."}
{"id": "6906254", "revid": "101768", "url": "https://it.wikipedia.org/wiki?curid=6906254", "title": "Raffaele Foa", "text": ""}
{"id": "6906281", "revid": "298055", "url": "https://it.wikipedia.org/wiki?curid=6906281", "title": "Carlo Pedrocchi", "text": "Biografia.\nDurante i primi anni di vita, passati da sfollato nel Varesotto, trascorre gran parte del tempo a sfogliare la raccolta di albi a fumetti del padre, Federico Pedrocchi, e sui quali impara a leggere.\nCome autore esordisce nel 1963 come sceneggiatore di fotoromanzi per la rivista \"Bolero Film\" della Mondadori per poi passare nel 1967 a \"Sogno\" edito dalla Rizzoli. Nel 1972 entra nella redazione di \"Linus\" e poi, lasciata la Rizzoli, entra nella redazione di \"Sorry\", rivista simile a Linus di breve vita. Decide cos\u00ec di ritornare a occuparsi di fotoromanzi collaborando con \"Grand Hotel\" dal 1975 dell'Editrice Universo dove trascorrer\u00e0 oltre vent'anni seguendo, nel primo decennio, il settore fotoromanzi, per poi passare ai fumetti disegnati diventando caporedattore dell\"'Intrepido\" realizzando molte storie autoconclusive o seriali come \"Facce di bronzo\", \"Liceo De Amicis\" e \"California Camper\". Negli anni novanta realizza insieme a Andrea Mantelli \"Max Fax\".\nLascia la Universo nel 1995 per dedicarsi per alcuni anni alla docenza presso la Fabbrica del Fumetto e Comocomics mentre collabora realizzando soggetti e sceneggiature per fotoromanzi francesi per le riviste \"Nous Deux\" della Emap France. Realizza anche trasposizioni a fumetti di racconti di Guy de Maupassant e Jack London pubblicando nel 1998 le raccolte \"La madre dei mostri e altri racconti\" e \"Le morti concentriche e altri racconti\" disegnati da Nicola Genzianella ed edito da Xenia. Nello stesso periodo collabora con \"Il Giornalino\" per il quale realizza \"Jobhel storia del Giubileo a fumetti\" (1999), la serie \"SPQR\" (2003) e la riduzione di tre novelle di Luigi Pirandello nell'albo della serie \"I maestri del Fumetto\" (2003)."}
{"id": "6906282", "revid": "729019", "url": "https://it.wikipedia.org/wiki?curid=6906282", "title": "Battaglia dell'\u00cele Ronde", "text": "La battaglia dell'\u00cele Ronde fu uno scontro navale minore tra la Marina francese e la Royal Navy britannica al largo dell'\u00cele de France, attuale Mauritius, nelle prime fasi delle guerre rivoluzionarie francesi. La battaglia venne combattuta per il controllo delle acque attorno all'\u00cele de France, zona sottoposta ad un blocco navale francese dal momento che gruppi di navi corsare francesi operavano dall'isola mettendo a dura prova il commercio inglese verso l'India britannica e la Cina.\nNel tentativo di neutralizzare le forze dell'isola, il comandante inglese della regione, Peter Rainier, ordin\u00f2 alla \"HMS Centurion\" (50 cannoni) ed alla \"HMS Diomede\" (44 cannoni) di istituire un blocco navale che inizi\u00f2 nell'ottobre del 1794. Costretti dalla mancanza di risorse e dalle ribellioni della popolazione locale schiavizzata, il comandante navale francese Jean-Marie Renaud guid\u00f2 un piccolo squadrone comprendente le fregate \"Cyb\u00e8le\" e \"Prudente\" ed altri tre vascelli per distogliere dalla sua posizione lo squadrone inglese. Il 22 ottobre, gli squadroni si incontrarono al largo dell'\u00cele Ronde, un'isoletta a nord dell'\u00cele de France.\nLa battaglia dur\u00f2 due ore e un quarto, tempo nel quale la \"Centurion\" e \"Cyb\u00e8le\" combatterono un duello ravvicinato da cui uscirono entrambe danneggiate. Supportata dal resto dello squadrone, la \"Cyb\u00e8le\" si ritir\u00f2, mentre la \"Centurion\", senza il supporto della distante \"Diomede\", venne costretta anch'essa a ritirarsi per subire delle riparazioni. Incapace di continuare il blocco, le forze francesi tornarono in India, ottenendo cos\u00ec i rifornimenti necessari per raggiungere l'\u00cele de France. Per la necessit\u00e0 di una campagna contro il Ceylon olandese e le Indie Orientali olandesi, il blocco inglese all'\u00cele de France non venne rinnovato e i francesi colsero l'occasione per incrementare la loro attivit\u00e0 piratesca nell'area.\nAntefatto.\nLa guerra tra la Repubblica Francese ed il Regno di Gran Bretagna inizi\u00f2 il 1 febbraio 1793, ma la notizia dello scoppio del conflitto raggiunse inglesi e francesi nelle colonie dall'11 giugno 1793. La fortezza maggiore dei francesi nell'Oceano Indiano era sull'\u00cele de France ed a R\u00e9union, molto ad ovest delle basi inglesi di Bombay e Madras nell'India britannica. Un piccolo squadrone di fregate, supportato da alcune navi da guerra pi\u00f9 piccole e da gruppi di corsari, iniziarono ad operare dall'isola sino alle coste inglesi nel'Oceano Indiano.\nPer contrastare questa minaccia, il comandante inglese nella regione, il capitano Peter Rainier ordin\u00f2 a due delle sue navi di istituire un blocco navale nell'isola nell'estate del 1794. Le forze di Rainer comprendevano la \"HMS Centurion\" (50 cannoni) al comando del capitano Samuel Osborne e la fregata \"HMS Diomede\" (44 cannoni) al comando del capitano Matthew Smith. Assieme le due navi salparono da Madras il 30 agosto 1794, fermandosi nel porto alleato di Trincomalee nel Ceylon olandese e nell'isola francese indifesa di Rodrigues prima di giungere al largo dell'\u00cele de France in ottobre.\nL'\u00cele de France era in subbuglio dallo scoppio della rivoluzione francese e nel 1792 il partito repubblicano sull'isola aveva preso il controllo dell'area. Nel 1794 vi vennero arrestati dei sospetti realisti tra cui il comandante navale Armand de Saint-F\u00e9lix, ma la loro esecuzione venne fermata dall'arrivo della notizia che la Convenzione Nazionale aveva abolito la schiavit\u00f9 anche nelle colonie. Solo l'intervento del governatore Malartic riusc\u00ec a prevenire ulteriori rivolte. La preoccupazione quindi dei francesi era evitare che ulteriori problemi potessero insorgere per ridurre lo squadrone navale, comandato ora dal capitano Jean-Marie Renaud, d'istanza a Port Louis.\nLa battaglia.\nL'arrivo dello squadrone del blocco inglese, malgrado le difficolt\u00e0 sull'isola, spinse Renaud ad intervenire in difesa del possedimento francese. Sebbene le difese sull'\u00cele de France fossero ben preparate agli ordini di Malartic, i rifornimenti di cibo stavano diminuendo, con solo del riso disponibile in quantit\u00e0 sufficienti a sostenere la truppa. Una potenziale carestia ed una conseguente rivolta sociale erano un pericolo serio e Renaud salp\u00f2 immediatamente per intercettare la \"Centurion\" e la \"Diomede\". Lo squadrone francese comprendeva la \"Cyb\u00e8le\" (40 cannoni) al comando del capitano Pierre Tr\u00e9houart, la \"Prudente\" (36 cannoni) al comando di Renaud, ed il bricco \"Coureur\" (14 cannoni) al comando del tenente di vascello Garaud. Le corvette corsare \"Jean-Bart\" e \"Rosalie\" (20 cannoni) oltre all'aviso \"Sans-Culotte\" davano il resto del supporto.. Le ciurme delle navi erano state aumentate con l'apporto di volontari tra cui il giovane Robert Surcouf imbarcato a bordo della \"Cyb\u00e8le\".\nLo squadrone di Renaud salp\u00f2 il 19 ottobre ponendosi da subito alla ricerca degli inglesi a nord dell'isola. Alle 11:00 del 22 ottobre, presso l'isoletta disabitata di \u00cele Ronde a nordovest dell'\u00cele de France, i francesi avvistarono le navi inglesi. Osborne diede l'ordine di salpare verso lo squadrone francese; Renaud rispose formando con le sue navi una linea di battaglia ed avanzando contro il nemico. La \"Prudente\" guidava la linea francese, seguita dalla \"Cyb\u00e8le\", dalla \"Jean-Bart\" e dalla \"Coureur\", ma Osborne si focalizz\u00f2 sulla \"Prudente\" e la \"Cyb\u00e8le\".\nI primi spari si ebbero alle 15:29 quando la \"Prudente\" lanci\u00f2 una bordata alla \"Centurion\", seguita immediatamente dal fuoco nemico. La \"Centurion\" venne danneggiata nello scontro ed alle 16:00 aveva subito ormai pesanti danni. A questo punto Renaud ordin\u00f2 al suo squadrone di ritirarsi per poter meglio mirare alla \"Centurion\".\nLa \"Cyb\u00e8le\" pass\u00f2 nel raggio d'azione della \"Centurion\" e colp\u00ec quest'ultima nave al castello. La \"Centurion\" cerc\u00f2 comunque di danneggiare la \"Cyb\u00e8le\" che non fu in grado di ritirarsi per tempo a causa dei venti deboli; le due navi, grandi ma immobilizzate, iniziarono cos\u00ec un duello a corto raggio. Per pi\u00f9 di un'ora lo scambio di colpi continu\u00f2 ferocemente, con Renaud che non era in grado di intervenire e Smith che ripetutamente si rifiutava di andare incontro ad Osborne rimanendo a lungo raggio e contribuendo con colpi intermittenti ed imprecisi ad attaccare la \"Cyb\u00e8le\". All 17:15 una leggera brezza permise a Tr\u00e9houart di portare la \"Cyb\u00e8le\" lentamente verso le forze di Renaud malgrado i danni. Alle 17:45, presso la \"Prudente\", il gruppo decise di ritirarsi faticosamente in direzione dell'\u00cele de France, e lo stesso fecero gli inglesi in direzione opposta.\nConseguenze.\nL'immediato risultato della battaglia fu inconcludente in quanto entrambi gli squadroni decisero di ritirarsi e con pesanti danni. Le perdite francesi furono notevoli con 15 morti e 20 feriti a bordo della \"Prudente\", tra cui Renaud che rimase anch'egli ferito, e 22 morti e 62 feriti sulla \"Cyb\u00e8le\". Un marinaio venne ucciso e cinque furono feriti a bordo della \"Jean-Bart\" mente la \"Courier\" non ebbe alcuna perdita. Per contro, la \"Centurion\" ebbe solo tre morti e 23 feriti e la \"Diomede\" nessuno, ma i danni alla nave di Osborne furono critici; mentre Renaud pot\u00e9 riparare velocemente le sue navi al vicino porto di Port Louis, la \"Centurion\" dovette tornare in India a diverse miglia di distanza per eseguire le riparazioni. Osborne venne pertanto costretto ad abbandonare il blocco con la \"Centurion\" che salp\u00f2 alla volta di Bombay e la \"Diomede\" verso Madras.\nL'azione ebbe ripercussioni per Smith, il cui fallimento nel supportare Osborne venne subito notato; sebbene Smith disse di essere stato semplicemente intenzionato a mantenere l'ordine di battaglia, successivamente emersero le sue responsabilit\u00e0 ed il suo netto rifiuto ad eseguire gli ordini di Osborne, probabilmente per contrasti interni. Osborne chiese per lui la corte marziale per ulteriori indagini. Il comportamento di Smith venne giudicato inaccettabile e per questo venne licenziato dalla marina inglese, anche a causa del fatto che aveva perso la \"Diomede\", incagliata nelle rocce della baia di Trincomalee il 2 agosto 1795 durante l'invasione di Ceylon. Smith si appell\u00f2 alla sentenza e venne restaurato come capitano nel 1798 ma non riprese pi\u00f9 servizio attivo e decise di ritirarsi nel 1806.\nGli storici inglesi hanno evidenziato come il rifiuto di Smith di eseguire gli ordini dati probabilmente fu la causa dell'inconcludenza della battaglia. William James scrisse che il suo comportamento fu \"la principale ragione per cui la \"Cyb\u00e8le\", alla fine, non venne catturata dagli inglesi\". C. Northcote Parkinson consider\u00f2 l'azione come \"inconcludente\" riprendendo la teoria di James secondo la quale l'intervento di Smith avrebbe potuto dare come risultato la vittoria degli inglesi.\nSull'\u00cele de France la dipartita del blocco navale inglese port\u00f2 al fatto che diversi vascelli, in particolare quelli americani, ripresero a sbarcare con rifornimenti di cibo provenienti da Tamatave e dal Madagascar, allontanando cos\u00ec il pericolo di una carestia. Corsari francesi ripresero anche ad operare contro i mercantili inglesi, in particolare nella Baia del Bengala. Con lo squadrone di Renaud ancorato a Port Louis, Rainier era intenzionato a riprendere le sue operazioni ma venne fermato dai monsoni e da falsi rapporti riguardanti la posizione degli inglesi."}
{"id": "6906283", "revid": "834", "url": "https://it.wikipedia.org/wiki?curid=6906283", "title": "Winter People", "text": ""}
{"id": "6906284", "revid": "1632387", "url": "https://it.wikipedia.org/wiki?curid=6906284", "title": "Cracking Up", "text": "Cracking Up \u00e8 un singolo del gruppo musicale britannico The Jesus and Mary Chain, pubblicato il 6 aprile 1998 come primo estratto dall'album \"Munki\".\nRaggiunse il n\u00b0 35 delle classifiche britanniche.\nTracce.\nTesti e musiche di W. Reid, eccetto ove indicato."}
{"id": "6906287", "revid": "767487", "url": "https://it.wikipedia.org/wiki?curid=6906287", "title": "Luc Nijholt", "text": "Biografia.\n\u00c8 il padre di Gianluca Nijholt, a sua volta calciatore."}
{"id": "6906295", "revid": "767487", "url": "https://it.wikipedia.org/wiki?curid=6906295", "title": "Girolamo Germano", "text": "Biografia.\nCi sono poche informazioni sulla vita di Girolamo Germano. Fu ammesso nella Compagnia di Ges\u00f9 nel 1586 all'et\u00e0 di 18 anni. Per otto anni insegn\u00f2 lingue e letterature classiche nei collegi della Compagnia, prima di essere inviato nell'isola di Chio in cui i gesuiti si erano stabiliti fin dal 1590. Visse a Chio per 22 anni svolgendovi le sue funzioni sacerdotali. In questo contesto, fu autore del suo famoso \"Vocabolario Italiano et Greco\". Il lavoro \u00e8 significativo sia sul piano fonetico che su quello morfologico e lessicografico, tuttavia fu disponibile solo in pochissime biblioteche fino al 1907, quando Hubert Pernot lo ripubblic\u00f2, aggiungendovi una dettagliata introduzione alla storia della grammatica e della lessicografia greca moderna. Germano \u00e8 considerato uno dei pi\u00f9 importanti filologi filologi neo-greci della prima et\u00e0 moderna."}
{"id": "6906297", "revid": "834", "url": "https://it.wikipedia.org/wiki?curid=6906297", "title": "The Pathfinder, or The Inland Sea", "text": ""}
{"id": "6906298", "revid": "834", "url": "https://it.wikipedia.org/wiki?curid=6906298", "title": "Il cercatore di piste", "text": ""}
{"id": "6906302", "revid": "125820581", "url": "https://it.wikipedia.org/wiki?curid=6906302", "title": "Matt &amp; Manson", "text": "Matt &amp; Manson \u00e8 una serie animata franco-italo-olandese coprodotta da Lanterna Magica, Rai Fiction e Alphanim nel 2008. La serie \u00e8 andata in onda in Italia per la prima volta su Rai 2 il 9 marzo 2009.\nTrama.\nQuando Matt Average, 9 anni, torna a casa da scuola non deve soltanto fare i compiti, ma, cosa ben pi\u00f9 importante, deve andare a caccia di mostri. Naturalmente Matt non lo fa da solo, lo fa con l'Agenzia \"Famiglia AntiMostri\"."}
{"id": "6906303", "revid": "287204", "url": "https://it.wikipedia.org/wiki?curid=6906303", "title": "Carlo Gozzi", "text": ""}
{"id": "6906305", "revid": "1305772", "url": "https://it.wikipedia.org/wiki?curid=6906305", "title": "Joseph Bell", "text": ""}
{"id": "6906309", "revid": "767487", "url": "https://it.wikipedia.org/wiki?curid=6906309", "title": "Robert Maaskant", "text": ""}
{"id": "6906310", "revid": "79520", "url": "https://it.wikipedia.org/wiki?curid=6906310", "title": "Luciano Cadeddu", "text": ""}
{"id": "6906312", "revid": "712828", "url": "https://it.wikipedia.org/wiki?curid=6906312", "title": "Bonaria (traghetto)", "text": ""}
{"id": "6906315", "revid": "287204", "url": "https://it.wikipedia.org/wiki?curid=6906315", "title": "Grand Prix de Denain 2018", "text": "Il Grand Prix de Denain 2018, sessantesima edizione della corsa e valevole come evento dell'UCI Europe Tour 2018 categoria 1.HC, si svolse il 18 marzo 2018 su un percorso di 170\u00a0km, con partenza e arrivo a Denain, in Francia. La vittoria fu appannaggio del belga Kenny Dehaes che termin\u00f2 la gara in 4h33'37\", alla media di 43,40\u00a0km/h, precedendo i francesi Hugo Hofstetter e Julien Duval.\nSul traguardo di Denain 87 ciclisti, su 141 partenti, portarono a termine la competizione."}
{"id": "6906317", "revid": "537521", "url": "https://it.wikipedia.org/wiki?curid=6906317", "title": "Camillo Iona", "text": "Biografia.\nNato a Vienna da famiglia di origine triestina, Jona si laurea in architettura al Politecnico di Milano nel 1909 e inizia poco dopo un periodo di apprendistato presso lo studio dell'architetto Francesco Pestagalli.\nA Milano realizza l'edicola funeraria Ascoli nel Cimitero monumentale (1913), collabora con l'ingegnere Antonio Bruna per il cantiere del Teatro nazionale in viale XX settembre a Trieste (1920-1921) e successivamente a Gorizia con l'impresa di costruzioni Ing. C. Bressan, arch. G. Luzzato &amp; C.\nLa predilezione per l'uso degli stili storici, in particolare del Rinascimento italiano, espressione dello stile nazionale, riemerge nei progetti di concorso per la sede del Banco di Roma (1922) e la sede INAIL a Trieste (1924). Tale interesse viene successivamente sviluppato a Trieste secondo due filoni principali: il primo comprende le ville isolate, declinate con semplicit\u00e0 secondo suggestioni rustiche e mediterranee; il secondo coinvolge gli interventi di grandi complessi residenziali per l'Istituto comunale case minime (ICAM), con accentuazioni monumentali. Soprattutto nelle ville riemerge la memoria dell'architettura amalfitana, da lui analizzata insieme a quella valdostana mediante vedute raccolte e pubblicate intorno al 1920.\nNel 1930 inizia a lavorare a contatto con l'ingegnere Paolo Grassi dell'Ufficio tecnico comunale. Si manifesta allora il suo forte interesse per la nuova architettura razionalista, che cresce di pari passo al suo impegno all'interno dell'Ufficio lavori pubblici del Comune di Trieste, formalizzato a partire dal 1932. L'ingegner Grassi lo coinvolge nella redazione del Piano regolatore di Citt\u00e0 vecchia e successivamente dell'intera citt\u00e0, e gli affida il disegno delle vedute previste su nuovi assi viari e i principali nodi monumentali. \nViene inoltre incaricato di progettare alcuni edifici pubblici rilevanti in attuazione del nuovo piano, come il Mercato rionale coperto di viale Carducci (1935-1936), i chioschi d'attesa tranviari (1933-1934), il progetto per la fontana luminosa di via Tommaso Grossi (1937), che verr\u00e0 poi realizzato dal collega ingegner Vittorio Privileggi.\nll suo ruolo all'interno degli uffici comunali si consolida e prosegue fino al 1956. Nel dopoguerra segue la realizzazione di alcune case economiche comunali e progetta il complesso scolastico a San Sabba a Trieste (1947).\nL'ultimo lavoro rilevante di Jona come progettista autonomo \u00e8 il progetto con Ramiro Meng per il quartiere INA-Casa di Chiadino-Rozzol a Trieste (1957-1961)."}
{"id": "6906318", "revid": "2075302", "url": "https://it.wikipedia.org/wiki?curid=6906318", "title": "Amsicora (traghetto)", "text": ""}
{"id": "6906328", "revid": "799790", "url": "https://it.wikipedia.org/wiki?curid=6906328", "title": "Maria Scutti", "text": "Soprannominata la \"donna d'oro\" grazie a questi successi, Maria Scutti \u00e8 in assoluto al mondo l'atleta ad aver vinto il maggior numero di medaglie in una singola edizione dei giochi paralimpici (in quattro sport differenti) e la terza atleta paralimpica italiana per numero complessivo di podi, dietro a Roberto Marson (26 medaglie in 4 edizioni) e Anna Maria Toso (20 medaglie in due edizioni).\nBiografia.\nMaria Scutti nacque nell'agosto 1928 ad Altino, in provincia di Chieti. Sposata e madre di due figli, nel 1957 all'et\u00e0 di 29 anni fu coinvolta in un incidente stradale mentre era alla guida di un motofurgone, che le fece perdere l'uso delle gambe a causa di una lesione spinale, costringendola sulla sedia a rotelle. Durante la riabilitazione post-ricovero presso il Centro per paraplegici di Ostia dell'INAIL, scopr\u00ec la passione per lo sport e dal 1958 inizi\u00f2 a gareggiare in molte discipline.\nNel 1960 Scutti venne selezionata nel gruppo di 65 atleti italiani che parteciparono alle Paralimpiadi estive di Roma, prima edizione della manifestazione. La sportiva abruzzese prese parte a undici gare (sulle dodici previste) di atletica leggera in varie specialit\u00e0 del lancio (giavellotto, giavellotto di precisione, getto del peso e lancio della clava), salendo sempre sul podio, cio\u00e8 vincendone nove e arrivando terza nelle rimanenti due. Inoltre, vinse la medaglia d'oro nel nuoto nei 50 m rana (unica partecipante della categoria) e la medaglia d'argento nei 50 m dorso. Infine, vinse anche le medaglie d'argento sia nel fioretto sia nel tennistavolo doppio (in coppia con Anna Maria Toso). I successi di Maria Scutti contribuirono a far conquistare alla delegazione paralimpica italiana il primo posto del medagliere con ben 80 medaglie (29 ori, 28 argenti, 23 bronzi), record tuttora imbattuto.\nTerminata la carriera sportiva nel 1962 con bilancio di 22 medaglie d'oro, 9 d'argento e 2 di bronzo nelle competizioni per disabili, la \"lupa d'Abruzzo\" mor\u00ec all'et\u00e0 di 77 anni.\nNel luglio 2021 \u00e8 stata insignita postuma della medaglia d'oro al valore atletico."}
{"id": "6906331", "revid": "599013", "url": "https://it.wikipedia.org/wiki?curid=6906331", "title": "Moschea di Mehmet \u00c7elebi", "text": "La moschea di Mehmet \u00c7elebi (in greco: \u03a4\u03ad\u03bc\u03b5\u03bd\u03bf\u03c2 \u039c\u03b5\u03c7\u03bc\u03ad\u03c4 \u0391', in turco: \"\u00c7elebi Sultan Mehmed Camii\"), conosciuta anche come moschea di Bayezid I (in greco: \u03a4\u03ad\u03bc\u03b5\u03bd\u03bf\u03c2 \u0392\u03b1\u03b3\u03b9\u03b1\u03b6\u03ae\u03c4, in turco: \"Beyaz\u0131t Camii\") o moschea grande (in turco: \"B\u00fcy\u00fck Camii\" o \"Ulu Camii\") \u00e8 una moschea ottomana di Didymoteicho, nell'estremo est della Grecia. Costruita nei primi decenni del XV secolo, \u00e8 una delle pi\u00f9 antiche moschee tutt'ora esistenti nel continente europeo.\nStoria e descrizione.\nSecondo le informazione fornite dal viaggiatore ottomano Evliya \u00c7elebi la moschea fu costruita sotto il sultanato di Bayezid I, tuttavia l'invasione dei Timuridi dell'Impero ottomano fece interrompere i lavori. Come attesta l'iscrizione presente sopra l'ingresso, i cantieri furono ripresi per volont\u00e0 di Maometto I, il quale la dedic\u00f2 al padre, e fu completata e aperta al culto nel marzo 1420. Nel corso dell'occupazione bulgara di Didymoteicho, durante la prima guerra balcanica, il minareto fu danneggiato e la moschea fu trasformata in una chiesa ortodossa dedicata a San Giorgio. Con la riconquista ottomana della citt\u00e0 nel 1913, il minareto fu restaurato ed un secondo balcone fu aggiunto alla struttura. Venduto dalla locale comunit\u00e0 islamica ad un privato nel periodo interbellico, dal 1946 \u00e8 monumento nazionale.\nIl 22 marzo 2017 un incendio ha causato gravissimi danni al tetto in legno della moschea.\nLa moschea ha una pianta rettangolare, di 30 x 32,5 m, e le mura, spesse 2.2-2.7 m, sono realizzate in pietra scolpita e calcare. La struttura dispone di tre ingressi, quello principale sorge sul lato sud, mentre gli altri due sui lati ovest ed est. Lo spazio interno, decorato con iscrizioni coraniche, \u00e8 delimitato da quattro grandi pilastri che sorreggono il prezioso tetto in legno. Il mi\u1e25r\u0101b \u00e8 situato lungo il lato sud ed \u00e8 sormontato da un affresco raffigurante una citt\u00e0 celeste. La copertura interna del soffitto, principale caratteristica della moschea, \u00e8 realizzata con assi di quercia impiallacciate a cupola, sospesa sotto il tetto a capanna."}
{"id": "6906332", "revid": "1632387", "url": "https://it.wikipedia.org/wiki?curid=6906332", "title": "I Love Rock 'n' Roll (The Jesus and Mary Chain)", "text": "I Love Rock 'n' Roll \u00e8 un singolo del gruppo musicale britannico The Jesus and Mary Chain, pubblicato il 18 maggio 1998 come secondo e ultimo estratto dall'album \"Munki\".\nRaggiunse il n\u00b0 38 delle classifiche britanniche. La canzone \u00e8 una versione rielaborata di un brano precedente, \"I Hate Rock 'n' Roll\", che \u00e8 stata inclusa nella compilation della band del 1995, \"Hate Rock 'n' Roll\".\nTracce.\nTesti e musiche di J. Reid, eccetto ove indicato."}
{"id": "6906333", "revid": "486946", "url": "https://it.wikipedia.org/wiki?curid=6906333", "title": "Biblioteca Galattica", "text": ""}
{"id": "6906334", "revid": "767487", "url": "https://it.wikipedia.org/wiki?curid=6906334", "title": "Jos\u00e9 Manuel Gonz\u00e1lez L\u00f3pez", "text": ""}
{"id": "6906335", "revid": "486946", "url": "https://it.wikipedia.org/wiki?curid=6906335", "title": "Biblioteca dell'Universit\u00e0 di Trantor", "text": ""}
{"id": "6906337", "revid": "729019", "url": "https://it.wikipedia.org/wiki?curid=6906337", "title": "Slash (serie animata)", "text": "Slash \u00e8 una serie animata italiana prodotta da Gruppo Alcuni."}
{"id": "6906339", "revid": "729019", "url": "https://it.wikipedia.org/wiki?curid=6906339", "title": "Invasione di Ceylon (1795)", "text": "L'invasione di Ceylon del 1795 fu una campagna militare composta da una serie di operazioni anfibie compiute tra l'estate del 1795 e la primavera del 1796 tra la guarnigione delle colonie batave nel'oceano Indiano d'istanza sull'isola di Ceylon (oggi Sri Lanka) e le forze d'invasione inviate dagli inglesi dall'India britannica. La Repubblica Olandese era stata alleata dell'Inghilterra durante le prime fasi delle Guerre rivoluzionarie francesi, ma venne conquistata dalla Repubblica Francese nell'inverno del 1794 e ricostituita come stato cliente della Francia col nome di Repubblica Batava. Il governo inglese, in collaborazione con lo \"stadtholder\" in esilio Guglielmo d'Orange, progett\u00f2 di privare i batavi delle risorse provenienti dalle loro colonie che erano quelle derivate dall'Impero olandese. Tra i primi territori ad essere attaccati vi fu la costa dell'isola di Ceylon, con operazioni inizialmente focalizzate sul porto commerciale di Trincomalee.\nPer prendere il controllo della colonia, il governo inglese istru\u00ec Lord Hobart, governatore di Madras affinch\u00e9 utilizzasse le forze a sua disposizione per invadere e prendere le parti dell'isola controllate dai batavi. La prosecuzione della campagna venne affidata al colonnello James Stuart, supportato dalle forze navali del contrammiraglio Peter Rainier. Stuart chiese al governatore batavo locale Johan Van Angelbeek di consegnargli la colonia pacificamente e diversi avamposti commerciali vennero catturati senza alcuna resistenza, ma le forze di Stuart la incontrarono invece a Trincomalee nell'agosto del 1795 ed anche a Colombo nel febbraio del 1796. Dopo un breve assedio le forze inglesi furono in grado di assicurarsi il controllo completo della colonia olandese e Ceylon rimase parte dell'Impero britannico per i successivi 153 anni.\nAntefatto.\nNel 1793, il Regno di Gran Bretagna e la Repubblica Olandese erano entrate entrambe in guerra con la Repubblica Francese allo scoppio delle Guerre rivoluzionarie francesi. Malgrado la resistenza dell'esercito olandese ed un corpo di spedizione inglese, la Repubblica Olandese venne schiacciata dai francesi nell'inverno del 1794\u20131795, ed i francesi ricostituirono una nuova repubblica col nome di Repubblica Batava, uno stato cliente del regime francese. Sebbene la guerra tra Inghilterra e Repubblica Batava non fosse stata dichiarata ancora, il governo inglese invi\u00f2 delle istruzioni dal 19 gennaio affinch\u00e9 le navi batave fossero catturate, in unione con quanto dichiarato dallo \"stadtholder\" Guglielmo d'Orange, il quale viveva in esilio a Londra, come pure di neutralizzare le colonie batave per annichilire il loro sostegno prezioso alla Francia. Il 9 febbraio questi ordini culminarono nello scoppio della guerra tra Gran Bretagna e la Repubblica Batava.\nLa notizia dello scoppio del conflitto impieg\u00f2 diversi mesi per raggiungere le Indie Orientali dove le forze inglesi e francesi gi\u00e0 stavano combattendo dal 1793 per il controllo delle rotte commerciali dell'Oceano Indiano. Le forze inglesi, supportate dalla Compagnia britannica delle Indie Orientali, operavano principalmente da Madras a Calcutta in India, mentre i francesi avevano le loro basi navali all'\u00cele de France (oggi Mauritius) ed a R\u00e9union. Dopo uno scontro inconcludente al largo dell'\u00cele Ronde il 22 ottobre 1794, lo squadrone francese dell'\u00cele de France rimase a Port Louis e per questo le forze navali britanniche dell'area poterono concentrarsi sui territori olandesi dell'area. La colonizzazione olandese di Ceylon non si era espansa a tutta l'isola, che in gran parte era sotto il dominio del Regno di Kandy. Insediamenti europei si concentravano nelle aree costiere e attorno ai porti di Colombo (a ovest) e Trincomalee (ad est), oltre alla presenza di piccole fabbriche ed insediamenti altrove. Trincomalee era particolarmente importante come base per le forze che si occupavano di razziare i mercantili inglesi nella Baia del Bengala, ma il porto disponeva di risorse di cibo limitate e di pochi collegamenti.\nIl piano.\nDopo aver ricevuto la notizia dell'inizio delle ostilit\u00e0 tra Gran Bretagna e Repubblica Batava, Lord Hobart, Governatore di Madras, confer\u00ec con Rainier ed ordin\u00f2 l'invasione di Ceylon. Il comando delle forze di terra venne dato al colonnello James Stuart, le cui forze erano composte dal 71\u00ba, 72\u00ba e 73\u00ba reggimento di fanteria, dal 61\u00ba e dal 23\u00ba battaglione di nativi di Madras e da forze ausiliarie di artiglieria sempre da Madras, per un totale di 2700 uomini. Queste forze vennero supportate dalla Royal Navy con uno squadrone al comando di Rainier composto dalla \"HMS Suffolk\" (74 cannoni) e dalla \"HMS Centurion\" (50 cannoni) che salparono da Madras il 21 luglio. La \"Suffolk\" scortava il grosso del convoglio stipato in mercantili della Compagnia britannica delle Indie Orientali oltre a rifornimenti protetti dalle fregate \"HMS Diomede\" e \"HMS Heroine\".\nStuart e Rainer speravano entrambi che il governatore batavo locale Johan Van Angelbeek si persuadesse ad una occupazione pacifica di Ceylon da parte delle forze inglesi, in particolare alla luce delle Lettere di Kew scritte da Guglielmo d'Orange, che avevano invocato la cooperazione tra forze olandesi ed inglesi. Il maggiore Agnew venne inviato a riva a Colombo per negoziare con Van Angelbeek e per persuaderlo fece sbarcare 300 militari inglesi presso il forte di Oostenberg, proprio sopra Trincomalee. Al suo arrivo al porto presso la costa orientale di Ceylon il 1 agosto, ad ogni modo, il comandante delle difese locali si rifiut\u00f2 di seguire le disposizioni del governatore. Per due giorni vi furono tentativi di convincere il comandante batavo e intanto la posizione degli inglesi and\u00f2 peggiorando per la perdita della \"Diomede\" che si incagli\u00f2 nel porto di Trincomalee dopo aver sbattuto contro delle rocce. Per quanto tutto l'equipaggio riusc\u00ec a salvarsi, andarono perdute ingenti quantit\u00e0 di rifornimenti militari con l'affondamento della fregata.\nL'assedio di Trincomalee.\nIl 3 agosto, con il fallimento dei negoziati, Rainier e Stuart ordinarono la prosecuzione dell'invasione. Le truppe sbarcarono a 4 miglia a nord di Trincomaleee senza incontrare alcuna opposizione ed avanzarono lentamente sul terreno sabbioso. Per le alte onde e i venti forti lo sbarco non fu completato sino al 13 agosto, e fu solo dal 18 agosto che si poterono iniziare i primi avvicinamenti a Trincomalee. Durante tutto questo periodo la guarnigione batava non aveva fatto nulla per impedire l'avanzata delle forze inglesi, i quali dopo cinque giorni riuscirono a piazzare l'artiglieria ed a creare una breccia nelle mura di Trincomalee, non prima di aver chiesto la resa del comandante del forte e preparandosi nel contempo all'assalto.\nDopo i negoziati e la ripresa dei bombardamenti, il comandante batavo si arrese. La guarnigione di 679 uomini venne catturata prigioniera e pi\u00f9 di 100 cannoni vennero conquistati dagli inglesi. Le perdite inglesi nella breve campagna ammontarono a 16 morti e 60 feriti. Dopo la caduta di Trincomalee, il vicino forte Oostenberg venne ad arrendersi il 27 agosto. Col forte principale nelle mani degli inglesi, nel giro di breve anche gli altri principali avamposti olandesi dell'area si arresero: Batticaloa il 18 settembre, Jaffna il 27 settembre, Mullaitivu il 1 ottobre e l'isola di Mannar il 5 ottobre.\nLa caduta di Colombo.\nNel settembre del 1795, Rainier port\u00f2 gran parte del suo squadrone ad est per operare contro Batavia, lasciando il capitano Alan Gardner al comando del blocco del porto di Colombo, l'ultimo avamposto batavo sull'isola. Nel gennaio del 1796, il comando delle Indie Orientali venne assunto da Sir George Keith Elphinstone, il quale ordin\u00f2 alla nave di linea \"HMS Stately\" ed alla \"HMS Arrogant\" di assistere Gardner.\nNel febbraio del 1796 una spedizione finale venne preparata contro Ceylon, con l'istruzione di assediare Colombo e l'area circostante. Stuart prese nuovamente il comando dell'operazione, supportato da Gardner a bordo della \"Heroine\" e con gli sloop \"HMS Rattlesnake\", \"HMS Echo\" e \"HMS Swift\" oltre ad altre cinque navi della Compagnia britannica delle Indie Orientali. Le forze di Stuart sbarcarono a Negombo, un forte olandese abbandonato l'anno precedente, il 5 febbraio e marciarono su Colombo, giungendovi senza opposizione alcuna il 14 febbraio. La guarnigione ebbe la proposta della resa immediata ed il 15 febbraio Van Angelbeek si accord\u00f2 per la capitolazione con Stuart che pot\u00e9 prendere pacificamente possesso della citt\u00e0.\nLa valutazione dei soli beni catturati a Colombo super\u00f2 le 300.000 sterline. Ancora pi\u00f9 importante fu poi il fatto che Ceylon fu l'unica delle colonie olandesi conquistate dagli inglesi in questo periodo che non torn\u00f2 all'Olanda col Trattato di Amiens del 1802. L'Inghilterra mantenne il controllo su Ceylon come parte dell'Impero britannico sino all'indipendenza nel 1948."}
{"id": "6906340", "revid": "2039709", "url": "https://it.wikipedia.org/wiki?curid=6906340", "title": "HAG Modelleisenbahnen", "text": "La HAG Modellbahnen GmbH, societ\u00e0 nata dalla \"HAG-Modelleisenbahnen AG,\" \u00e8 un costruttore svizzero di modellismo ferroviario con sede a Stansstad.\nStoria.\nL'azienda venne nel 1944 fondata da Hugo e Alwin Gahler a San Gallo, con le iniziali dei fondatori \"HAG\" in breve. La societ\u00e0 venne pi\u00f9 tardi diretta dal 1979 dal figlio, Werner Gahler, di Alwin Gahler. Nel 1982 la sede si spost\u00f2 a M\u00f6rschwil e il 1\u00ba gennaio 2012 la societ\u00e0 Hag venne venduta alla Tekwiss Engineering di Hagedorn. I pezzi di ricambio dei vecchi HAG sono forniti dalla Amiba-Lokschuppen. Werner Gahler rimase in azienda a tempo parziale fino alla fine del 2012.\nAlla fine di ottobre 2012 la produzione venne spostata da M\u00f6rschwil a Stansstad. La direzione affidata a Heinz Urech.\nPersonale.\nNel quadro della riduzione costi nel gennaio 2009 la societ\u00e0 ha ridotto il personale di otto unit\u00e0. La forza lavoro si attest\u00f2 a 23 persone. Con il passaggio di propriet\u00e0 si pass\u00f2 alla Tekwiss Engineering con 12 dipendenti. Con il passaggio da M\u00f6rschwil sono state licenziate 9 persone.\nSviluppo produzione.\nHAG produce in scala 0. La produzione \u00e8 iniziata negli anni '50, e dal 1954 la scala H0 e la 0 fino al 1957.\nUn modello di Ae 4/7, venne costruito in scala N.\nProduzione attuale.\nDiverse locomotive, trattori e carrozze e treni merci sono disponibili come portafoglio prodotti in scala H0, delle ferrovie svizzere. I modelli sono prodotti sia per il sistema a due rotaie che per quello a tre rotaie."}
{"id": "6906348", "revid": "287204", "url": "https://it.wikipedia.org/wiki?curid=6906348", "title": "Girolamo Amati", "text": ""}
{"id": "6906351", "revid": "228587", "url": "https://it.wikipedia.org/wiki?curid=6906351", "title": "Domenico Santoro (disambigua)", "text": ""}
{"id": "6906386", "revid": "933835", "url": "https://it.wikipedia.org/wiki?curid=6906386", "title": "Pentima", "text": ""}
{"id": "6906390", "revid": "287204", "url": "https://it.wikipedia.org/wiki?curid=6906390", "title": "Sebastiano Crin\u00f2", "text": "Biografia.\nSebastiano Crin\u00f2 nacque in una modesta famiglia, che tuttavia riusc\u00ec a garantire a lui e al fratello un\u2019istruzione universitaria. Frequent\u00f2 le scuole elementari e ginnasiali (le attuali medie) a Barcellona, poi il Liceo Maurolico a Messina e quindi la Facolt\u00e0 di Lettere dell\u2019Universit\u00e0 degli studi di Messina. Nelle sue Memorie afferma di aver seguito con passione le lezioni tenute in quell\u2019ateneo da Giovanni Pascoli e di aver pensato di dedicarsi alla lingua e letteratura italiana. Ben presto, tuttavia, sotto l\u2019influenza del professor Cosimo Bertacchi, decise di indirizzarsi agli studi di geografia. Si laure\u00f2 in Lettere il 3 novembre 1901, discutendo una tesi dal titolo \"Distribuzione geografica degli uomini insigni della Sicilia\".\nInizi\u00f2 subito a insegnare Lettere all\u2019Istituto nautico e alla Scuola normale femminile pareggiata di Messina; nel 1902 pass\u00f2 al Ginnasio inferiore di Girgenti (Agrigento) e l\u2019anno successivo al Ginnasio superiore della stessa citt\u00e0.\nNel tempo libero dall\u2019insegnamento Crin\u00f2 si dedicava a studi di topografia e di geografia storica del territorio siciliano. Nella Biblioteca Lucchesiana di Girgenti ritrov\u00f2, in pessimo stato di conservazione, alcuni documenti di interesse geografico, tra i quali un portolano del XVII secolo, e ne inform\u00f2 la Societ\u00e0 geografica italiana nel congresso di Napoli del 1905, conquistando l\u2019attenzione di Gustavo Uzielli e di Giuseppe Pitr\u00e8.\nIl giovane studioso si interess\u00f2 anche alle caratteristiche del suolo e ai fenomeni geologici, studiando le macalube, cio\u00e8 i vulcani di fango che si trovano nei pressi della Valle dei Templi, e la geografia dei Monti Erei.\nIl lavoro che Crin\u00f2 considerava pi\u00f9 significativo in quel primo periodo della sua carriera \u00e8 la realizzazione della \"Carta fito-antropica dell\u2019Etna\" che, a giudizio di Annibale Ricc\u00f2, professore di astronomia all\u2019Universit\u00e0 di Catania e direttore del locale Osservatorio astronomico, dette inizio a un nuovo programma di studio metodico dell\u2019Etna.\nNel 1907 Crin\u00f2 ottenne la libera docenza in Geografia all'Universit\u00e0 di Palermo e apr\u00ec il suo corso con una prolusione dal titolo \"Metodologia potamica in rapporto specialmente ai fiumi della Sicilia\".\nNel 1908 spos\u00f2 a Firenze Sofia De Trombetti, figlia di un ufficiale di Stato maggiore dell\u2019Esercito, che si trovava a Girgenti come istitutrice presso una famiglia facoltosa.\nCrin\u00f2 fu trasferito all\u2019Istituto tecnico di Terni. La sua presa di posizione a favore della guerra libica (la Guerra italo-turca del 1911) durante una lezione gener\u00f2 violente reazioni tra il personale docente, in seguito alle quali fu inviato a Lucera, dove, sotto gli auspici dell\u2019on. Salandra, fond\u00f2 e diresse la Scuola normale femminile. Qui, nel febbraio 1912, nacque la primogenita Anna.\nDietro sua richiesta, fu trasferito di nuovo in Sicilia, a Catania, dove insegn\u00f2 sia all\u2019Istituto tecnico che all\u2019universit\u00e0 e dove nacque la secondogenita Beatrice.\nCedendo alle pressioni della moglie Sofia, che voleva tornare a Firenze, Crin\u00f2 partecip\u00f2 nel 1914 al concorso per l\u2019insegnamento della geografia all'Istituto Magistrale Superiore Capponi, ottenendo la cattedra nel 1915. A Firenze inizi\u00f2 la sua attivit\u00e0 come autore di testi scolastici di geografia e pubblic\u00f2 con l\u2019editore Trevisini di Milano diversi manuali che ebbero un buon successo editoriale. Tenne anche, per cinque anni, un corso di geografia all'Istituto Agricolo Coloniale di Firenze.\nLa guerra in corso stava risvegliando in Italia l\u2019interesse per la geografia, anche per i risvolti politici legati alle operazioni militari e alle prospettive coloniali del Paese. Nell\u2019ambito del dibattito sull\u2019impostazione dei nuovi programmi di studio della geografia nelle scuole, Crin\u00f2 fond\u00f2 la \"Rivista di geografia didattica\", che fin dai primi numeri ospit\u00f2 contributi di autorevoli geografi, come Olinto Marinelli e Roberto Almagi\u00e0.\nNel dopoguerra, su invito di diverse case editrici, Crin\u00f2 pubblic\u00f2 carte geografiche per le scuole e manuali di cartografia semplificati per gli istituti tecnici. Per conto della Societ\u00e0 geografica italiana condusse studi sulle frane della Sicilia e, insieme a Marinelli, studi\u00f2 i profili altimetrici di alcune vette delle Madonie, individuando nel Pizzo Conserva la cima pi\u00f9 alta (non vulcanica) della Sicilia.\nNel dicembre del 1924 gli fu affidata, per incarico, la cattedra di Geografia all\u2019Universit\u00e0 Cattolica di Milano e all\u2019Istituto superiore di Magistero a Firenze. Nello stesso periodo pubblic\u00f2 il volume \"I porti d\u2019Italia\", in cui descriveva le strutture portuali della Penisola, analizzandone le potenzialit\u00e0 come punti di collegamento tra i trasporti marittimi e terrestri, quella che con termini moderni chiameremmo intermodalit\u00e0.\nDal 1925 Crin\u00f2 dedic\u00f2 gran parte del suo tempo alla stesura di libri di geografia per le scuole, atlanti di geografia economica e atlanti storici: pubblicazioni di grande successo su cui si sono formate generazioni di studenti e dal 1928 al 1930 fu professore incaricato di Geografia all'Universit\u00e0 degli studi di Cagliari\nNon abbandon\u00f2 tuttavia gli studi di storia della geografia. Nel 1941, in un articolo su \"L\u2019Universo\", rivista dell'Istituto Geografico Militare, annunci\u00f2 di aver identificato nel Portolano no. 1 della Biblioteca Nazionale Centrale di Firenze, proveniente dalla Biblioteca Palatina, la carta utilizzata da Cristoforo Colombo per il viaggio verso il Nuovo Mondo. La scoperta suscit\u00f2 grande interesse tra gli studiosi, ma anche forti dubbi, e dette origine a roventi polemiche. Una perizia fatta eseguire nel 2010 dalla Biblioteca Nazionale di Firenze non conferma n\u00e9 smentisce l\u2019attribuzione della carta a Paolo dal Pozzo Toscanelli, ma stabilisce, come sostenuto da Crin\u00f2, che fu disegnata nel 1457, quando Toscanelli era la massima autorit\u00e0 nel campo della geografia a Firenze.\nIl punto di vista di Sebastiano Crin\u00f2 sulla navigazione di Colombo verso le Indie \u00e8 sviluppato nel libro Come fu scoperta l\u2019America, edito da Ulrico Hoepli nel 1943. Purtroppo i magazzini dell\u2019editore, in cui si trovavano le copie fresche di stampa, furono distrutti da un bombardamento; del libro esistono quindi pochissime copie, una delle quali \u00e8 conservata nella Biblioteca del Museo Galileo. Negli anni successivi Crin\u00f2 aggiorn\u00f2 e miglior\u00f2 i suoi testi scolastici, che continuarono ad essere adottati ben oltre la sua morte.\nIl Comune di Barcellona Pozzo di Gotto ha voluto ricordare il suo concittadino dedicandogli una via.\nBiblioteca.\nUna piccola raccolta di opere di carattere storico-scientifico provenienti dalla biblioteca personale di Sebastiano Crin\u00f2 \u00e8 stata donata dagli eredi, nel 2021, alla Biblioteca del Museo Galileo, che custodisce, fra l\u2019altro, tre portolani studiati e descritti da Crin\u00f2: un planisfero del grande cartografo portoghese Lopo Homem del 1554, una carta nautica del Mediterraneo, del Mar Nero e delle coste atlantiche europee di Giacomo Maggiolo del 1565 e una carta dell\u2019India meridionale e di Ceylon databile al periodo 1685-1700. Inoltre nel Museo Galileo \u00e8 esposta una riproduzione fotografica del Mappamondo di Fra' Mauro, a cui Crin\u00f2 si era dedicato nei suoi studi."}
{"id": "6906394", "revid": "767487", "url": "https://it.wikipedia.org/wiki?curid=6906394", "title": "Rodrigo Santander", "text": "Carriera.\nClub.\nHa giocato nella massima serie cilena con varie squadre.\nNazionale.\nCon la Nazionale cilena ha giocato 1 partite."}
{"id": "6906400", "revid": "228587", "url": "https://it.wikipedia.org/wiki?curid=6906400", "title": "Houston Oilers 1962", "text": "La stagione degli Houston Oilers \u00e8 stata la terza della storia della franchigia nell'American Football League. Per la terza stagione consecutiva gli Oilers giunsero fino alla finale di campionato ma per la prima volta uscirono sconfitti contro i Dallas Texans per 20\u201317 dopo due tempi supplementari.\nCalendario.\nAFL Championship Game.\nDallas Texans 20, Houston Oilers 17 (2TS)\nClassifiche.\nNota: I pareggi non venivano conteggiati ai fini della classifica fino al 1972."}
{"id": "6906401", "revid": "1305772", "url": "https://it.wikipedia.org/wiki?curid=6906401", "title": "Andr\u00e9 Teixeira", "text": ""}
{"id": "6906404", "revid": "599013", "url": "https://it.wikipedia.org/wiki?curid=6906404", "title": "Elio Capradossi", "text": "Biografia.\n\u00c8 nato in Uganda da padre italiano, ex direttore di una squadra di rugby di Roma, e madre congolese. La famiglia si \u00e8 trasferita in Italia quando il \ncalciatore aveva due anni.\nCaratteristiche tecniche.\n\u00c8 stato paragonato ad Angelo Ogbonna (da qualche bigotto retrogrado che associa le persone per il colore della pelle) \n per le sue doti difensive, la sua forza fisica, l'altezza. \u00c8 bravo ad impostare ed intercettare la palla, cos\u00ec come nella prestanza fisica e nel colpo di testa.\nCarriera.\nClub.\nLe giovanili, il Bari e il ritorno a Roma.\nElio Capradossi \u00e8 cresciuto nelle giovanili della Roma con cui ha vinto il Campionato Primavera 2015-2016 da capitano. Nell'estate 2016 \u00e8 stato ceduto in prestito al in Serie B. Ha fatto il suo debutto in campionato il 24 settembre 2016 nella partita contro il Benevento allo Stadio San Nicola. Nel gennaio 2018, dopo una stagione e mezza trascorsa al , \u00e8 tornato alla Roma. Fa il suo esordio in Serie A il 6 maggio 2018 nel match contro il Cagliari, vinto per 1-0.\nSpezia e prestito alla SPAL.\nNell'estate del 2018 passa allo Spezia in Serie B con la formula del prestito. Il 23 dicembre 2018 segna il primo gol in carriera tra i professionisti nella sfida contro il Palermo (1-1) disputata allo stadio Alberto Picco. Il 2 aprile 2019, di ritorno dall'infortunio, segna il gol del definitivo 2-1, nei minuti finali, contro la Salernitana.\nIl 1\u00ba agosto 2019, ad un mese dal rientro di Capradossi alla Roma, lo Spezia ufficializza l'acquisizione a titolo definitivo dell'italo-ugandese. Il 23 maggio 2021 riprende a giocare dopo dieci mesi di assenza dai campi da gioco a causa di un grave infortunio seguito da un'operazione al legamento crociato, in particolare, nella partita Spezia-Roma che segna anche il suo ritorno in Serie A dopo tre anni.\nIl 20 agosto 2021 il calciatore viene ceduto in prestito alla SPAL (societ\u00e0 di Ferrara che milita in serie B) con opzione di diritto di riscatto e, qualora fossero soddisfatti certi obiettivi, con obbligo di riscatto.\nNazionale.\nCon la nazionale italiana Under 17 ha preso parte al Campionato Europeo Under 17 2013 e alla Coppa del Mondo U17 di FIFA 2013.\nHa fatto il suo debutto con l'Under 21 italiana il 5 ottobre 2017, in una partita amichevole vinta 6-2 contro l'Ungheria.\nStatistiche.\nPresenze e reti nei club.\n\"Statistiche aggiornate al 16 gennaio 2022.\""}
{"id": "6906409", "revid": "1805885", "url": "https://it.wikipedia.org/wiki?curid=6906409", "title": "Servo inutile", "text": "Servo inutile \u00e8 un romanzo di Rodolfo Doni, pubblicato in Italia nel 1982.\nStruttura del libro.\nScritto in forma di Diario, il racconto si svolge in tre sezioni temporali:\nTrama.\n\"Enrico Cini\" \u00e8 un giovane prete, molto apprezzato per la sua cultura. Insegnante di liceo, rampollo di un'agiata famiglia, collabora come giornalista presso i pi\u00f9 influenti giornali cattolici. Avendo ospitato una giovane rimasta orfana, \"Claudia\" (figlia adottiva di un suo fratello), ben presto nasce tra i due una relazione amorosa.\nAllorch\u00e9 il vescovo, con l'intento di sorvegliare una situazione difficile, decide di inviare Enrico al \"Fosso Tibertino\", egli accetta il trasferimento e porta con s\u00e9 anche Claudia. Qui entra a far parte di un esperimento evangelico promosso da \"Silvio\", un prete totalmente dedito al recupero di poveri, sfortunati e malati. Silvio ha molto seguito e raduna intorno a s\u00e9 pi\u00f9 di mille parrocchiani. Nella comunit\u00e0 si lavora sodo, si aiutano i fratelli, si prega.\nTuttavia siamo nell'epoca che ha visto concludersi il Concilio Vaticano II con le sue contraddizioni e, non per caso, il gregge di Silvio fa molte concessioni alla politica, all'ideologia di sinistra e si apre a errori dottrinari, divulgati in un catechismo sbocciato dall'humus depresso della parrocchia.\nMentre Claudia trova un impiego presso i laboratori per portatori di handicap, Silvio rischia di essere allontanato dal vescovo, che a sua volta spera nell'azione moderatrice di Enrico. Ma la comunit\u00e0 si rivela molto aggressiva nel voler difendere le conquiste ottenute socialmente e perci\u00f2 sfida il vescovo, e appoggia Silvio. Seguono incidenti di vario genere.\nEnrico deve anche prendere una decisione sul suo futuro con Claudia, la quale si sta allontanando dalla fede. Lei vuole almeno un figlio dall'uomo che ama. Cos\u00ec, non ritenendo di rimanere al Fosso Tibertino, Enrico chiede ed ottiene la dispensa per sposarsi religiosamente e si trasferisce a Napoli.\nLa coppia avr\u00e0 un primo figlio, nato con un handicap fisico che getta i genitori nell'angoscia. Ma non si tratta di una punizione di Dio e anzi Claudia, un po' per volta ritrova il suo equilibrio; Enrico continua a scrivere per giornali vari e si impegna sul fronte dei preti sposati che vorrebbero essere riammessi al sacerdozio. Ma, raggiunta la vetta del successo, egli manca un importante articolo e ben presto si trova messo da parte.\nAnche con Silvio, che vede solo occasionalmente, avviene ci\u00f2 che covava da anni: Enrico non \u00e8 d'accordo sulla piega troppo politicizzata che ha preso, e tanto meno sulle libert\u00e0 dottrinali che Silvio sostiene, ma Enrico ha sempre taciuto, dimostrandosi \"servo inutile\", pronto a ritirarsi in se stesso. Disperato, chiede aiuto a padre Carlo, che lo conosceva da sempre, per\u00f2 il sant'uomo gli parla in linguaggio incomprensibile, salvo che lo respinge e gli dice di ricominciare tutto.\nEd \u00e8 questo che far\u00e0 Enrico: torner\u00e0 nella Chiesa servendo come laico. E potr\u00e0 amare la sua Chiesa di amore pi\u00f9 puro e umile. Amer\u00e0 anche molto meglio la sua famiglia, alla quale non si \u00e8 mai negato, (hanno avuto una seconda figlia con grandissima gioia di entrambi e soprattutto di Claudia). Teorizzando un amore doppio, per Dio e per la famiglia, ha rischiato di non amare nessuno; ed ora, con semplicit\u00e0 e spoglio delle molte sue vanit\u00e0, Enrico sar\u00e0 riconciliato."}
{"id": "6906412", "revid": "594360", "url": "https://it.wikipedia.org/wiki?curid=6906412", "title": "Mama (singolo Exo)", "text": "Mama \u00e8 il singolo di debutto del gruppo musicale sudcoreano EXO, pubblicato l'8 aprile 2012 come terzo estratto dall'EP omonimo."}
{"id": "6906435", "revid": "287204", "url": "https://it.wikipedia.org/wiki?curid=6906435", "title": "Giovanni Giannini", "text": "Biografia.\nStudi e attivit\u00e0 medica.\nFiglio del capitano Antonio Maria Giannini e di Anna Maria di Domenico Barsanti di Gioviano, Giovanni Giannini lascia Tereglio, piccola localit\u00e0 dello Stato lucchese alle falde dell Appennino, per studiare all'istituto San Frediano di Lucca. La condizione benestante della famiglia gli consente poi di seguire i corsi di anatomia, chirurgia ed ostetricia presso l'Universit\u00e0 di Pisa e successivamente di iscriversi alla facolt\u00e0 di medicina dell'Universit\u00e0 di Bologna, ottenendo la laurea nel 1820 e la convalida del titolo con l'autorizzazione ad esercitare la professione da parte del Reale liceo lucchese nel marzo del 1821. Sempre nel 1821, il 18 giugno, decide di imbarcarsi per la Tunisia, dove ottiene l'abilitazione per l'esercizio della professione medica e, dopo un breve rientro a Tereglio per la morte del padre avvenuta nel 1822 seguito da un nuovo trasferimento a Tripoli e Bengasi come ufficiale sanitario di Goletta: nel febbraio del 1822 era stato nominato con decreto del governo del Bey medico sanitario dell ufficio della Goletta. Nel 1823 fece ritorno definitivamente in patria: a Livorno e quindi al suo paese nativo e infine si trasferisce con la moglie Maria Felice di Michele Pierotti a Lucca. \nIl Giannini botanico.\nI suoi interessi, attestati da una serie di ricerche che il Giannini avrebbe svolto nel periodo trascorso in Africa, sono ormai orientati principalmente agli studi di botanica. Negli anni successivi, si dedica alla traduzione dei tre volumi del \"Journal d'un voyage a Temboctou e a Jenn\u00e8 dans l'Afrique centrale\" di Ren\u00e8 Caillie, editi a Parigi nel 1830, ed alla raccolta di testi e documenti di storia locale. Ma soprattutto \u00e8 dedito allo studio sistematico della flora appenninica ed apuana, raccogliendo le piante che vi crescono spontanee, e ben volentieri faceva parte delle sue ricche raccolte ai botanici che glie ne facevano domanda, partecipando attivamente al dibattito scientifico e accumulando le collaborazioni con il mondo accademico. Dal 1838, infatti, Giovanni Andrea Giannini mantiene costanti rapporti con alcuni tra i pi\u00f9 noti botanici italiani; ne \u00e8 testimone il ricco carteggio in cui compaiono, tra gli altri, Antonio Bertoloni e Paolo Savi, docenti di botanica presso le universit\u00e0 di Bologna e Pisa, Bernardino Puccinelli, Attilio Tassi e Cesare Bicchi, succedutisi alla direzione dell'Orto Botanico di Lucca dagli inizi dell'800 fino a fine secolo, e botanici di grande fama quali Filippo Parlatore, Teodoro Caruel ed Odoardo Beccari. Predispone inoltre due importanti erbari, il primo costituito da circa specie \u2013ereditato dal nipote Adriano e da lui donato al Caruel per poi essere conservato presso il dipartimento di scienze botaniche dell'Universit\u00e0 di Pisa\u2013 ed un secondo erbario pi\u00f9 corposo che raccoglie esemplari di specie toscane, acquistato dal prof. Corrado Bocaccini e donato nel 1902 dalla sorella Bice al Regio liceo di Cuneo. Oltre agli erbari, ha lasciato un catalogo delle piante appennine, inserito nell'opera di Alessandro Carina intitolata \"Sulle condizioni fisiche meteorologiche e igieniche dei Bagni di Lucca\"\".\"\nTrasferitosi nel 1852 nell'antico borgo di Valdottavo, Giannini far\u00e0 ritorno a Tereglio nel 1869 dopo la scomparsa della moglie, dove morir\u00e0 il 28 marzo del 1871 per congestione cerebrale e nel cui cimitero \u00e8 sepolto.\nArchivio.\nLa documentazione appartenuta a Giovanni Andrea Giannini \u00e8 conservata all'interno del legato Giannini costituito da 78 unit\u00e0 comprendenti anche il carteggio, gli scritti e parte della biblioteca di Giovanni Giannini (II met\u00e0 XIX - 1939), le carte di famiglia (XVI - XX) ed una serie di documenti pertinenti all'archivio parrocchiale e a quello della comunit\u00e0 di Tereglio (secoli XVI-XIX). Il fondo \u00e8 conservato dall'Archivio di Stato di Lucca. Parte della documentazione conservate all'interno delle buste \u00e8 stata raccolta dallo stesso Giovanni Andrea e dal nipote Adriano ed ordinata successivamente dal testatore. \nLe carte pertinenti a Giovanni Andrea Giannini sono pervenute all'Archivio di Stato nel settembre 1940 mediante lascito testamentario del pronipote Giovanni che le destinava al suddetto istituto assieme al proprio archivio, alle carte familiari e ad una serie di manoscritti e documenti riguardanti la storia del paese di Tereglio e del territorio lucchese.\nLe lettere di Giovanni Andrea Giannini, destinate con disposizione testamentaria all'Orto botanico di Lucca, vennero consegnate nel 1871 dal nipote Adriano a Cesare Bicchi direttore del suddetto istituto dal 1860 al 1906 che le ha conservate nel suo archivio personale. Nel 1960 l'archivio di Cesare Bicchi, e con esso il carteggio Giannini, \u00e8 stato donato all'Archivio di Stato dal Lions Club di Lucca in seguito all'acquisto del fondo dalle figlie dell'avv. Pietro Nocchi, esecutore testamentario del Bicchi e beneficiario di alcuni beni tra cui le carte d'archivio da lui prodotte e conservate."}
{"id": "6906438", "revid": "15756", "url": "https://it.wikipedia.org/wiki?curid=6906438", "title": "Gerua", "text": "Gerua \u00e8 un brano musicale del film di Bollywood \"Dilwale\", cantato da Arijit Singh e Antara Mitra, con musiche di Pritam e testi di Amitabj Bhattacharya, pubblicato il 18 novembre 2015."}
{"id": "6906439", "revid": "287204", "url": "https://it.wikipedia.org/wiki?curid=6906439", "title": "Jason Matthews", "text": ""}
{"id": "6906440", "revid": "436907", "url": "https://it.wikipedia.org/wiki?curid=6906440", "title": "Bolivia (singolo)", "text": "Bolivia \u00e8 un singolo della cantante italiana Francesca Michielin, pubblicato il 16 marzo 2018 come terzo estratto dal terzo album in studio \"2640\".\nVideo musicale.\nIl videoclip, diretto da Giacomo Triglia, \u00e8 stato pubblicato il 20 marzo 2018 attraverso il canale YouTube della cantante."}
{"id": "6906441", "revid": "305248", "url": "https://it.wikipedia.org/wiki?curid=6906441", "title": "Carlo Debenedetti", "text": ""}
{"id": "6906447", "revid": "767487", "url": "https://it.wikipedia.org/wiki?curid=6906447", "title": "Franco Morpurgo", "text": "Biografia.\nNato a Trieste in una famiglia di origine ebraica, nel 1943 si trasfer\u00ec con la famiglia a Bologna nel 1957. Si iscrisse al Liceo Galvani, e in seguito alla Facolt\u00e0 di Giurisprudenza de l'Universit\u00e0 di Bologna, e poi del l'Universit\u00e0 di Ferrara dove si laure\u00f2 nel 1968.\nInizi\u00f2 poco dopo a lavorare in un'azienda di materiale ortopedico e ospedaliero, professione che esercit\u00f2 tutta la vita, \u201cparallelamente\u201d all'ideazione e realizzazione dei suoi progetti politico-culturali.\nL'impegno politico: dal 1968 al 1977.\nCominci\u00f2 in quegli anni la sua attivit\u00e0 politica nelle file di Lotta Continua, di cui fu il responsabile del finanziamento per la sede di Bologna. Quando Lotta Continua si sciolse nel 1976, si ritrov\u00f2 a far parte della grande onda del movimento del '77.\nNel 1980 Morpurgo fu tra i promotori della Lista del Sole, che si present\u00f2 alle elezioni amministrative di Bologna.\nIl Circolo degli \u201cOcchi Dolci\u201d.\nNel 1982 per uscire dalla cupezza degli anni del terrorismo e del riflusso fonda insieme a Gabriele Giunchi e Gabriele Baldini il \"Circolo degli Occhi Dolci\u201d, associazione che per cinque anni alliet\u00f2 le giornate dei bolognesi con l\u2019obiettivo di ritrovare il piacere di stare insieme.\nLa prima iniziativa fu nominata \u201cIl Pataccone\u201d, un simbolo ovoidale giallo, con l'occhio accattivante e vigile che si applicava alla fiancata destra anteriore dell'automobile. Stava a significare che il conducente era disposto a concedere un passaggio nei tragitti urbani.\nArriv\u00f2 poi \u201cIl Farfallone\u201d, immenso lepidottero colorato portato in piazza assieme a 500 vasetti di fiori da dare in omaggio ai passanti. Si voleva metaforicamente che tornassero le farfalle in citt\u00e0 con lo slogan \u201cSe ci va male (non tornano le farfalle) ci va bene perch\u00e9 i balconi fioriti sono pi\u00f9 belli\u201d.\nSegu\u00ec la \u201cCollina della Musica Soffusa\u201d, un modo di interpretare le manifestazioni estive al di fuori della logica del business e dell'intrattenimento commerciale. In uno dei parchi pi\u00f9 belli e dimenticati di Bologna, il Colle di Paderno, furono installati amplificatori per il raggio di un chilometro. Musica classica dal pomeriggio all'imbrunire e poi reggae e rock fino al mattino. In pi\u00f9 un raggio laser e un astronomo per spiegare con brevi lezioni l'evoluzione del cielo notturno.\nSe si voleva fare un regalo per festeggiare un compleanno con \u201cL'Agenzia di Serenate\u201d gli \u201cOcchi Dolci\u201d mandavano un gruppo musicale anticipato da un bouquet di fiori di stagione per la/il festeggiata/o. Con un costo contenuto e differenziato per reddito, ogni serenata diventava una festa per tutti, rendendo pubblici in modo festoso i sentimenti privati.\nPoi vennero \u201cLe Oche e le Galline\u201d per la via Indipendenza di Bologna, un corteo variopinto che voleva stimolare l'amministrazione comunale a rompere gli indugi e procedere alla pedonalizzazione del centro cittadino.\nCon il \u201cPrimo Corso di Lingua Napoletana\u201d si volle poi far conoscere ed amare \u201cl'idioma di una capitale\u201d. Il progetto, realizzato in collaborazione la cooperativa \u201cLa Luna nel Pozzo\u201d, prevedeva dieci lezioni che si svolsero nell'aula magna della Facolt\u00e0 di Fisica dell'Universit\u00e0 di Bologna, ognuna con un argomento e un ospite (Tullio De Piscopo, Angela Luce, i femminielli, ecc).\n\u201cIl Beato Fughino\u201d fu poi festeggiato per una intera settimana di maggio ai Giardini Margherita di Bologna. Era un invito all'ozio rivolto a studenti e lavoratori.\nGli \u201cOcchi Dolci\u201d si candidarono alle elezioni politiche del 1987 nella lista dei Verdi.\nIl Circolo \u201cLa Cava\u201d.\nChiusa l'esperienza degli \"Occhi Dolci\" nell'estate del 1990 Morpurgo fu il fondatore de \u201cLa Cava\u201d.\nL'idea fu quella di rilevare un vecchio circolo ARCI sui colli bolognesi e riportarlo ad una funzione di luogo di incontro, di progettazione sociale e culturale: rassegne cinematografiche, concerti, occasione di lavoro ai ragazzini stranieri che alloggiavano a pochi passi dal circolo, collaborazione con la vicina casa di cura villa Olimpia, che lasciava i suoi pazienti a trascorrere il loro tempo nel grande giardino. E poi incontri con scrittori, corsi per sommelier, musica lirica e pi\u00e8ce teatrali.\nUltimi progetti.\nSegu\u00ec poi un'esperienza come membro del consiglio di amministrazione del IPAB Giovanni XXIII di Bologna, che lo vide interessato alle problematiche ma anche alle opportunit\u00e0 di vivere e progettare diversamente e creativamente la terza et\u00e0 della vita.\nDopo una lunga malattia Franco Morpurgo mor\u00ec 13 marzo 2006.\nA seguito di una serata organizzata nel 2014, il Sindaco di Bologna Virginio Merola ha inaugurato il 23 dicembre 2017 una targa in memoria di Franco Morpurgo, cittadino bolognese che con le sue attivit\u00e0 negli anni '80 e '90 anticip\u00f2 la \"collaborazione civica\"."}
{"id": "6906449", "revid": "62004", "url": "https://it.wikipedia.org/wiki?curid=6906449", "title": "Vuelta a Andaluc\u00eda 1996", "text": "La quarantaduesima edizione della corsa ciclistica Vuelta a Andaluc\u00eda si svolse dal 19 al 23 febbraio 1996 su un percorso di 865\u00a0km ripartiti in 5 tappe. Fu vinta dall'australiano Neil Stephens della ONCE davanti al russo Alexander Gontchenkov e al belga Peter Farazijn."}
{"id": "6906458", "revid": "92723", "url": "https://it.wikipedia.org/wiki?curid=6906458", "title": "Donesmondi", "text": "Donesmondi fu un'antica nobile famiglia mantovana, che verso la fine del XIV secolo ottenne il titolo di nobilt\u00e0.\nEdificarono a Mantova la chiesa di San Gervaso, nella quale compariva il loro stemma. La famiglia, divisa nei rami di Mantova e Guastalla, si estinse nel 1852 con Cecilia Donesmondi, moglie del nobile Francesco Cazzaniga; costui nel 1881 ottenne l'autorizzazione ad aggiungere al proprio il cognome Donesmondi.\nArchivio.\nIl fondo archivistico della famiglia \u00e8 costituito dalle carte dei due rami della famiglia Donesmondi, quello di Mantova e quello di Guastalla, e delle altre casate che con essa contrassero vincoli di parentela."}
{"id": "6906459", "revid": "1543377", "url": "https://it.wikipedia.org/wiki?curid=6906459", "title": "Gran Premio d'Australia 2018", "text": "Il Gran Premio d'Australia 2018 \u00e8 stata la prima prova della stagione 2018 del Campionato mondiale di Formula 1. La corsa, disputata domenica 25 marzo 2018 sul circuito di Albert Park a Melbourne, \u00e8 stata vinta dal tedesco Sebastian Vettel su Ferrari, al suo quarantottesimo successo nel mondiale. Vettel ha preceduto sul traguardo il britannico Lewis Hamilton su Mercedes ed il suo compagno di squadra, il finlandese Kimi R\u00e4ikk\u00f6nen.\nPer Vettel si tratta del centesimo podio in una gara valida per il mondiale di F1. La gara segna l'esordio in Formula 1 per il pilota russo Sergej Sirotkin e per il monegasco Charles Leclerc.\nVigilia.\nAspetti tecnici.\nLa scuderia elvetica Sauber nel corso del aveva annunciato che dal avrebbe adottato i propulsori della Honda, in luogo dei Ferrari. Tuttavia Sauber e Honda non hanno trovato l'accordo definitivo per la fornitura. Pertanto la Sauber continuer\u00e0 cos\u00ec a utilizzare i motori della Ferrari, ma dal 2018 potr\u00e0 fare affidamento all'ultima evoluzione e non ai motori dell'anno precedente, come \u00e8 accaduto nel 2017. A novembre 2017 si \u00e8 stabilita una collaborazione tra la Sauber e l'Alfa Romeo: la casa italiana diventa sponsor principale della scuderia elvetica, anche se non fornir\u00e0 motori alla scuderia.\nLa McLaren decide di interrompere il rapporto di collaborazione col motorista Honda. Al posto del motorista giapponese, la scuderia britannica ha trovato un accordo triennale con la Renault, che mai aveva motorizzato la McLaren. Cos\u00ec la casa nipponica passa a motorizzare da quest'anno la Scuderia Toro Rosso, che nella stagione 2017 \u00e8 stata spinta proprio dalla \"power unit\" della Renault. L'accordo \u00e8 triennale.\nViene introdotto, sulle monoposto, il gi\u00e0 conosciuto sistema \"Halo\" come prevenzione contro incidenti ai danni dei piloti; alle varie scuderie \u00e8 permesso, in minima parte, variare il profilo della roll-bar per influenzare l'aerodinamica delle vetture. Nel corso della passata stagione venne testato, in vista della futura applicazione di uno dei due nel 2018, un ulteriore sistema di sicurezza: lo \"Shield\", un cupolino-parabrezza protettivo. Provato da Sebastian Vettel durante le prove libere del Gran Premio di Gran Bretagna 2017, venne seccamente stroncato poich\u00e9 influiva pesantemente sulla visione dei piloti, venendo di conseguenza subito accantonato. A causa dell'introduzione dell\u2019\"Halo\", il peso minimo delle vetture viene aumentato da 728 a 734 kg. A causa di problemi di visibilit\u00e0, dovuti alla presenza dell\u2019\"Halo\", i piloti chiedono lo spostamento dei semafori posti sulla linea di partenza. Agli stessi piloti la FIA concede di provare la partenza, con il nuovo posizionamento dei semafori, nel corso delle prove libere.\nLa FIA introduce una nuova zona in cui si pu\u00f2 attivare il Drag Reduction System: oltre il rettilineo d'arrivo e il tratto di pista tra le curve \"Jones\" e \"Whiteford\" (curve 2 e 3) - con punto per la determinazione del distacco tra i piloti fissato prima della curva 14 - anche il tratto tra la curva 12 e la 13. In questo caso il punto per la determinazione del distacco fra piloti \u00e8 posto prima della curva 11.\nLa Pirelli, fornitrice unica degli pneumatici, porta, per questa gara, mescole di tipo \"Ultrasoft\", \"Supersoft\" e \"Soft\".\nAspetti sportivi.\nLa scuderia Force India aveva deciso di modificare la sua denominazione in \"Force One\", a partire dalla stagione 2018. Il team avrebbe dovuto anche correre con licenza britannica; il cambiamento non \u00e8 stato per\u00f2 ratificato, in quanto \"Force One\" sarebbe troppo simile a \"Formula One\", ovvero il nome della competizione. Nonostante Otmar Szafnauer, direttore sportivo della scuderia, avesse confermato il prosieguo delle procedure per un nuovo nome, questo non \u00e8 stato presentato assieme alla nuova vettura, come pronosticato, ed il team indiano \u00e8 rimasto iscritto con il proprio nome tradizionale. Secondo le parole dello stesso Szafnauer, il cambio di denominazione potrebbe essere invece rimandato al 2019.\nLa Mercedes, la Ferrari, la Red Bull, la Force India, la Renault, la Haas e la McLaren, riconfermano i loro piloti.\nLa Toro Rosso conferma Pierre Gasly e Brendon Hartley come piloti ufficiali in seguito all'esordio nell'anno precedente a stagione in corso.\nLa Sauber il 2 dicembre 2017 ha ufficializzato, per bocca di Sergio Marchionne, CEO di FCA, la \"line-up\" dei piloti titolari, ovvero Charles Leclerc, esordiente in F1 e vincitore della FIA Formula 2 nel 2017, e Marcus Ericsson, alla sua quarta stagione con il team. Leclerc correr\u00e0 con il numero 16, che non si vedeva in una gara di F1 dal Gran Premio del Brasile 2013, usato dall'allora pilota della Williams, Pastor Maldonado. Leclerc \u00e8 il primo pilota monegasco a correre in F1 dal , quando Olivier Beretta disput\u00f2 nove gare. L'ex pilota della Sauber, Pascal Wehrlein, resta collaudatore della Mercedes.\nLa Williams annuncia il 16 gennaio l'ingaggio del pilota russo Sergej Sirotkin che, insieme a Lance Stroll, forma la coppia di piloti pi\u00f9 giovane del circus; Sirotkin \u00e8 un esordiente che finora ha partecipato, per sette volte, alle prove libere del venerd\u00ec, prima con la Sauber nel , poi con la Renault tra il e il 2017. Il russo ha scelto, quale numero di gara, il 35. Tale numero manca in una gara di F1 dal Gran Premio di San Marino 1991, utilizzato dall'allora pilota del Modena Team, Eric van de Poele.\nDa questo gran premio Liberty Media, la societ\u00e0 proprietaria della F1, ha deciso di abolire le ombrelline, ovvero le ragazze che reggevano i numeri coi piloti sulla griglia di partenza, per lasciare il posto ai \"grid kids\", ovvero giovani ragazzi, coinvolti in sport motoristici.\nL'ex pilota di F1 Emanuele Pirro \u00e8 nominato quale commissario aggiunto per la gara. L'italiano ha svolto in passato, in diverse occasioni, tale funzione, l'ultima al Gran Premio di Abu Dhabi 2017. Pirro era stato indicato quale commissario anche per l'edizione 2014.\nProve.\nResoconto.\nLe due Mercedes sono state le vetture pi\u00f9 rapide nella prima sessione di prove del venerd\u00ec. Lewis Hamilton ha preceduto di circa mezzo secondo Valtteri Bottas, a sua volta di due decimi pi\u00f9 rapido di Max Verstappen. Il tempo ottenuto dal campione del mondo \u00e8 di poco migliore rispetto al miglior tempo ottenuto nella prima sessione dell'edizione 2017, pur disponendo i piloti di una mescola pi\u00f9 morbida, come la \"Ultrasoft\". Al quarto posto si \u00e8 classificato Kimi R\u00e4ikk\u00f6nen, staccato di 8 decimi dal primo, ma avendo utilizzato gomme \"Soft\". L'altro ferrarista, Sebastian Vettel, quinto, \u00e8 stato il pi\u00f9 veloce per\u00f2 tra quelli che hanno testato anche la gomma \"Supersoft\". Fernando Alonso ha accusato dei problemi di surriscaldamento, dovuto a un guasto agli scarichi.\nLewis Hamilton si \u00e8 confermato come il pilota pi\u00f9 rapido, anche nella seconda sessione del venerd\u00ec. Il britannico ha preceduto Max Verstappen di un decimo e Valtteri Bottas di due. Il tempo di Hamilton \u00e8 lontano da quello dello scorso anno, ma ci\u00f2 \u00e8 dovuto al caldo della pista, che non consente di utilizzare per pi\u00f9 giri la gomma. Bottas \u00e8 stato protagonista di un'escursione di pista, dovuta a un fraintendimento con Kimi R\u00e4ikk\u00f6nen. La sessione \u00e8 stata anche interrotta quando un pezzo di erba sintetica \u00e8 finito sul tracciato. Dopo la sessione R\u00e4ikk\u00f6nen \u00e8 stato sottoposto a indagine da parte dei commissari, che per\u00f2 non hanno deciso per delle sanzioni. Daniel Ricciardo \u00e8 stato invece penalizzato di tre posizioni sulla griglia di partenza e di due punti sulla Superlicenza per non aver rallentato a sufficienza, al momento dell'esposizione della bandiera rossa.\nLa terza sessione inizia con pista bagnata, con la pioggia che cessa poco prima dell'inizio della sessione stessa. Nella prima fase Max Verstappen \u00e8 il pi\u00f9 veloce con gomme da bagnato, in 1'35\"548. Lo stesso pilota della Red Bull Racing era stato il pi\u00f9 rapido nella fase successiva della sessione, quando i piloti hanno potuto affrontare la pista con gomme da bagnato intermedio, con 1'31\"680. Solo negli ultimi istanti della sessione solo tre piloti hanno potuto montare gomme da asciutto. Ci\u00f2 ha portato in vetta Sebastian Vettel, seguito dal suo compagno di team, Kimi R\u00e4ikk\u00f6nen. Al terzo posto ha chiuso Marcus Ericsson della Sauber. Alonso, che aveva chiesto di poter effettuare un tentativo con le gomme \"slick\", non ha poi trovato lo spazio per provarle. Lance Stroll, della Williams, ha preso la pista solo nell'ultimo quarto d'ora, per la necessit\u00e0 del team di sostituire il cambio, mentre le due Force India non hanno fatto segnare tempi cronometrati.\nRisultati.\nNella prima sessione del venerd\u00ec si \u00e8 avuta questa situazione:\nNella seconda sessione del venerd\u00ec si \u00e8 avuta questa situazione:\nNella sessione del sabato si \u00e8 avuta questa situazione:\nQualifiche.\nResoconto.\nIl tempo \u00e8 incerto, ma senza pioggia, all'inizio delle qualificazioni. Kimi R\u00e4ikk\u00f6nen \u00e8 il primo dei piloti delle migliori scuderie a far segnare un tempo valido in Q1. Il tempo del finlandese non viene battuto da Vettel, e nemmeno dalle due Mercedes. R\u00e4ikk\u00f6nen riesce ad abbassare ancora il tempo, prima che le due Red Bull Racing conquistino il secondo e terzo posto della graduatoria.\nAl terzo tentativo Lewis Hamilton si pone al comando, dinnanzi alle due Ferrari e le due Red Bull. Romain Grosjean scala sesto. La pista si migliora rapidamente, e ci\u00f2 comporta una stretta lotta per l'ottenimento di un tempo sufficiente per l'accesso alla seconda fase. Vengono eliminati i due piloti della Sauber, i due della Toro Rosso e Sergej Sirotkin.\nLa situazione meteorologica sembra peggiorare, e i piloti, per evitare la pioggia, decidono di cercare subito il tempo, tanto che Hamilton fa segnare il nuovo record del tracciato. La classifica \u00e8 ancora dominata dai piloti di Mercedes, Ferrari e Red Bull, racchiusi in otto decimi. Le due vetture angloaustriache differenziano la loro strategia, rispetto agli avversari diretti, optando per gomme \"Supersoft\", che sar\u00e0 la mescola con cui partiranno in gara. Proprio nell'ultimo tentativo Vettel strappa il miglior tempo a Hamilton. Sono competitive le due Haas, subito alle spalle dei tre team pi\u00f9 veloci. Al termine della sessione sono eliminati i piloti di McLaren, Force India e Lance Stroll.\nL'inizio della fase decisiva vede l'incidente di Valtteri Bottas alla prima curva. La vetture \u00e8 grandemente danneggiata, ma il pilota \u00e8 incolume. La sessione viene interrotta per circa dieci minuti. Alla ripresa Lewis Hamilton si pone al comando, ma i tempi di Ferrari e Red Bull sono prossimi a quelli del campione del mondo, raccolti in pochi decimi. Romain Grosjean, all'uscita dai box, decide di sorpassare Carlos Sainz Jr. nella corsia di accelerazione, sfiorando cos\u00ec la collisione.\nLewis Hamilton si migliora ancora, ponendo un gap di sette decimi rispetto al tempo di R\u00e4ikk\u00f6nen, che parte con lui in prima fila. La seconda fila \u00e8 conquistata da Vettel e Verstappen. Per Hamilton \u00e8 la settantatreesima \"pole position\", la settima conquistata a Melbourne. Il britannico conquista una \"pole position\" per la dodicesima stagione di fila. Valtteri Bottas, a causa della sostituzione del cambio, resasi necessaria dopo l'incidente in Q3, \u00e8 penalizzato di cinque posizioni in griglia di partenza. Col quinto e sesto posto in griglia, la Haas ottiene il suo miglior risultato, in qualifica, in F1.\nRisultati.\nNella sessione di qualifica si \u00e8 avuta questa situazione:\nIn grassetto sono indicate le migliori prestazioni in Q1, Q2 e Q3.\nGara.\nResoconto.\nAl via Lewis Hamilton resiste a Kimi R\u00e4ikk\u00f6nen, mantenendo la testa della gara. Terzo \u00e8 Sebastian Vettel, mentre Max Verstappen cede la quarta posizione a Kevin Magnussen. Seguono Romain Grosjean, Nico H\u00fclkenberg, Daniel Ricciardo e Carlos Sainz Jr.. Tutti optano per gomme \"Ultrasoft\", ad eccezione di Red Bull, Williams e Sauber, che optano per le \"Supersoft\".\nAl quinto giro Ricciardo sorprende H\u00fclkenberg, cogliendo il settimo posto. Al nono passaggio Verstappen va in testacoda alla prima curva; l'olandese riprende la gara, ma cede tre posizioni. La classifica resta invariata, almeno nelle posizioni di testa, fino al giro 18, quando R\u00e4ikk\u00f6nen, che stava mettendo pressione a Hamilton, effettua il cambio gomme. Il britannico effettua la sosta il giro dopo; Vettel si trova cos\u00ec al comando. Max Verstappen sceglie il giro 21 per la sosta, mentre Sainz va lungo, e viene passato da Alonso. Subito dopo il pilota della Renault va ai box. Un giro dopo \u00e8 il turno di Magnussen ma, a causa di un errore ai box, viene mal fissata la gomma posteriore sinistra. Il danese \u00e8 costretto al ritiro.\nAl giro 24, alla sosta dell'altro pilota della Haas, Romain Grosjean, succede nuovamente un problema col fissaggio di una ruota. Il francese si ferma lungo la pista. La direzione di gara decide per il regime di \"Virtual Safety Car\". Ne approfitta Vettel che va al suo cambio gomme, e riesce a rientrare in pista poco prima che sopraggiunga Hamilton. Il tedesco si trova cos\u00ec in testa alla gara, a parit\u00e0 di soste, col britannico. La direzione di gara decide infine per l'entrata in pista della \"Safety Car\" vera e propria. Verstappen cede una posizione ad Alonso, dopo aver passato in regime di \"Virtual Safety Car\".\nLa gara riprende con Vettel primo, davanti a Hamilton, R\u00e4ikk\u00f6nen, Ricciardo, Alonso, Verstappen, H\u00fclkenberg e Vandoorne. Verstappen, che nel testacoda ha rovinato il fondo della vettura, fa fatica a tenere il ritmo dei primi. Nei giri successivi Lewis Hamilton tenta di avvicinarsi a Vettel, mentre Kimi R\u00e4ikk\u00f6nen deve difendere la terza posizione da Ricciardo. Vettel e Hamilton sono distanti meno di un secondo, col tedesco che per\u00f2 riesce a rispondere agli ottimi tempi fatti segnare dall'inglese.\nHamilton commette un piccolo errore nel finale di gara, dando cos\u00ec maggior respiro a Vettel. Sainz comunica invece di aver dei problemi fisici. Negli ultimissimi giri, a causa di problemi alle gomme posteriori, Hamilton cede terreno e viene avvicinato da Kimi R\u00e4ikk\u00f6nen.\nSebastian Vettel vince cos\u00ec per la quarantottesima volta in carriera in F1, cogliendo anche il suo centesimo podio.\nRisultati.\nI risultati del Gran Premio sono i seguenti:\nDecisioni della FIA.\nAl termine della gara, la FIA multa di euro la Haas per aver rimandato in pista entrambi i suoi piloti senza che le gomme fossero correttamente fissate alla vettura."}
{"id": "6906461", "revid": "400694", "url": "https://it.wikipedia.org/wiki?curid=6906461", "title": "Leela (Doctor Who)", "text": ""}
{"id": "6906462", "revid": "666668", "url": "https://it.wikipedia.org/wiki?curid=6906462", "title": "Vuelta a Andaluc\u00eda 1997", "text": "La quarantatreesima edizione della corsa ciclistica Vuelta a Andaluc\u00eda si svolse dal 16 al 20 febbraio 1997 su un percorso di 721 km ripartiti in 5 tappe. Fu vinta dal tedesco Erik Zabel della Team Deutsche Telekom davanti al belga Johan Museeuw e allo spagnolo David Etxebarria Alkorta."}
{"id": "6906465", "revid": "1888309", "url": "https://it.wikipedia.org/wiki?curid=6906465", "title": "Alfonso Garovaglio", "text": "Biografia.\nAlfonso Garovaglio nasce il 5 settembre 1820 a Cant\u00f9 da Pasquale e Rosa Boldarini. Avviati gli studi al Convitto Bosisio di Monza, passa poi al Liceo di S. Alessandro in Milano, dove frequenta il corso di studi filosofici. Successivamente si iscrive all'Universit\u00e0 di Pavia, laureandosi \"dottore in ambo le leggi\" nel 1846.\nNello stesso anno compie il suo primo importante viaggio per l'Italia, visitando le citt\u00e0 di Roma e Napoli, e pare che proprio in tale occasione sia sorta in lui la passione per gli studi archeologici. Fervente patriota, dopo le Cinque giornate combatte contro gli austriaci e prende parte alle campagne per l'Unit\u00e0 d'Italia del 1859, guadagnandosi la medaglia commemorativa francese. Ammesso all'arma di fanteria nel maggio 1860, \u00e8 posto in aspettativa per motivi di famiglia nel mese di giugno di quell'anno; richiamato in servizio dal 1\u00ba aprile 1862, lascia definitivamente l'esercito alla fine dello stesso mese, quando viene ricollocato in aspettativa (29 aprile 1862).\nNell'aprile dell'anno successivo si reca in Sardegna per dedicarsi allo studio delle antichit\u00e0, dei luoghi e dei costumi dell'isola, che lo impressionano notevolmente. L'amore per i viaggi e l'archeologia lo spingono ad intraprendere altri importanti ed impegnativi viaggi: nel 1869, si reca infatti in Egitto e Palestina in compagnia dell'amico Giuseppe Vigoni, mentre fra l'autunno del 1886 e la primavera del 1887 attraversa da solo le terre della Siria e della Mesopotamia, visitando numerosissimi siti archeologici, che descrive poi minuziosamente in lettere e pubblicazioni.\nAnimato dal desiderio di rendere partecipi amici, familiari, studiosi e appassionati, delle emozioni che suscitavano in lui la visione ed il contatto con testimonianze di antiche civilt\u00e0, ne scrive frequentemente, corredando i suoi scritti con schizzi e disegni di cui rimangono ampie testimonianze nel suo archivio.\nAlla fine degli anni 1860 risale la prima testimonianza di un suo impegno pubblico: nel 1869, infatti, \u00e8 nominato membro del Consiglio direttore dei fondi della Societ\u00e0 d'incoraggiamento per le arti e mestieri di Milano, carica che mantiene almeno fino al 1883. Nel contempo approfondisce gli studi d'archeologia con un impegno tale da consentirgli di entrare a far parte, nel 1871, della ricostituita Commissione archeologica della Provincia di Como e di ottenere, nel 1878, la nomina a Ispettore agli scavi d'antichit\u00e0 e monumenti del circondario di Lecco. Nello stesso anno entra a far parte della Commissione del Museo civico di Como, adoperandosi strenuamente per la ricerca e la collocazione dei materiali. In quegli anni Garovaglio manifesta la medesima sollecitudine nell'avviare ed arricchire una raccolta privata nella sua villa di Loveno, dove \u00e8 solito trascorrere l'estate e ospitare amici e conoscenti, curiosi di vedere le \"rarit\u00e0\" collezionate dallo studioso.\nIl valore scientifico delle sue ricerche, la stima dei colleghi e l'impegno profuso a favore della valorizzazione degli scavi archeologici e della conservazione dei monumenti artistici gli valgono nel 1884 la nomina a Cavaliere dell'Ordine della Corona d'Italia.\nNel 1890, alla morte dell'amico Vincenzo Barelli, viene nominato Ispettore dei monumenti del circondario di Como, mentre nel 1899 diventa membro della Consulta per il Museo patrio di archeologia di Milano, in sostituzione del defunto Giuseppe Bertini.\nLa passione scientifica di Garovaglio \u00e8 testimoniata anche dai numerosi contatti con studiosi italiani ed europei, dalla partecipazione a congressi internazionali e dall'adesione a importanti istituti di ricerca: \u00e8 infatti corrispondente della Societ\u00e0 archeologica di Bruxelles, membro della Societ\u00e0 archeologica di Francia e della Societ\u00e0 degli antiquari di Normandia, socio corrispondente della Deputazione di storia patria di Torino, membro della Societ\u00e0 storica lombarda e della Societ\u00e0 storica comense, presidente onorario della Societ\u00e0 archeologica comense.\nFra le iniziative che testimoniano l'interesse per la divulgazione della conoscenza delle scoperte archeologiche, la fondazione della \"Rivista archeologica della citt\u00e0 e provincia di Como\" (1872), di cui \u00e8 direttore e su cui pubblica oltre 50 articoli.\nAlfonso Garovaglio muore a Milano il 28 febbraio 1905 e viene sepolto a Loveno, nel cimitero poco distante dalla sua residenza estiva."}
{"id": "6906466", "revid": "767487", "url": "https://it.wikipedia.org/wiki?curid=6906466", "title": "Luigi Garlatti Venturini", "text": "Biografia.\nLuigi Garlatti Venturini fece parte di una famiglia di origine friulana che annoverava numerosi artisti fra i suoi membri: il nonno fu un esimio scultore del legno a Venezia mentre il padre Domenico, recatosi giovanissimo in Romania, divenne architetto della famiglia reale a Sinaia. A cinque anni, dopo la morte della madre, fu costretto a recarsi dai nonni italiani a Forgaria nel Friuli, in provincia di Udine. Diventato architetto, vinse a pieni voti il concorso per la cattedra di architettura, teoria delle ombre, geometria descrittiva e storia dell'arte nella Regia Accademia di belle arti delle Marche in Urbino. \nChiusa l'Accademia nel 1924, cerc\u00f2 di riprendere il posto di professore a vita ottenuto con regolare concorso reale. Per\u00f2 solo sostenendo un secondo concorso egli riusc\u00ec ad entrare in ruolo nel Liceo scientifico di Reggio Emilia. Durante la guerra e lo sfollamento, venne ospitato generosamente per due anni a Corinaldo dalla famiglia di un suo discepolo, anch'egli architetto, Antonio Dominici, per la quale ebbe sempre la massima riconoscenza. Altri suoi allievi furono Eusebio Petetti, Giovanni Gosgnach ed altri protagonisti della ricostruzione post bellica nelle Marche. La sua attivit\u00e0 di progettista fu molto intensa anche se pochi suoi progetti furono attuati ad Ancona ed ebbe pi\u00f9 fortuna fuori dal capoluogo marchigiano. Pur prediligendo l'architettura sacra, partecip\u00f2 a numerosi concorsi per edifici pubblici e progett\u00f2 molte abitazioni private.\nNelle Marche oper\u00f2 nelle province di Ancona e Pesaro, ma fu attivo anche in Veneto e in Friuli Venezia Giulia. In campo urbanistico rivestono particolare interesse il progetto di sistemazione dell'Astagno del 1929 e l'apertura di corso Stamira e corso Garibaldi in Ancona. Inoltre interessante fu anche il progetto del 1936 di ampliamento della via del comune, oggi Pizzecolli, per la quale Garlatti pens\u00f2 a porticati laterali che avrebbero dato maggiore spazio e aria alla via e facilitato il passaggio dei pedoni. Nel progetto del 1950 per la sistemazione del colle Guasco, dopo le distruzioni belliche, previde la ricostruzione delle case degli operai che lavoravano al cantiere nautico e una strada di risalita al colle fino al duomo."}
{"id": "6906467", "revid": "124123", "url": "https://it.wikipedia.org/wiki?curid=6906467", "title": "Ermenegildo Gastaldi", "text": "Biografia.\nFiglio di Dante e di Ida Vida, si laure\u00f2 in medicina all'Universit\u00e0 di Pavia nel novembre 1932, discutendo, con il direttore dell'Istituto di farmacologia Pietro Di Mattei, una tesi sulla velocit\u00e0 di sedimentazione dei globuli rossi. Dopo aver conseguito l'abilitazione all'esercizio della professione presso l'Universit\u00e0 di Pisa nel 1933, divenne medico interno nella Clinica delle malattie nervose e mentali dell'ateneo pavese, diretta da Ottorino Rossi, proseguendo poi come assistente sotto le successive direzioni di Giuseppe Carlo Riquier e Carlo Berlucchi.\nLa collaborazione con Ottorino Rossi esercit\u00f2, in particolare, una sorta di imprinting sulla personalit\u00e0 scientifica di Gastaldi, che si contraddistinse per una prevalenza dell'attitudine critica sugli entusiasmi della scoperta e per una propensione allo scavo analitico del valore di concetti e termini generalmente accettati come definitivi. Grazie alle sollecitazioni di Rossi, pubblic\u00f2 nel 1935 il volume La rigenerazione dei tessuti nervosi nei vertebrati superiori, aggiornato nel 1942, che rappresenta ancora oggi una tappa obbligata per quanti vogliano ripercorrere la storia del pensiero neurologico su questi argomenti."}
{"id": "6906468", "revid": "2110845", "url": "https://it.wikipedia.org/wiki?curid=6906468", "title": "Eugenio Galdieri", "text": "Biografia.\nFiglio dello sceneggiatore e paroliere Michele Galdieri, si \u00e8 laureato presso l'Universit\u00e0 di Roma nel 1950, citt\u00e0 dove ha svolto una significativa attivit\u00e0 professionale a partire dagli anni '50, realizzando diversi progetti tra cui edifici residenziali (palazzine nel quartiere delle Valli e a via Aventina a Roma; ville a Campello, Sperlonga, Grottaferrata), il Metro Drive Inn di Casal Palocco, il monumento a Gandhi all'EUR (1974-76); ha curato inoltre allestimenti di mostre, tra cui quella \"Le arti plastiche e la civilt\u00e0 meccanica\" (1955), e la mostra \"Lucchetti orientali\" presso Museo Arte orientale di Roma (1989).\nDagli anni 1960 si \u00e8 dedicato in prevalenza alla conservazione dei monumenti ed agli studi di architettura islamica, curando diversi progetti di restauro archeologico per conto della Soprintendenza Archeologica di Roma e del Lazio e dell'IsMEO (Istituto italiano per il Medio ed Estremo Oriente), coordinando l'intero programma di interventi in Iran, Oman ed Afghanistan e nella valle di Katmandu (Nepal); per conto del Ministero Esteri ha diretto i lavori di restauro a Sana'a (Yemen) e per conto dell'Universit\u00e0 di Roma e Accademia Pietroburgo un programma di conservazione del sito archeologico di Panjakent in Tagikistan.\nIn Italia ha curato i restauri dei palazzi Farnese a Gradoli e Latera (1975-1980) ed il consolidamento delle mura greche di Gela (1995-2000).\nNell'ambito dell'attivit\u00e0 accademica e scientifica ha insegnato \"restauro architettonico\" all'Universit\u00e0 di Reggio Calabria, \"storia dell'architettura islamica\" alle Universit\u00e0 di Roma e di Bologna (sede di Ravenna), svolgendo attivit\u00e0 di ricerca in particolare sui temi dell'architettura islamica, dell'architettura della terra cruda, della conservazione dei monumenti e della storia della famiglia Farnese; \u00e8 autore di numerose pubblicazioni. Componente di vari comitati ed associazioni (ICCROM, ICOMOS), membro dell'Accademia archeologica Italiana, dell'Accademia fiorentina Arti e Disegno e della Societ\u00e0 Iranologica, ha fondato l'AICAT Associazione Italiana cultori architettura terra."}
{"id": "6906470", "revid": "1799663", "url": "https://it.wikipedia.org/wiki?curid=6906470", "title": "Punto caldo di Balleny", "text": "Il punto caldo di Balleny \u00e8 un punto caldo vulcanico situato nell'Oceano antartico.\nIl punto caldo ha dato luogo alla formazione delle Isole Balleny, che formano una catena che si estende per circa 160\u00a0km in direzione nordovest-sudest.\nIl punto caldo si trovava nel passato in una posizione diversa da quella attuale. Il passaggio della placca australiana e della placca antartica al di sopra del punto caldo di Belleny ha dato luogo alla formazione di una catena di montagne sottomarine che si estendono a partire dal plateau oceanico della Tasmania orientale. Gli isotopi e gli elementi traccia presenti nelle rocce vulcaniche indicano la provenienza da una sorgente ricca in U/Pb del mantello terrestre. La stessa tipologia \u00e8 presente nel basalto vulcanico della Tasmania risalente al Cenozoico, ma non nel campo di lava mafica dello stato federato di Victoria, in Australia, localizzato lontano dalla traccia del passaggio del punto caldo."}
{"id": "6906472", "revid": "1005847", "url": "https://it.wikipedia.org/wiki?curid=6906472", "title": "Panama Viejo F\u00fatbol Club", "text": ""}
{"id": "6906478", "revid": "882198", "url": "https://it.wikipedia.org/wiki?curid=6906478", "title": "Orologi da polso", "text": ""}
{"id": "6906501", "revid": "287204", "url": "https://it.wikipedia.org/wiki?curid=6906501", "title": "Overland Trail", "text": "LOverland Trail (noto anche come Overland Stage Line) era una diligenza e pista di carri negli Stati Uniti occidentali nel XIX secolo. Mentre parti del percorso erano state utilizzate da esploratori e cacciatori fin dagli anni 1820, l'Overland Trail fu usato pi\u00f9 pesantemente negli anni 1860 come alternativa alle piste Oregon, California e Mormon attraverso il Wyoming centrale. L'Overland Trail fu notoriamente utilizzato dalla Overland Stage Company di propriet\u00e0 di Ben Holladay per gestire posta e passeggeri a Salt Lake City, Utah, attraverso le diligenze nei primi anni 1860. A partire da Atchison, Kansas, la pista discese in Colorado prima di risalire verso il sud del Wyoming e raggiungere l'Oregon Trail a Fort Bridger. La linea della diligenza funzion\u00f2 fino al 1869 quando il completamento della First Transcontinental Railroad elimin\u00f2 la necessit\u00e0 di un servizio postale tramite la diligenza. Fu utilizzato principalmente durante la corsa all'oro del 1848.\nStoria.\nNel 1857, lo United States Post Office Department estese le offerte per il servizio postale lungo quella che divenne nota come la \"rotta meridionale\" da Memphis, Tennessee, a San Francisco, California, attraverso il Nuovo Messico e l'Arizona. Il contratto fu dato alla Butterfield Overland Mail Company e il servizio dur\u00f2 fino alla guerra civile americana iniziata nel 1861. Wells Fargo era il principale prestatore della compagnia e prese il controllo quando ebbe difficolt\u00e0 finanziarie nel 1859. Dopo che la rotta meridionale fu sciolta, la Overland Mail Company trasfer\u00ec le sue operazioni sulla linea centrale tra Salt Lake City e Sacramento.\nIl contratto di Chorpenning fu annullato nel 1860 e fu successivamente assegnato alla Central Overland California and Pikes Peak Express Company (C.O.C and P.P Express), che collegava il Missouri e l'Utah lungo l'Oregon Trail. Nel 1860, la C.O.C and P.P Express avvi\u00f2 il Pony Express, che segu\u00ec le piste Oregon e Mormon a Salt Lake City e la Central Nevada Route a Sacramento. Il Pony Express dur\u00f2 solo un anno prima che la C.O.C and P.P Express fallisse e le attivit\u00e0 fossero vendute a Ben Holladay. Nel 1861, Holladay ottenne il contratto del dipartimento postale per il servizio di posta terrestre tra la fine del capolinea occidentale della ferrovia nel Missouri, nel Kansas e a Salt Lake City. Il servizio dall'Utah alla California venne dato alla Overland Mail Company e ad altre linee della diligenza.\nL'inizio della guerra civile americana costrinse anche lo United States Army a spostare i suoi soldati regolari dai forti e dagli avamposti lungo l'Oregon Trail a est e li sostitu\u00ec con i volontari. Di conseguenza, le incursioni dei nativi americani sulla pista si intensificarono. L'esercito e Holladay volevano trovare un percorso pi\u00f9 sicuro verso sud. Nel 1851, il capitano Howard Stansbury, ingegnere topografico dell'esercito, tornando ad est da una spedizione nella Salt Lake Valley, descrisse un percorso da Fort Bridger attraverso la valle del Bitter Creek e le Laramie Plains fino al fiume North Platte. La rotta di Stansbury era ben nota ai cacciatori e commercianti locali. Il generale William Henry Ashley aveva attraversato le Laramie Plains nel 1825, John C. Fremont si accamp\u00f2 vicino Elk Mountain nel 1843 e minatori e cacciatori diretti in California utilizzavano il Cherokee Trail alla fine degli anni 1840. Sulla base di questi rapporti, la nuova pista fu istituita da Atchison, Kansas, risalendo il fiume South Platte e il suggestivo Cherokee Trail attraverso il Wyoming fino a Fort Bridger. Il servizio postale inizi\u00f2 lungo l'Overland Stage Route il 1\u00ba luglio 1861. Holladay mantenne il contratto di posta lungo il percorso fino al 1866, quando fu venduto a Wells Fargo. Le operazioni sulla diligenza continuarono fino al 1869, quando il completamento della Transcontinental Railroad rese superfluo il servizio della diligenza.\nCol passare del tempo, il crescente traffico di emigranti e di contadini nelle pianure e le mutevoli mandrie di bisonti costrinsero le trib\u00f9 native americane a spostarsi nel sud del Wyoming e nel nord del Colorado, portando a conflitti sull'Overland Trail, specialmente nella parte orientale lungo il fiume South Platte e nella parte occidentale lungo le Laramie Plains. I tentativi di costringere i nativi americani a una riserva arrivarono alla testa durante la guerra del Colorado nel 1864. Camp Collins, vicino all'attuale Fort Collins, Colorado, e Fort Sanders e Fort Halleck nel Wyoming furono istituiti per proteggere i viaggiatori contro le incursioni dei Sioux sulla pista durante gli anni 1860. Stazioni della diligenza e ranch lungo del fiume South Platte furono bruciati da un esercito di Cheyenne, Arapaho e Sioux nel gennaio e all'inizio di febbraio del 1865. (Vedi battaglia di Julesburg.)"}
{"id": "6906504", "revid": "834", "url": "https://it.wikipedia.org/wiki?curid=6906504", "title": "Treasure Under Glass", "text": ""}
{"id": "6906506", "revid": "114274777", "url": "https://it.wikipedia.org/wiki?curid=6906506", "title": "London Babu", "text": "London Babu \u00e8 un brano musicale del film di Tollywood \"\" cantato da Priya Hemesh, con musiche di Devi Sri Prasad e testi di Chandrabose, pubblicato il 19 dicembre 2013."}
{"id": "6906508", "revid": "297059", "url": "https://it.wikipedia.org/wiki?curid=6906508", "title": "ICCROM", "text": ""}
{"id": "6906509", "revid": "767487", "url": "https://it.wikipedia.org/wiki?curid=6906509", "title": "Marinus Dijkhuizen", "text": ""}
{"id": "6906510", "revid": "484362", "url": "https://it.wikipedia.org/wiki?curid=6906510", "title": "Luigi-Enrico di Borbone-Cond\u00e9", "text": ""}
{"id": "6906511", "revid": "1005847", "url": "https://it.wikipedia.org/wiki?curid=6906511", "title": "Elezioni politiche in Italia del 2018 per collegio uninominale (Camera dei deputati)", "text": "Le elezioni politiche in Italia del 2018 nei collegi uninominali della Camera dei deputati hanno visto i seguenti risultati."}
{"id": "6906513", "revid": "287204", "url": "https://it.wikipedia.org/wiki?curid=6906513", "title": "Luigi Enrico di Borbone-Cond\u00e9", "text": ""}
{"id": "6906514", "revid": "834", "url": "https://it.wikipedia.org/wiki?curid=6906514", "title": "Just Patty", "text": ""}
{"id": "6906515", "revid": "95563650", "url": "https://it.wikipedia.org/wiki?curid=6906515", "title": "Ever (singolo)", "text": "Ever \u00e8 un singolo del cantante rock giapponese Gackt pubblicato il 28 luglio 2010."}
{"id": "6906516", "revid": "834", "url": "https://it.wikipedia.org/wiki?curid=6906516", "title": "Studentesse d'oltre oceano", "text": ""}
{"id": "6906517", "revid": "1487880", "url": "https://it.wikipedia.org/wiki?curid=6906517", "title": "Angelica Palli", "text": "Biografia.\nAngelica Palli nacque a Livorno il 22 novembre 1798 nella casa di via della Madonna da genitori greci: Dorotea, la madre e Panajottis, il padre, che, non ancora ventenne aveva lasciato la sua citt\u00e0 (Ioannina) per trasferirsi a Livorno, citt\u00e0 portuale in grande fermento, per intraprendere un'attivit\u00e0 commerciale. La madre Dorotea Di Giorgio era lacedemone. Di famiglia agiata, studi\u00f2 con maestri molto noti nell'ambiente livornese come il De Coureil, e inizi\u00f2 a improvvisare versi fino dall'adolescenza. \nNel 1814 scriveva la sua prima tragedia, \"Tieste\", nel 1819 divenne membro dell'Accademia Labronica, assumendo il nome di Zelmira, e continu\u00f2 a organizzare riunioni letterarie nel salotto della sua casa. Quando poi i greci iniziarono la lotta contro il dominio ottomano la Palli concentr\u00f2 il suo interesse sui problemi del suo popolo di origine, trasformando il suo salotto letterario in un centro di raccolta di denaro e soccorsi.\nNel 1824 la scrittrice, unica donna a essere ammessa al Gabinetto scientifico-letterario, fu ospite a Parigi di Giovan Pietro Vieusseux che la invit\u00f2 a collaborare all'Antologia, ma la Palli, non sentendosi in grado di sostenere la collaborazione richiesta, non accett\u00f2 la proposta.\nNel 1831 spos\u00f2 Gian Paolo Bartolomei, nobile di origine c\u00f2rsa e patriota, da cui la dividevano 12 anni di et\u00e0 ed ebbe il doppio cognome Angelica Palli Bartolomei, nel 1832, a Corf\u00f9, nacque il figlio Lucianino. In quegli anni Angelica Palli scrisse soprattutto prose e novelle di ispirazione sociale e pedagogica, si orient\u00f2 verso la letteratura civile e inizi\u00f2 a collaborare a giornali e strenne moderate, quali soprattutto \"La Viola del Pensiero\" di Silvio Giannini.\nNegli anni immediatamente precedenti alla prima guerra d'indipendenza scrisse versi, rimasti per lo pi\u00f9 inediti, e racconti storico sentimentali che raccolse poi in un unico volumetto intitolato \"Racconti\".\nIntensa fu la sua attivit\u00e0 politica: nel 1847 si occup\u00f2 dell'organizzazione delle milizie volontarie toscane e, l'anno successivo, prese a collaborare al giornale fiorentino \"La Patria\" inviando le notizie che le giungevano dal campo.\nRaggiunti il marito e il figlio in Lombardia per la precariet\u00e0 della situazione, nel 1849 torn\u00f2 a Livorno e si ritir\u00f2 in campagna; qui, nel 1851, scrisse i \"Discorsi di una donna alle giovani maritate del suo paese\", in cui dimostra la necessit\u00e0 dell'educazione femminile e rivaluta il ruolo della donna nell'ambito della famiglia e della societ\u00e0.\nPeriodo torinese e ritorno a Livorno.\nNel 1853, rimasta vedova e in modeste condizioni economiche, decise di partire per Torino dove riprese a dedicarsi ampiamente alle lettere. Nel 1855 furono pubblicate \"Le confessioni di un c\u00f2rso\", l'anno successivo scrisse \"Cenni sopra Livorno e i suoi contorni\", in cui descrive la sua citt\u00e0 fornendo cenni storici e culturali. Sempre durante il soggiorno torinese prese a collaborare al giornale livornese \"L'Euterpe\", settimanale artistico, letterale e teatrale; nel 1857 decise di tornare a Livorno dove visse dando lezioni private.\nIl primo gennaio 1859 inizi\u00f2, e prosegu\u00ec poi fino alla proclamazione del Regno d'Italia, la pubblicazione del settimanale \"Il Romito\", nel quale accanto alle notizie di carattere artistico-letterario si affiancava un repertorio politico di chiaro orientamento filo-piemontese e filo-cavouriano.\nIntorno al 1864 compose il dramma lirico \"Corinna\", nel '68 le novelle \"Ulrico e Elfrida\" e \"Il gobbo di Santa Fiora\". Nell'ultimo decennio della sua vita si occup\u00f2 prevalentemente dei problemi didattico-pedagogici, con particolare attenzione a quelli relativi all'istruzione femminile.\nDal '72 al '75 scrisse \"Componimenti drammatici\", in cui si descrive la vita di Dante alla corte scaligera, \"Lello\", che narra in 5 atti le vicende di un cavaliere del '700 e la novella \"Spiro\".\nAngelica Palli mor\u00ec a Livorno il 6 marzo 1875."}
{"id": "6906518", "revid": "124123", "url": "https://it.wikipedia.org/wiki?curid=6906518", "title": "Frank Stippler", "text": "Ha partecipato a competizioni motoristiche come Deutsche Tourenwagen Masters, Sports Car Series e Swedish Touring Car Championship. Ha vinto sia la Porsche Supercup sia la Porsche Carrera Cup Germany nel 2003.\nHa vinto la 24 ore di N\u00fcrburgring nel 2012 a borodo di un'Audi R8 LMS ultra della scuderia Phoenix e la 24 ore di Spa nello stesso anno. Ha ottenuto inoltre 11 successi in VLN Langstreckenmeisterschaft N\u00fcrburgring.\nStippler ha iniziato a gareggiare all'et\u00e0 di 18 anni con un'Alfa Romeo Alfetta ed lavora come collaudatore e pilota per la scuderia Audi Sport."}
{"id": "6906522", "revid": "1915706", "url": "https://it.wikipedia.org/wiki?curid=6906522", "title": "Metiltestosterone", "text": "Il Metiltestosterone, venduto con il nome di Android, Metandren e Testred, \u00e8 un farmaco androgeno e steroide anabolizzante (AAS) che viene utilizzato nel trattamento dei bassi livelli di testosterone negli uomini, nella pubert\u00e0 ritardata nei ragazzi, a basse dosi come componente della terapia ormonale in menopausa per i sintomi della stessa per contrastare le vampate di calore, l'osteoporosi, il basso desiderio sessuale nelle donne e per trattare il cancro al seno. \u00c8 assunto per via orale.\nGli effetti collaterali del metiltestosterone comprendono i sintomi della mascolinizzazione come l'acne, l'irutismo, disfonia e l'aumento del desiderio sessuale. Pu\u00f2 anche causare effetti estrogenici come ritenzione di liquidi, tensione mammaria e ingrossamento del seno negli uomini e danni al fegato. Il farmaco \u00e8 un androgeno sintetico e uno steroide anabolizzante e quindi \u00e8 un agonista del recettore degli androgeni (AR), l'obiettivo biologico degli androgeni come il testosterone e il diidrotestosterone (DHT). Ha effetti androgeni e anabolizzanti moderati, il che lo rendono utile per produrre effetti di mascolinizzazione.\nIl Metiltestosterone fu scoperto nel 1935 e fu introdotto per uso medico nel 1936. Fu sintetizzato poco dopo la scoperta del testosterone ed \u00e8 stato uno dei primi AAS sintetici sviluppati. Oltre al suo uso medico, il metiltestosterone \u00e8 usato per migliorare il fisico e le prestazioni sportive sebbene non sia cos\u00ec comunemente usato come altri AAS per tali scopi a causa dei suoi effetti androgenici, estrogenici e del rischio di danno al fegato. Il farmaco \u00e8 una sostanza controllata in molti paesi e quindi l'uso non medico \u00e8 illegale."}
{"id": "6906523", "revid": "101768", "url": "https://it.wikipedia.org/wiki?curid=6906523", "title": "Angelica Palli Bartolommei", "text": ""}
{"id": "6906526", "revid": "1005847", "url": "https://it.wikipedia.org/wiki?curid=6906526", "title": "Arturo Nannizzi", "text": "Biografia.\nArturo Nannizzi nacque in una modestissima famiglia. Conseguita la licenza elementare, dovette lasciare gli studi regolari per contribuire all'economia familiare, eseguendo finissime miniature e raccogliendo piante aromatiche e medicinali per un erborista locale. Le conoscenze acquisite gli permisero di prestare gratuitamente il suo operato fin dall'et\u00e0 di 16 anni nell'Orto botanico senese come preparatore di erbari, collaborando con i professori Attilio e Flaminio Tassi.\nAmmesso a frequentare il laboratorio, apprese i fondamenti della botanica e la tecnica microscopica. Solo nel 1908, sotto la direzione del prof. Biagio Longo, ottenne una sistemazione come \"servente\". Gi\u00e0 dal 1899 aveva comunque iniziato la sua attivit\u00e0 di divulgatore scientifico e pubblicista nel \"Bollettino del Laboratorio e Orto botanico di Siena\", attivit\u00e0 che lo port\u00f2 a fondare nel 1917 il \"Nuovo giornale dell'agricoltura, industria e commercio\".\nDal Comune di Siena ebbe nel 1913 l'incarico del riordinamento dell'importante collezione micologica \"Valenti Serini\", allora conservata presso l'Ufficio d'igiene e poi traslata presso l'Accademia dei Fisiocritici. Nel 1922, quando aveva gi\u00e0 pubblicato una trentina di lavori scientifici tra cui l'apprezzata monografia \"Le piante coltivate e utili della Libia\" (Siena 1913), su indicazione del nuovo direttore dell'Orto botanico Gino Pollacci, fu nominato \"tecnico\". Da quel momento inizi\u00f2 con Pollacci una produttiva collaborazione nello studio dei miceti patogeni per l'uomo, che lo port\u00f2 a condurre fondamentali ricerche sui Dermatofiti (1926), per le quali si rese noto in tutto il mondo, tanto che nei primi anni sessanta \u2013 a seguito di nuove indagini sperimentali che dimostrarono definitivamente la validit\u00e0 dei lavori di Arturo Nannizzi \u2013 nel rielaborare la nomenclatura della famiglia Gymnoascaceae, fu istituito il genere \"Nannizzia\", in suo onore.\nGrazie all'attivit\u00e0 di Arturo Nannizzi, l'Orto botanico senese ebbe miceti da tutta Italia e proprio Arturo Nannizzi li studi\u00f2 e osserv\u00f2 nelle pi\u00f9 diverse condizioni colturali. Ne fece una revisione nomenclaturale che permise di riconoscere un nuovo genere di \"Hyphales\" (Glenosporella) e specie nuove di miceti patogeni, nonch\u00e9 di stabilire i caratteri botanici dei generi \"Monilia\" e \"Cryptocossus\", utili per evitare confusioni in campo clinico.\nNel 1922 usc\u00ec il primo degli otto fascicoli dell'opera, condotta in collaborazione con Gino Pollacci, \"I Miceti patogeni dell'uomo e degli animali, descritti, delineati e preparati per l'osservazione al microscopio, con notizie sopra i rimedi per combatterli\" (Siena 1922-1930), corredati di disegni, anche a colori, in gran parte dello stesso Nannizzi e accompagnati dai relativi preparati microscopici, da lui stesso eseguiti. Il suo contributo alle micosi mediche culmin\u00f2 con il \"Repertorio sistematico dei miceti dell'uomo e degli animali\" (Siena 1934) in cui le peculiarit\u00e0 microscopiche furono illustrate con oltre 200 accuratissime figure disegnate dallo stesso Nannizzi. Egli si occup\u00f2 anche di fitopatologia e presso l'Orto botanico di Siena istitu\u00ec (1934) un \"Laboratorio fitopatologico gratuito per gli agricoltori\". La sua operosit\u00e0 fu pure ampiamente rivolta alla soluzione pratica di problemi agrari, botanici e medici, sollecitata da urgenti istanze applicative, nonch\u00e9 alla botanica storica, per studiare la quale fu autodidatta nella conoscenza del latino e della paleografia, discipline fondamentali per la lettura di codici ed erbari antichi.\nEfficace e vasto fu anche il contributo dato alla conoscenza delle piante officinali, soprattutto del territorio senese, cui riserv\u00f2 vari articoli e due monografie \u2013 una nel 1914 e una nel 1934 \u2013 a supporto di un corso di Erboristeria, essendo stato nominato esperto erborista per le province di Siena e Grosseto, tanto che nel 1937 il Ministero dell'agricoltura gli confer\u00ec la medaglia d'argento per l'attivit\u00e0 svolta proprio nel campo delle piante officinali. Alla met\u00e0 degli anni trenta, si occup\u00f2 con successo dell\"'Atropa belladonna\" e del suo principio attivo utilizzato nella cura del parkinsonismo encefalico. Su invito della regina Elena, sensibile al problema e molto colpita dalle ricerche del Nannizzi, nel 1936 partecip\u00f2 ad una delegazione ufficiale in Bulgaria per studiare la coltivazione della pianta e i metodi di preparazione della droga che era alla base della cosiddetta \"cura bulgara\": droga che la regina faceva acquistare in grandi quantit\u00e0 in Bulgaria. I risultati, pubblicati in una monografia, aprirono anche in Italia gli studi sull'impiego della belladonna. Ancora per interessamento della regina Elena, Arturo Nannizzi fu incaricato nel 1937 dalla Direzione generale della Sanit\u00e0 di una missione in Germania in occasione dell'inaugurazione a Kassel di una clinica per postencefalici. In tale occasione gli furono attribuite due alte onorificenze, ovvero la croce di cavaliere della Corona d'Italia e la croce di prima classe della Croce rossa germanica, e fu nominato grande ufficiale della Sanit\u00e0 pubblica tedesca. Applic\u00f2 le sue vaste conoscenze a temi d'interesse naturalistico come sono i suoi contributi alla conoscenza dei parassiti delle piante officinali, pubblicati poi in \"I parassiti delle piante officinali. Repertorio dei parassiti vegetali ed animali che danneggiano le piante officinali, aromatiche e da profumo, spontanee e coltivate, e le droghe officinali immagazzinate\" (Roma 1941), oppure come \u00e8 il lavoro dedicato nel 1956 alla conoscenza della flora dei terreni argillosi pliocenici (\"Contributo allo studio della flora dei terreni argillosi pliocenici del Senese al fine del loro miglioramento agrario\", Siena 1956).\nNel 1927, dopo che gi\u00e0 da vari anni suppliva alcuni docenti nell'insegnamento di Botanica, con grande soddisfazione degli studenti per la competenza e la passione che profondeva nelle lezioni, consegu\u00ec la libera docenza in Micologia. Il suo curriculum in questo frangente era gi\u00e0 costituito da 350 pubblicazioni, suddivise in ben 40 categorie di ricerca a testimonianza della variet\u00e0 degli argomenti studiati, di cui 55 di carattere pi\u00f9 strettamente scientifico e altri a carattere divulgativo. Al curriculum, \"pubblicato a cura e per volont\u00e0 di alcuni suoi vecchi amici\" in \"L'attivit\u00e0 scientifica di Arturo Nannizzi\" (Siena 1927), erano allegate dichiarazioni di apprezzamento e di stima per le sue qualit\u00e0 personali, l'originalit\u00e0 e l'accuratezza della sua ricerca, rilasciate da numerosi professori, non solo senesi, con cui aveva collaborato, tra cui Attilio Tassi, Agilulfo Preda, Luigi Bellucci, Vincenzo Diamare, Alessandro Artom, Achille Sclavo, Gino Pollacci.\nLa debole costituzione fisica non gli permise di prestare il servizio militare e questo fatto contribu\u00ec, a suo avviso, all'insuccesso sub\u00ecto nel 1937, allorch\u00e9, presentatosi al concorso bandito dall'Universit\u00e0 di Messina per la cattedra di Botanica, la commissione lo giudic\u00f2 non idoneo, pur riconoscendogli \"attitudine di preparatore\"; a presiedere la commissione era peraltro il prof. Biagio Longo che, suo direttore all'Orto botanico senese dal 1908 al 1815, l'aveva cos\u00ec ammonito: \"Quando non si possiede una laurea non \u00e8 lecito n\u00e9 onesto invadere il campo della scienza\". Dopo il conseguimento della libera docenza, il Nannizzi aveva comunque ottenuto dall'Universit\u00e0 di Siena nel 1933 l'insegnamento retribuito di Botanica presso la Facolt\u00e0 di Farmacia, incarico che tenne fino al 1950, anno del suo pensionamento, insieme alla direzione dell'Orto botanico, che \u2013 come si legge in una sua minuta \u2013 conserv\u00f2 informalmente per altri quattro anni e lasci\u00f2 in conseguenza di un grave infarto.\nDopo la collocazione a riposo, Arturo Nannizzi continu\u00f2 le sue ricerche e la sua opera di divulgazione, tenendo rubriche informative e d'attualit\u00e0 nei principali quotidiani locali. Nominato socio ordinario dell'Accademia dei Fisiocritici nel 1925, contribu\u00ec al ripristino della sua Sezione agraria (1932), che era stata soppressa nel 1861. Dal 1932 al 1935 ne fu bibliotecario e cur\u00f2 la pubblicazione dei relativi Atti. Dal 1935 al 1937 fu vicepresidente della Sezione agraria e dal 1938 al 1957 ne fu presidente. Numerose altre istituzioni nazionali ed estere lo vollero loro socio e collaboratore: l'Accademia di storia dell'arte sanitaria di Roma, la Reale Accademia valdarnese del Poggio di Montevarchi, l'Accademia Leonardo da Vinci di Napoli, la Deutsche Gesellschaft f\u00fcr Hygiene di Berlino. Nel 1945 entr\u00f2 a far parte del Consiglio della Facolt\u00e0 di Farmacia quale rappresentante dei liberi docenti. Nel 1954 ottenne dal \"Concistoro del Monte del Mangia\" il \"Mangia d'argento\", riconoscimento civico per la sua attivit\u00e0 scientifica.\nArturo Nannizzi mor\u00ec il 4 febbraio 1961, quasi dimenticato, dopo sei anni di isolamento e dolorosa convalescenza. L'Ateneo senese, che non si era impegnato fino in fondo per ottenere dal Ministero la sua nomina a professore ordinario con il corrispondente riconoscimento economico, il 12 novembre di quell'anno gli dedic\u00f2 una solenne commemorazione, con la partecipazione del rettore Giuseppe Bianchini e del prof. Valerio Giacomini, ordinario di Botanica nell'Universit\u00e0 di Napoli. L'Accademia dei Fisiocritici pubblic\u00f2 integralmente questi interventi nei suoi \"Atti\". Nel 1963 fu istituito un premio a suo nome e nel 1984 il Comune di Siena, su proposta dell'Accademia dei Fisiocritici, gli dedic\u00f2 una strada nella zona del nuovo Policlinico.\nArchivio.\nIl \"Fondo Nannizzi\", contenente la corrispondenza dello scienziato e conservato presso l'Accademia dei Fisiocritici, si \u00e8 formato attraverso due donazioni fatte all\u2019Accademia dei Fisiocritici dalla moglie Alda (25 novembre 1983) e dalla nipote Marta Bonnoli Palumbo (17 marzo 1997). Si tratta di materiale documentario di varia tipologia, costituito pressoch\u00e9 esclusivamente da corrispondenza ricevuta da Arturo Nannizzi e da altri esponenti della famiglia tra il 1908 e il 1963. Della consistenza dei fondi all\u2019atto delle donazioni danno notizia due elenchi, il primo manoscritto e informale, il secondo articolato in cinque voci nel contesto di una lettera ufficiale di avvenuta presa in carico della documentazione. Il materiale in parte ordinato e numerato dallo stesso Arturo Nannizzi \u2013 la cui grafia chiara e regolare \u00e8 facilmente riconoscibile nelle otto pagine manoscritte degli elenchi \u2013 consta di oltre duecento unit\u00e0 documentarie tra lettere e biglietti ricevuti tra il 1908 e il 1960, di alcune minute manoscritte o dattiloscritte, di lettere e numerosi telegrammi ricevuti dalla moglie tra il 1961 e il 1963 successivamente alla morte del marito, nonch\u00e9 di vari volumi di poesie, ritratti, fotografie, documenti celebrativi incorniciati."}
{"id": "6906531", "revid": "767487", "url": "https://it.wikipedia.org/wiki?curid=6906531", "title": "Devojka tvog druga", "text": "Devojka tvog druga \u00e8 un singolo della cantante serba Sandra Afrika pubblicato nel 2013. Questa canzone \u00e8 la cover di quella in lingua bulgara Neblagodaren di Andrea. Esiste anche una cover realizzata in lingua serba."}
{"id": "6906534", "revid": "767487", "url": "https://it.wikipedia.org/wiki?curid=6906534", "title": "Il codice del silenzio (film 2017)", "text": "Il codice del silenzio - Burning Sands \u00e8 un film drammatico statunitense del 2017 diretto da Gerald McMurray, affiancato a una sceneggiatura di McMurray e Christine Berg. Vede come interpreti dei protagonisti: Trevor Jackson, Alfre Woodard, Steve Harris, Tosin Cole, DeRon Horton e Trevante Rhodes.\nIl film \u00e8 stato presentato in anteprima mondiale al Sundance Film Festival il 24 gennaio 2017, prima di essere distribuito globalmente il 10 marzo 2017 sulla piattaforma di video on demand Netflix.\nTrama.\nCinque giovani ragazzi si impegnano nella confraternita Lambda Lambda Phi presso l\u2019Universit\u00e0 storicamente nera di Frederick Douglass. Il film segue le vicende di questi cinque, in particolare di Zurich, e di come passeranno la \u201csettimana infernale\u201d per i nuovi adepti per superare atti di nonnismo e prepotenza.\nProduzione.\nNel gennaio 2016 fu annunciato che Gerald McMurray avrebbe scritto e diretto il film \"Burning Sands\" insieme a Stephanie Allain e Jason Michael Berman come produttori. Si decise che il film sarebbe stato distribuito su Netflix."}
{"id": "6906537", "revid": "729019", "url": "https://it.wikipedia.org/wiki?curid=6906537", "title": "Sheryl WuDunn", "text": "Biografia.\n\u00c8 cresciuta a New York nel quartiere Upper West Side di Manhattan. Ha frequentato la Cornell University, laureandosi nel 1981.\nSheryl WuDunn ha sposato il giornalista Nicholas Kristof nel 1988.\nSuccessivamente ha lavorato per il Wall Street Journal. L'anno dopo, nel 1989 approda al New York Times, diventando la prima giornalista asioamericana ad essere stata assunta da questo quotidiano statunitense. Per il New York Times \u00e8 stata inoltre corrispondente straniera a Pechino e Tokyo. Parla anche cinese e giapponese.\nHa lavorato anche per la Goldman Sachs. Nel 1990 la giornalista assieme a suo marito, hanno vinto il Premio Pulitzer per il miglior giornalismo internazionale per i loro servizi sulla Cina, i movimenti di massa per la democrazia e la loro repressione riguardanti la Protesta di piazza Tienanmen del 1989.\nI due furono la prima coppia sposata a vincere un Premio Pulitzer per il giornalismo; inoltre Sheryl WuDunn \u00e8 stata la prima giornalista asioamericana a vincere questo premio.\nSheryl WuDunn \u00e8 stata docente presso l'Universit\u00e0 Yale nell'autunno del 2011.\nHa condotto vari programmi televisivi e radiofonici, tra cui Bloomberg Television, National Public Radio e The Colbert Report.\nSheryl WuDunn \u00e8 coautrice con suo marito di quattro best seller."}
{"id": "6906547", "revid": "121923809", "url": "https://it.wikipedia.org/wiki?curid=6906547", "title": "Antonio N\u00fa\u00f1ez Jim\u00e9nez", "text": "Biografia.\nN\u00fa\u00f1ez \u00e8 nato ad Alqu\u00edzar, nella provincia de L'Avana. Nel 1950 ricevette il suo primo dottorato dall'Universit\u00e0 dell'Avana a cui in seguito ne aggiunse un altro conferitogli dall'Universit\u00e0 statale di Mosca. Nel 1954 pubblic\u00f2 il testo \"Geografia di Cuba\" che rimpiazzo il vecchio omonimo testo di Levi Marrero; la sua opera in seguito divenne un testo standard nell'educazione scolastica di Cuba.\nDa sempre appassionato di speleologia, il 15 gennaio 1940 fond\u00f2 la Sociedad Espele\u00f3logica de Cuba, della quale rest\u00f2 presidente fino alla morte.\nDurante la Rivoluzione cubana ader\u00ec al Movimento del 26 luglio e servi nelle forze rivoluzionarie sotto il comando di Ernesto Che Guevara. Nell'aprile del 1961 acquis\u00ec la carica di Ministro della Riforma agraria nel Governo cubano.\nNel periodo 1987-88 realizz\u00f2 una spedizione internazionale in canoa, che valse a dimostrare la possibilit\u00e0 del popolamento preistorico delle isole caraibiche a partire dall'Equador, navigando prima per via fluviale attraverso il bacino del Rio delle Amazzoni, poi attraverso quello dell'Orinoco e infine lungo costa secondo le limitate possibilit\u00e0 dell'epoca.\nN\u00fa\u00f1ez mor\u00ec all'Avana il 13 settembre 1998, il suo lavoro ancora oggi \u00e8 altamente rispettato a Cuba."}
{"id": "6906554", "revid": "38120", "url": "https://it.wikipedia.org/wiki?curid=6906554", "title": "Il Lupo Rosso", "text": ""}
{"id": "6906555", "revid": "1573940", "url": "https://it.wikipedia.org/wiki?curid=6906555", "title": "Rallus tenuirostris", "text": "Il rallo azteco (Rallus tenuirostris ) \u00e8 un uccello della famiglia dei Rallidi, endemico del Messico.\nDescrizione.\nQuesto rallide misura 33\u201342\u00a0cm di lunghezza e ha un peso compreso tra 220 e 330\u00a0g. I maschi sono leggermente pi\u00f9 grandi delle femmine.\nBiologia.\nSi nutre principalmente di crostacei, in particolare di gamberi, e in misura minore di molluschi e artropodi, sia terrestri che acquatici.\nDistribuzione e habitat.\nQuesta specie \u00e8 diffusa nelle paludi d'altura del Messico centrale, dalla parte meridionale degli stati di Nayarit, Jalisco, Guanajuato e San Luis Potosi, a sud sino agli stati di Guerrero, Morelos e Puebla."}
{"id": "6906558", "revid": "1444345", "url": "https://it.wikipedia.org/wiki?curid=6906558", "title": "Mama (EXO)", "text": ""}
{"id": "6906562", "revid": "1444345", "url": "https://it.wikipedia.org/wiki?curid=6906562", "title": "Mama (singolo)", "text": ""}
{"id": "6906564", "revid": "38120", "url": "https://it.wikipedia.org/wiki?curid=6906564", "title": "I dodici sospetti (romanzo)", "text": ""}
{"id": "6906570", "revid": "88740", "url": "https://it.wikipedia.org/wiki?curid=6906570", "title": "Walter Zapp", "text": " \nBiografia.\nWalter Zapp (lettone Valters Caps) emigr\u00f2 nel Rheinland, e ancora prima in Inghilterra. La madre Emilie nata Burchard fu una balto tedesca. All'inizio della Prima guerra mondiale la famiglia venne deportata a Ufa (Russia) sugli Urali e nel 1918 fecero ritorno. La crescita di Walter venne compromessa da problemi psicofisici. Nel 1919 lasci\u00f2 la scuola su consiglio medico. Un maestro dell'istituto di litografia W. F. Hacker a Riga arriv\u00f2 a Tallin nel quartiere N\u00f5mme. Zapp inizi\u00f2 a studiare fotografia con Walter Lemberg. \nNel 1934 inizi\u00f2 lo sviluppo della Kleinstkamera. Nel 1936 cre\u00f2 la Ur-Minox, prodotta fino al 2012 come Minox-8x11-Serie. Dalla VEF (Valsts elektrotehnisk\u0101 fabrika) vennero prodotte 17.500 fotocamere.\nDopo la seconda guerra mondiale fonda nel 1945 a Wetzlar la Minox GmbH. Nel 1948 la societ\u00e0 si sposta a Heuchelheim, Circondario di Gie\u00dfen, e la produzione inizia con il modello Minox A. Nel 1958 viene presentata la Minox B con esposimetro. Nel 1969 segue la Minox C con flash automatico. Nel 1990 viene sviluppato il Minox T8 minitelescopio. Nel 1995 la societ\u00e0 ritorna a Wetzlar. \nNel 2000 Walter Zapp con i soci del 1\u00b0 Deutschen MINOX-Club e.V. dopo 60 anni vanno a Riga e visitano P\u00e4rnu e Tallinn.\nZapp muore a 97 anni di et\u00e0 in Svizzera.\nOnorificenze.\nNel 2001 Walter Zapp riceve l' Ordine della Terra Mariana per il lavoro svolto. Nello stesso anno riceve a Riga dalla Accademia lettone delle Scienze il dottorato \"Dr.sc.ing.h.c\"."}
{"id": "6906577", "revid": "287204", "url": "https://it.wikipedia.org/wiki?curid=6906577", "title": "Bagni greci", "text": "I bagni greci erano una struttura atta al bagno e alla pulizia in epoca greca, simili come concetto a quello delle terme romane. I bagni greci sono una caratteristica di alcuni paesi ellenizzati.\nStoria.\n\"La storia dei bagni pubblici inizia in Grecia nel VI secolo a.C.\", ha detto Fran\u00e7oise de Bonneville nel suo libro \"Il libro dei bagni\". La forma originale dei bagni greci consisteva in nient'altro che un rapido tuffo nell'acqua ghiacciata fino a quando la gente di Laconica non ebbe l'idea di un bagno ad acqua calda. Il bagno ad acqua calda venne in seguito conosciuto come un bagno della Laconia. La gente della Laconica proveniva dall'area di Sparta. Con questo bagno \u00e8 nata l'idea di una Spa insieme al bagno pubblico.\nBagno Laconico.\nL'acqua per i bagni laconici era riscaldata in due modi diversi. Il primo \u00e8 rappresentato da fuochi a carbone diretti e l'altro \u00e8 il metodo delle rocce calde, che consisteva nel riscaldare le rocce in un'altra stanza e portarle all'interno del bagno.\nLista di bagni greci.\nI bagni greci possono essere trovati in tutto il Mediterraneo. In Grecia si trovavano a Olimpia, Corinto, Atene, Delo, Epidauro, Messene, Nemea e molti altri siti. Ma ve ne erano anche in altri paesi ellenizzati: ad esempio ad Alessandria d'Egitto, Siracusa e Gela.\nPiano terra.\nUsando il bagno di Olimpia come esempio, uno stabilimento balneare greco \u00e8 nato come niente pi\u00f9 che un'unica struttura rettangolare lunga 20 metri e larga quattro. Un pozzo era situato a un'estremit\u00e0 della stanza dove gli atleti potevano attingere l'acqua. Il bagno venne rinnovato in diverse occasioni. La prima fu intorno al V secolo a.C. che vide una stanza pi\u00f9 piccola aggiunta, dove piccole vasche venivano poste lungo il lato nord ed est e una piscina adiacente. Il secondo verso la fine del IV secolo a.C. quando un altro locale venne aggiunto sul lato ovest con tre delle pareti rivestite con ulteriori vasche con acqua calda. La terza ristrutturazione avvenne intorno al I secolo a.C. che vide l'aggiunta di una grande stanza absidale a sud insieme ad un sistema di ipocausto."}
{"id": "6906578", "revid": "124123", "url": "https://it.wikipedia.org/wiki?curid=6906578", "title": "Arcangelo Michele Migliarini", "text": "Biografia.\nArcangelo Michele Migliarini, personalit\u00e0 singolare di artista e di studioso, fu pittore, antiquario, docente, conservatore di musei. Da giovane frequent\u00f2 lo studio di Antonio Canova, dove disegnava le sculture, per farne modelli da cui trarre riproduzioni a stampa. Divenne allievo di Pietro Benvenuti e di Bertel Thorvaldsen. Nel 1808, a Firenze, conobbe l'archeologo Luigi Lanzi, studioso della lingua etrusca.\nViaggi e soggiorni all'estero.\nDal 1810 prese a viaggiare in Europa, soggiorn\u00f2 molti anni in Russia e si spinse fino alla Persia. A Pietroburgo divenne un consulente per gli acquisti di \"antiquaria\" (cio\u00e8 di archeologia) dello zar Alessandro I di Russia e di Nicola I di Russia quando non era ancora zar.\nRitorno a Firenze.\nNel 1820 torn\u00f2 in Italia, con la moglie e il figlio Luigi e, dopo un soggiorno a Roma, si stabil\u00ec a Firenze, dove insegn\u00f2 Storia dell'arte. Era poliglotta: conosceva latino, greco, ebraico, copto, turco, persiano, etiopico, francese, inglese e russo. A Firenze divenne il bibliotecario del conte russo Boutourlin, che aveva conosciuto a Pietroburgo. Nel 1823 fu nominato accademico e professore di Pittura dell'Accademia di belle arti di Firenze.\nAl Gabinetto Viesseux conobbe l'abate Giovanni Battista Zannoni, appassionato di etruscologia e conservatore delle collezioni d'arte granducali. Leopoldo II di Toscana nel 1832 lo nomin\u00f2 conservatore dei Monumenti egiziani in Santa Caterina, quindi sostituto provvisorio di Zannoni, da poco defunto. Nel 1841 Arcangelo Michele Migliarini divenne ufficialmente conservatore delle Collezioni di antichit\u00e0 granducali. Al Museo archeologico nazionale di Firenze rinnov\u00f2 la vecchia catalogazione delle monete, fatta da Giuseppe Bencivenni Pelli, producendo un nuovo catalogo della sezione Numismatica.\nMigliarini si dedic\u00f2 con passione all'ordinamento e alla catalogazione di reperti antichi e alcuni suoi volumi manoscritti sono ancora consultati. Ha lasciato anche un catalogo manoscritto delle gemme incise della raccolta mediceo-lorenese. \nNel 1859 assunse la cattedra di Archeologia, presso l'Istituto di Studi Superiori, cattedra che tenne solo un anno. Muore a Firenze nel 1865.\nArchivio.\nLa Soprintendenza archeologia belle arti e paesaggio per la citt\u00e0 metropolitana di Firenze e le province di Pistoia e Prato custodisce un \"Fondo Migliarini\", acquistato dallo Stato nel 1870 da suo figlio Luigi. Le carte, datate dal 1809 al 1860, furono riordinate e inventariate da Nora Nieri Calamari. Il Fondo contiene appunti manoscritti, disegni e schizzi di egittologia ed etruscologia, quaderni di appunti su lingue antiche, iscrizioni etrusche, numeri utilizzati dagli etruschi e il volume rilegato con appunti manoscritti \"Tesoretto. Iscrizioni etrusche\". Contiene anche corrispondenza, opuscoli, ritagli di giornali, estratti, cariche, onorificenze e carte personali.\nAltri documenti Migliarini sono alla Biblioteca nazionale centrale di Firenze, all'Archivio di Stato di Firenze, all'Archivio della Societ\u00e0 Colombaria, alla Biblioteca Universitaria di Pisa e alla Biblioteca dell'Accademia Etrusca di Cortona."}
{"id": "6906579", "revid": "36426", "url": "https://it.wikipedia.org/wiki?curid=6906579", "title": "House of Flying Daggers", "text": ""}
{"id": "6906580", "revid": "1305772", "url": "https://it.wikipedia.org/wiki?curid=6906580", "title": "Dan Andersson (disambigua)", "text": ""}
{"id": "6906581", "revid": "36426", "url": "https://it.wikipedia.org/wiki?curid=6906581", "title": "Anchors Aweigh (film)", "text": ""}
{"id": "6906582", "revid": "36426", "url": "https://it.wikipedia.org/wiki?curid=6906582", "title": "Jeanne Dielman, 23 quai du Commerce, 1080 Bruxelles", "text": ""}
{"id": "6906583", "revid": "1805885", "url": "https://it.wikipedia.org/wiki?curid=6906583", "title": "Giustizia climatica", "text": "Giustizia climatica \u00e8 il termine usato per indicare che il riscaldamento globale costituisce una questione etica e politica e non puramente di natura ambientale o climatica. Ci\u00f2 avviene collegando gli effetti del cambiamento climatico ai concetti di giustizia, in particolare di giustizia ambientale e di giustizia sociale, ed esaminando questioni quali l'uguaglianza, i diritti umani, i diritti collettivi e le responsabilit\u00e0 storiche per il cambiamento climatico.\nQuestione fondamentale della giustizia climatica \u00e8 che coloro che subiscono le conseguenze pi\u00f9 gravi del cambiamento climatico sono coloro che hanno contribuito in misura minore a crearlo. Occasionalmente, il termine \u00e8 usato anche per indicare un'azione legale su questioni relative al cambiamento climatico. \nStoria del termine.\nNel 2000, in concomitanza con la Sesta Conferenza delle Parti (COP 6), si \u00e8 svolto a L'Aia il primo vertice sulla giustizia climatica. Questo vertice ha voluto \"affermare che il cambiamento climatico \u00e8 una questione di diritti\" e \"costruire alleanze tra Stati e confini\" contro il cambiamento climatico e a favore dello sviluppo sostenibile.\nSuccessivamente, in agosto e settembre 2002, i gruppi ambientalisti internazionali si sono incontrati a Johannesburg per il Summit della Terra 2002. In occasione di questo vertice, noto anche come Rio+10, tenutosi dieci anni dopo il Summit della Terra del 1992, sono stati adottati i Principi di Bali in materia di giustizia climatica. In occasione della riunione internazionale tenutasi a Durban nel 2004, \u00e8 stato costituito il Gruppo di Durban per la giustizia climatica. Qui i rappresentanti delle ONG e dei movimenti popolari hanno discusso le possibili politiche per affrontare il cambiamento climatico.\nAlla Conferenza di Bali del 2007, la coalizione globale Climate Justice Now! e, nel 2008, il Forum globale umanitario si \u00e8 concentrato sulla giustizia climatica in occasione della sua riunione inaugurale a Ginevra.\nNel 2009, in vista del vertice di Copenaghen, \u00e8 stata istituita la Climate Justice Action. Essa ha proposto la disobbedienza civile e l'azione diretta durante il vertice e molti attivisti per il clima hanno usato lo slogan \"cambiamento di sistema non cambiamento climatico\" per manifestare.\nNell'aprile 2010 si \u00e8 svolta a Tiquipaya, in Bolivia, la Conferenza Mondiale dei Popoli sui Cambiamenti Climatici e i Diritti della Madre Terra, un incontro globale della societ\u00e0 civile e dei governi. La conferenza ha pubblicato un \"accordo popolare\" in cui si chiede, tra l'altro, una maggiore giustizia climatica.\nControversie.\nUna questione controversa nei dibattiti sulla ingiustizia climatica \u00e8 la misura in cui il capitalismo \u00e8 considerato la sua causa principale. Questa domanda porta spesso a disaccordi fondamentali tra, da un lato, i gruppi ambientalisti liberali e conservatori e, dall'altro, le organizzazioni di sinistra e radicali. Mentre i primi tendono spesso ad incolpare gli abusi del neoliberismo per il cambiamento climatico e a sostenere una riforma basata sul libero mercato, i secondi considerano il capitalismo stesso, con i suoi tratti di sfruttamento, la questione causa di fondo.\nVittime dell'ingiustizia climatica.\nLa capacit\u00e0 delle popolazioni di mitigare le conseguenze negative dei cambiamenti climatici e di adattarvisi, \u00e8 influenzata da fattori quali il reddito, il gruppo etnico, la classe, il genere e la rappresentanza politica. Poich\u00e9 le comunit\u00e0 a basso reddito e quelle di colore possiedono poche risorse adattive, sono particolarmente vulnerabili ai cambiamenti climatici. Le persone che vivono in povert\u00e0 o in condizioni precarie tendono a non avere n\u00e9 le risorse n\u00e9 la copertura assicurativa necessarie per riprendersi dai disastri ambientali. Inoltre, tali popolazioni spesso ricevono una quota disuguale di aiuti in caso di calamit\u00e0.\nCaso di studio sull'Uragano Katrina.\nSecondo alcuni studi, l'Uragano Katrina ha fornito informazioni su come i disastri dovuti ai cambiamenti climatici colpiscono in modo diverso persone con diverse caratteristiche, poich\u00e9 tale evento ha avuto un effetto sproporzionato sui gruppi a basso reddito e sulle minoranze. Gli studi sulle caratteristiche di gruppo etnico e classe dell'uragano Katrina suggeriscono che i pi\u00f9 colpiti da tale evento sono stati i pi\u00f9 poveri, gli afroamericani, gli ispano-americani, gli anziani, i malati e i senzatetto. Le comunit\u00e0 a basso reddito e nere disponevano, infatti, di scarse risorse e di una mobilit\u00e0 limitata per l'evacuazione prima della tempesta.\nAzioni legali.\nContro gli stati.\nPaesi Bassi.\nNel 2012, l'avvocato olandese Roger Cox sugger\u00ec un intervento giudiziario contro il governo per forzare l'azione contro il cambiamento climatico. Nel 2013, la Fondazione Urgenda, con 900 co-presentanti, ha intentato una causa contro il Governo dei Paesi Bassi \"per non aver adottato misure sufficienti per ridurre le emissioni di gas serra che causano pericolosi cambiamenti climatici\". Nel 2015, la Corte distrettuale dell'Aia ha stabilito che il governo dei Paesi Bassi deve fare di pi\u00f9 per ridurre le emissioni di gas serra per proteggere i suoi cittadini dai cambiamenti climatici (causa clima Urgenda). Tale novit\u00e0 \u00e8 stata descritta come una \"sentenza che ha stabilito un precedente\" e come la \"prima causa al mondo per responsabilit\u00e0 climatica\". \nAltri Paesi.\nDopo la storica sentenza dei Paesi Bassi del 2015, gruppi di altri paesi hanno tentato lo stesso approccio giudiziario. Ad esempio, alcuni gruppi si sono rivolti alla giustizia per proteggere le persone dai cambiamenti climatici in Belgio, India, Norvegia, Sudafrica, Svizzera e Stati Uniti.\nContro le aziende.\nNegli Stati Uniti, Friends of the Earth, Greenpeace e le citt\u00e0 di Boulder, Arcata e Oakland hanno vinto contro la Export-Import Bank of the United States e l'Overseas Private Investment Corporation (imprese statali del governo degli Stati Uniti), accusate di finanziare progetti relativi ai combustibili fossili e quindi dannosi per il clima, in violazione del National Environmental Policy Act, ossia la legge sulla politica ambientale (caso depositato nel 2002 e risolto nel 2009).\nNel 2016, un organismo governativo delle Filippine (la Commissione per i diritti umani) ha avviato un'indagine ufficiale sui cambiamenti climatici nei confronti di 47 dei maggiori produttori mondiali di emissioni di anidride carbonica.\nNel 2017, San Francisco, Oakland e altre comunit\u00e0 costiere californiane hanno citato in giudizio diverse compagnie di combustibili fossili per l'innalzamento del livello del mare. \nNel 2018, la citt\u00e0 di New York ha annunciato che porter\u00e0 cinque aziende di combustibili fossili (BP, ExxonMobil, Chevron, ConocoPhillips e Shell) dinanzi alla corte federale a causa del loro contributo al cambiamento climatico."}
{"id": "6906593", "revid": "36426", "url": "https://it.wikipedia.org/wiki?curid=6906593", "title": "Safety Last!", "text": ""}
{"id": "6906609", "revid": "36426", "url": "https://it.wikipedia.org/wiki?curid=6906609", "title": "L'Esorcista", "text": ""}
{"id": "6906615", "revid": "36426", "url": "https://it.wikipedia.org/wiki?curid=6906615", "title": "A City of Sadness", "text": ""}
{"id": "6906617", "revid": "36426", "url": "https://it.wikipedia.org/wiki?curid=6906617", "title": "La Roue", "text": ""}
{"id": "6906618", "revid": "1639495", "url": "https://it.wikipedia.org/wiki?curid=6906618", "title": "Discarica di Pianura", "text": ""}
{"id": "6906621", "revid": "38120", "url": "https://it.wikipedia.org/wiki?curid=6906621", "title": "Humanit\u00e9", "text": ""}
{"id": "6906623", "revid": "122459499", "url": "https://it.wikipedia.org/wiki?curid=6906623", "title": "Beau travail", "text": ""}
{"id": "6906624", "revid": "486946", "url": "https://it.wikipedia.org/wiki?curid=6906624", "title": "Code Unknown", "text": ""}
{"id": "6906626", "revid": "36426", "url": "https://it.wikipedia.org/wiki?curid=6906626", "title": "Devi (1960 film)", "text": ""}
{"id": "6906627", "revid": "36426", "url": "https://it.wikipedia.org/wiki?curid=6906627", "title": "Zanjeer (1973 film)", "text": ""}
{"id": "6906628", "revid": "36426", "url": "https://it.wikipedia.org/wiki?curid=6906628", "title": "The Hidden Fortress", "text": ""}
{"id": "6906629", "revid": "287204", "url": "https://it.wikipedia.org/wiki?curid=6906629", "title": "Plateau oceanico della Tasmania orientale", "text": "Il plateau oceanico della Tasmania orientale \u00e8 un microcontinente sommerso posizionato a sudest della Tasmania. \nSi estende su di un'area di 50.000\u00a0km2 e si trova a una profondit\u00e0 compresa tra 2.500 e 3.000\u00a0m. Ha una forma circolare ed \u00e8 composto di roccia continentale circondata da crosta oceanica. Fu soggetto ad attivit\u00e0 vulcanica circa 36 milioni di anni fa.\nIl plateau \u00e8 separato dall'isola di Tasmania da circa 100\u00a0km di acque profonde; la sella della Tasmania orientale \u00e8 un'alta dorsale oceanica che mette in connessione il plateau con la penisola Freycinet, nella regione costiera della Tasmania orientale. La dorsale si estende dal plateau in direzione nordovest. A sudovest del plateau si trova la depressione de L'Atalante.\nTettonica.\nPrima dell'innescarsi del rifting tettonico, il plateau oceanico della Tasmania orientale era attaccato alla parte sudorientale della Tasmania e alla punta nordest del South Tasman Rise. A nordest, est e sudest del plateau si trovava il Lord Howe Rise.\nDurante il Cretaceo, la fratturazione del supercontinente Gondwana inizi\u00f2 nei pressi della Tasmania. Circa 83 milioni di anni fa, un rift penetr\u00f2 nella costa orientale della Tasmania da sud e separ\u00f2 il Lord Howe Rise dal South Tasman Rise a ovest. L'espansione del fondale oceanico continu\u00f2 a spostare questa scheggia di continentale lontano dalla Tasmania e dall'Australia, mentre il rift si insinu\u00f2 nel Lord Howe Rise e lo separ\u00f2 dal plateau della Tasmania orientale. Il distacco del plateau dal Lord Howe Rise ha lasciato un vasto golfo sul lato occidentale del Rise alle coordinate 38\u00b0S 162\u00b0E che corrispondono alla posizione originaria. \nNel Cretacico superiore, il plateau si trovava alla latitudine 65\u00b0S da dove si mosse verso nord fino a 60\u00b0S all'inizio dell'Oligocene."}
{"id": "6906630", "revid": "1573940", "url": "https://it.wikipedia.org/wiki?curid=6906630", "title": "Rallus obsoletus", "text": "Il rallo di Ridgway (Rallus obsoletus ) \u00e8 un uccello della famiglia dei Rallidi, diffuso nel sud degli Stati Uniti e in Messico.\nDescrizione.\nQuesto rallide misura 35\u201340\u00a0cm di lunghezza e ha un peso compreso tra 160 e 350\u00a0g. I maschi sono leggermente pi\u00f9 grandi delle femmine.\nBiologia.\nSi nutre principalmente di molluschi, artropodi, vermi e piccoli pesci.\nDistribuzione e habitat.\nQuesta specie \u00e8 diffusa negli Stati Uniti sud-occidentali e in Messico.\nPopola le paludi salmastre aperte alle maree.\nTassonomia.\nSono note le seguenti sottospecie:"}
{"id": "6906633", "revid": "110157", "url": "https://it.wikipedia.org/wiki?curid=6906633", "title": "Teatro Ermanno Fabbri", "text": "Il Teatro Ermanno Fabbri \u00e8 un teatro contemporaneo della citt\u00e0 di Vignola, costruito ex novo dove sorgeva l\u2019ex cinema Ariston. La sua realizzazione la si deve al gruppo industriale Fabbri spa che ne ha finanziato la costruzione iniziata nel 2005 e ultimata nel 2010. L\u2019involucro vede una scena, separata dalla sala, la quale \u00e8 dotata di una platea decliviata sormontata da una galleria, entrambe predisposte per ospitare 468 spettatori.\nLa struttura risulta antisismica secondo il dettato legislativo previsto dalle N.T.C. 2008 e porta la firma dell\u2019ingegnere Philippe de Schryver\nL\u2019intervento architettonico \u00e8 dell\u2019architetto Carlo Armani, la progettazione scenotecnica (luci, audio, video, e meccanica di scena) \u00e8 stata realizzata dall\u2019ingegnere Giorgio Molinari (Molpass) che ne ha curato gli aspetti funzionali sia della torre scenica che della sala. Il teatro dispone di un palcoscenico con dimensioni 14m (larghezza) e 11m (profondit\u00e0), reso in parte sbotolabile nella zona centrale, abbinato ad una fossa orchestrale formata da una piattaforma elevatrice motorizzata con 4 attuatori spiralift, avente dimensioni di 13,8m (larghezza) e 2,9m (profondit\u00e0). \nDescrizione.\nLa meccanica scenica inferiore \u00e8 stata concepita per permettere diverse configurazioni polimorfe delle superfici, sia di scena che di sala. Infatti la variazione di quota della piattaforma orchestrale permette di prolungare la platea oltre il proscenio e, viceversa, la platea in somma alla superficie della fossa orchestrale per ottenere ulteriori sedute anteriori. Oltre a ci\u00f2, \u00e8 possibile un ulteriore prolungamento del palcoscenico su tutta la superficie della sala mediante una dotazione di pianali praticabili, opportunamente realizzati, che possono essere facilmente collocati sulla gradinata di platea collimando in tal modo palco-fossa-praticabili.\nLa meccanica scenica superiore, all\u2019interno del palcoscenico, dispone di una innovativa graticcia a quota 16,4m, con tagli all\u2019italiana (paralleli al proscenio) e due tagli alla tedesca (ortogonali al proscenio), aventi passo 15\u00a0cm (8 pieno + 7 vuoto), con asolature prespaziate per collocare le carrucole dei tiri manuali. Sull\u2019impalcato di graticcia, in corrispondenza dei due tagli ortogonali, insiste un impianto complesso di sollevamento per tiri motorizzati traslabili Montratt su cui sono presenti una serie di paranchi elettrici, dotati di organo di sollevamento a catena ed a banda d\u2019acciaio a velocit\u00e0 variabile.\nA completamento delle infrastrutture della torre scenica sono presenti due ordini di ballatoi perimetrali collocati alla quota di + 3,7m e + 6,7m su cui \u00e8 possibile organizzare e controllare qualsiasi evenienza macchinistica di spettacolo.\nLa meccanica scenica superiore della sala dispone, in corrispondenza della fossa orchestrale, di un graticcino praticabile dagli addetti ai lavori, con tagli all\u2019italiana aventi medesima geometria della graticcia principale. Questa infrastruttura \u00e8 dotata di due monovie di corsa su cui sono ancorate le prime americane fuori dal palcoscenico. Particolare attenzione \u00e8 stata rivolta nella realizzazione del plafone della sala, il quale dispone di riflettori acustici lignei, abbinati a passerelle praticabili in acciaio per il posizionamento di apparecchi di illuminazione e il controllo di una coppia di americane di sala motorizzate.\nDalla sua riapertura del 2010 il Teatro Fabbri \u00e8 uno dei 7 Teatri gestiti dall'ERT Emilia Romagna Teatro Fondazione."}
{"id": "6906640", "revid": "686936", "url": "https://it.wikipedia.org/wiki?curid=6906640", "title": "Houston Oilers 1963", "text": "La stagione degli Houston Oilers \u00e8 stata la quarta della storia della franchigia nell'American Football League. Houston aveva vinto i primi due titoli della lega ed era stata finalista nel 1962, perdendo dopo due tempi supplementari. Nel 1963, gli Oilers persero le ultime quattro gare, finendo con un record di 6-8, una gara e mezzo dietro ai Boston Patriots e ai Buffalo Bills nella Eastern division. Fu quindi la prima occasione in cui la squadra non si qualific\u00f2 per i playoff.\nClassifiche.\nNota: I pareggi non venivano conteggiati ai fini della classifica fino al 1972."}
{"id": "6906641", "revid": "533647", "url": "https://it.wikipedia.org/wiki?curid=6906641", "title": "Vescovo di Ragusa", "text": ""}
{"id": "6906642", "revid": "533647", "url": "https://it.wikipedia.org/wiki?curid=6906642", "title": "Vescovo di Noto", "text": ""}
{"id": "6906643", "revid": "367445", "url": "https://it.wikipedia.org/wiki?curid=6906643", "title": "Casali Franceschinis", "text": ""}
{"id": "6906644", "revid": "533647", "url": "https://it.wikipedia.org/wiki?curid=6906644", "title": "Arcivescovo di Siracusa", "text": ""}
{"id": "6906646", "revid": "287204", "url": "https://it.wikipedia.org/wiki?curid=6906646", "title": "Sand Springs (Texas)", "text": "Sand Springs \u00e8 un census-designated place (CDP) degli Stati Uniti d'America della contea di Howard nello Stato del Texas. La popolazione era di 835 abitanti al censimento del 2010. La Interstate 20 passa attraverso la comunit\u00e0.\nGeografia fisica.\nSecondo lo United States Census Bureau, il CDP ha una superficie totale di 6,66 km\u00b2, dei quali 6,66\u00a0km\u00b2 di territorio e 0\u00a0km\u00b2 di acque interne (0% del totale).\nSociet\u00e0.\nEvoluzione demografica.\nSecondo il censimento del 2010, la popolazione era di 835 abitanti.\nEtnie e minoranze straniere.\nSecondo il censimento del 2010, la composizione etnica del CDP era formata dal 92,34% di bianchi, lo 0,48% di afroamericani, lo 0,84% di nativi americani, lo 0,36% di asiatici, lo 0% di oceanici, il 4,67% di altre razze, e l'1,32% di due o pi\u00f9 etnie. Ispanici o latinos di qualunque razza erano il 18,44% della popolazione."}
{"id": "6906647", "revid": "104216247", "url": "https://it.wikipedia.org/wiki?curid=6906647", "title": "Snowangel", "text": "Snowangel \u00e8 una pi\u00e8ce teatrale ad atto unico scritta da Lewis John Carlino nel 1962. \nTrama.\nTormentato dal ricordo di un antico amore, John si reca da Connie, una prostituta, per convincerla a ricostruire certe scene del suo passato che gli sono rimaste impresse nella mente e che sono diventate il simbolo di una felicit\u00e0 perduta. John le fa indossare vestiti particolari e la trucca in modo tale da assomigliare il pi\u00f9 possibile alla ragazza che amava. Febbrilmente, John riproduce nei minimi dettagli la scena della prima volta in cui la incontr\u00f2 in un museo. Travolto dalle sue emozioni, il ragazzo perde quasi completamente il contatto con la realt\u00e0 fino a quando Connie lo riporta bruscamente nel presente. A questo punto, Connie gli parla dei suoi viaggi immaginari dove \u00e8 solita rifugiarsi mentre i clienti la usano. Attraverso il racconto delle loro illusioni, John e Connie raggiungono una maggiore consapevolezza di s\u00e9 stessi.\nStoria.\nOriginariamente composta per un seminario teatrale presso l'Actors Studio, \"Snowangel\" debutt\u00f2 il 13 giugno del 1963 al York Theatre di New York come prima parte di una commedia a due atti intitolata \"Cages\". Nella prima storica rappresentazione, diretta da Howard Da Silva, i ruoli protagonisti furono interpretati da Jack Warden e Shelley Winters. La commedia ottenne un'ottima critica dal The New York Times; Howard Taubman paragon\u00f2 Lewis John Carlino a Tennessee Williams.\nL'opera \u00e8 diventata un classico del repertorio teatrale contemporaneo di New York e continua ad essere rappresentata nei teatri e nelle scuole. Fra i registi pi\u00f9 celebri che l'hanno messa in scena si ricordano Ben Guillory (2006) e John Coppola (2012)."}
{"id": "6906648", "revid": "731511", "url": "https://it.wikipedia.org/wiki?curid=6906648", "title": "Bill Crothers", "text": ""}
{"id": "6906652", "revid": "447535", "url": "https://it.wikipedia.org/wiki?curid=6906652", "title": "Del Potro", "text": ""}
{"id": "6906664", "revid": "594360", "url": "https://it.wikipedia.org/wiki?curid=6906664", "title": "Chollima", "text": "Il Chollima (cinese: ; coreano: ; giapponese: ) \u00e8 un cavallo alato mitologico apparso per la prima volta nei testi classici cinesi e diffusosi in un secondo tempo nelle altre culture estremo-orientali. Secondo la tradizione era impossibile domare tale creatura per via della sua velocit\u00e0.\nStoria.\nCina.\nNei testi classici cinesi del III secolo a.C. viene menzionata la figura di Bole (), un domatore di cavalli mitologico che viene spesso associato al \"qi\u0101nl\u01d0m\u01ce\" (\"cavallo dei mille \"l\u01d0\"\", poich\u00e9 \u00e8 in grado di percorrere 400 chilometri al giorno). Tale espressione, nel cinese classico, \u00e8 sinonimo di una persona le cui capacit\u00e0 e abilit\u00e0 non si sono ancora rivelate. (Nella cultura cinese l'immagine del cavallo viene sempre utilizzata allegoricamente per rappresentare l'uomo.) Ogni \"qi\u0101nl\u01d0m\u01ce\" ha il proprio Bole; grazie a lui riesce a raggiungere un'effettiva maturazione.\nGiappone.\nIl nome d'arte del pugile di peso medio Keitoku Senrima \u00e8, appunto, \"Senrima\", la pronuncia giapponese di Chollima. Egli ha scelto tale nome per esprimere le sue origini coreane.\nCorea del Nord.\nIl Chollima \u00e8 l'animale nazionale nordcoreano. Oltre ad essere il soprannome della nazionale di calcio della Corea del Nord, \u00e8 anche la principale fonte d'ispirazione del movimento Chollima, che promuoveva, in maniera simile al grande balzo in avanti cinese e allo stacanovismo sovietico, un rapido sviluppo economico seguendo i precetti del socialismo. Infatti, in seguito alla guerra di Corea, il paese aveva bisogno di ingenti lavori di ricostruzione per poter tornare funzionale. Fu in questa occasione che Kim Il-sung diffuse lo slogan: \"Corriamo alla velocit\u00e0 del Chollima!\".\nNella capitale della Corea del Nord, Pyongyang, vi sono diverse statue che raffigurano tale creatura mitologica. Quella pi\u00f9 importante, la statua di Chollima, simboleggia \"l'eroismo e la costanza dello spirito combattivo del popolo coreano e le innovazioni progredite cos\u00ec rapidamente, alla velocit\u00e0 del Chollima\". Finita nel 15 aprile 1961, giorno di compleanno di Kim Il-sung, il monumento si trova tuttora sulla collina Mansu. Raggiunge i 46 metri d'altezza ed \u00e8 lungo 16 metri."}
{"id": "6906665", "revid": "889336", "url": "https://it.wikipedia.org/wiki?curid=6906665", "title": "Vladimir Muravjev", "text": ""}
{"id": "6906666", "revid": "889336", "url": "https://it.wikipedia.org/wiki?curid=6906666", "title": "Vitali Savin", "text": ""}
{"id": "6906670", "revid": "287204", "url": "https://it.wikipedia.org/wiki?curid=6906670", "title": "Cestistica Azzurra Orvieto 2017-2018", "text": "Questa voce raccoglie le informazioni riguardanti la Cestistica Azzurra Orvieto nelle competizioni ufficiali della stagione 2017-2018.\nStagione.\nLa Cestistica Azzurra Orvieto sponsorizzata \"Ceprini Costruzioni\", disputa nella stagione 2017-2018 la Serie A2 femminile.\nVerdetti stagionali.\nCompetizioni nazionali\nOrganigramma societario.\nArea dirigenziale\nArea Tecnica\nArea Sanitaria\nMercato.\nRiconfermate le giocatrici Giorgia Manfr\u00e8, Selene Grilli, Rachele Boni, Giulia Manzotti, e Margherita Monaco.\nLa societ\u00e0 ha inoltre effettuato i seguenti trasferimenti:\nStatistiche.\nStatistiche delle giocatrici.\nCampionato (stagione regolare, fase a orologio e play-out)"}
{"id": "6906671", "revid": "92723", "url": "https://it.wikipedia.org/wiki?curid=6906671", "title": "Moschea Banja Ba\u0161i", "text": "La moschea Banja Ba\u0161i () \u00e8 una moschea ottomana di Sofia, capitale della Bulgaria. \u00c8 la sola moschea di Sofia rimasta aperta al culto.\nStoria e descrizione.\nIl nome della struttura significa letteralmente \"molti bagni\" e fu costruita dal celebre architetto Sin\u0101n tra il 1566 ed il 1567.\nL'ingresso \u00e8 presentato da un portico sorretto da quattro pilastri e sormontato da tre cupole. Le volte interne del portico sono ornate con decorazioni floreali e \"muqarnas\". A destra dell'ingresso si staglia il minareto in pietra e mattoni rossi. La sala della preghiera \u00e8 sormontata da una singola grande cupola del diametro di 15 m. Gli interni della moschea sono decorati con iscrizioni coraniche e dipinti floreali."}
{"id": "6906672", "revid": "439868", "url": "https://it.wikipedia.org/wiki?curid=6906672", "title": "Marielle Francisco da Silva", "text": ""}
{"id": "6906673", "revid": "599013", "url": "https://it.wikipedia.org/wiki?curid=6906673", "title": "Kevin Robinzine", "text": "In carriera \u00e8 stato medaglia d'oro ai Giochi olimpici di con la staffetta 4\u00d7400 metri."}
{"id": "6906677", "revid": "404449", "url": "https://it.wikipedia.org/wiki?curid=6906677", "title": "Gioiello Orsini", "text": "Biografia.\nSocialista, \u00e8 stato sindaco di Vecchiano dal 1960 al 1970, assessore provinciale a Pisa e presidente della Provincia di Pisa dal 1975 al 1980. Membro del direttivo nazionale del PSI, \u00e8 stato anche primo presidente del Parco Naturale di Migliarino e presidente del Co.re.co (Comitato regionale di controllo)."}
{"id": "6906678", "revid": "124123", "url": "https://it.wikipedia.org/wiki?curid=6906678", "title": "Ray Armstead", "text": ""}
{"id": "6906681", "revid": "71433", "url": "https://it.wikipedia.org/wiki?curid=6906681", "title": "Trust - Il rapimento Getty", "text": ""}
{"id": "6906683", "revid": "110157", "url": "https://it.wikipedia.org/wiki?curid=6906683", "title": "Trump Steaks", "text": "Trump Steaks \u00e8 stata una marca di bistecche e altri tipi di carne di propriet\u00e0 dell'imprenditore, e pi\u00f9 tardi Presidente degli Stati Uniti d'America, Donald Trump. Il marchio fu lanciato nel maggio 2007 e venduto esclusivamente attraverso i due canali di vendita The Sharper Image e QVC. Le vendite dei prodotti non andarono per\u00f2 come sperato e gi\u00e0 nel luglio 2007, dopo solo due mesi, la vendita del marchio attraverso The Sharper Image fu sospesa.\nStoria.\nDonald Trump registr\u00f2 il marchio \"Trump Steaks\" negli Stati Uniti d'America nell'agosto 2006 e il prodotto fu infine lanciato sul mercato l'8 maggio 2007, venendo messo in vendita unicamente attraverso il catalogo, i negozi e il sito del rivenditore The Sharper Image, per un periodo di prova di tre mesi. Tra le varie campagne promozionali vi fu anche un evento presso il punto vendita Sharper Image in Rockefeller Plaza in cui presenziarono lo stesso Trump e alcuni dei concorrenti del reality show \"The Apprentice\", di cui lo stesso Trump era presentatore e produttore.\nLe bistecche erano fornite da Buckhead Beef, una compagnia con sede ad Atlanta, che gi\u00e0 forniva carne a molti degli hotel-casin\u00f2 di propriet\u00e0 della Trump Organization e, assieme ad esse, erano vendute sotto il marchio Trump Steaks anche hamburger e salse per carne. In particolare le bistecche, tutte di provenienza certificata dal ministero dell'agricoltura statunitense, erano di bovini di razza Angus ed erano vendute in confezioni da quattro con prezzi compresi tra 199 e 999 dollari con lo slogan \"The World's Greatest Steaks\". Era disponinibile anche la Trump Steak Gift Card, venduta al prezzo di 1.037 dollari.\nNel giugno 2007, Trump apparve sul numero mensile del catagolo \"Sharper Image\" per promuovere il marchio Trump Steaks e, il 5 dello stesso mese, il prodotto fece il suo debutto sul canale televisivo di shopping QVC, con una nuova apparizione di Trump in trasmissione.\nDopo due soli mesi dal lancio, la vendita di Trump Steaks attraverso The Sharper Image fu interrotta. Stando a quanto affermato da Jerry W. Levin, CEO della compagnia, il prodotto si rivel\u00f2 un vero fiasco, il dirigente ebbe infatti a dire: \"we literally almost sold no steaks\" (in inglese: \"non abbiamo venduto quasi nessuna bistecca\"). Ci\u00f2 nonostante le pubblicit\u00e0 ritraenti Trump attrassero comunque pi\u00f9 clienti del solito, che per\u00f2 comprarono altri prodotti del rivenditore. Infine, stando ad una ricerca effettuata presso lo United States Patent and Trademark Office (USPTO), l'organismo amministrativo incaricato di rilasciare i brevetti e i marchi depositati negli Stati Uniti d'America, il marchio Trump Steaks fu cancellato nel dicembre 2014. Ad aprile 2016, gli unici posti in cui le bistecche Trump Steaks potevano essere ancora comprate erano le varie propriet\u00e0 di Trump.\nElezioni presidenziali del 2016.\nDurante la campagna elettorale per le elezioni presidenziali del 2016, un PAC a supporto del candidato repubblicano John Kasich cre\u00f2 una pubblicit\u00e0 ridicolizzando il marchio Trump Steaks, in cui l'imprenditore pubblicizzava, esaltandolo, il proprio prodotto e contemporaneamente venivano riportati alcuni commenti dei clienti quali \"\"...had to smother them in mustard...,\" \"TASTELESS AND MEALY\", \"Costco are much better quality\"\", a testimoniare la pessima qualit\u00e0 della carne. Il video fu presentato l'8 marzo 2016 durante la conferenza stampa in Florida in cui Trump celebrava la sua recente vittoria alle primarie. Intervistato il giorno dopo da Anderson Cooper, Trump ammise di non aver mai provato le bistecche e che esse venivano acquistate da produttori locali.\nAccoglienza.\nIn seguito a un test cieco del gusto condotto dal \"New York Post\", in cui le Trump Steaks erano messe a confronto con altri tre produttori di New York City, le bistecche a marchio Trump ottennero il punteggio di 7,5 su 10, arrivando al secondo posto dietro le bistecche della Peter Luger Steak House che ottennero un 9,5. Recensioni positive furono date anche dall'Associated Press, dal \"The Oklahoman\" e dal \"The Palm Beach Post\". Tuttavia, in tutti i casi fu comunque rilevato che il prezzo di vendita era decisamente troppo elevato.\nIl \"Time\" e il \"New York Daily News\", rispettivamente nel 2015 e nel 2016, inclusero il marchio Trump Steaks nella lista dei fallimenti imprenditoriali di Donald Trump."}
{"id": "6906684", "revid": "634034", "url": "https://it.wikipedia.org/wiki?curid=6906684", "title": "Ipersensibilit\u00e0 emotiva", "text": ""}
{"id": "6906685", "revid": "298229", "url": "https://it.wikipedia.org/wiki?curid=6906685", "title": "Nikolay Nikolayevich Sokolov", "text": ""}
{"id": "6906687", "revid": "1185701", "url": "https://it.wikipedia.org/wiki?curid=6906687", "title": "Carlos Casta\u00f1eda", "text": ""}
{"id": "6906689", "revid": "599013", "url": "https://it.wikipedia.org/wiki?curid=6906689", "title": "Jeanette Bolden", "text": "Ha vinto la medaglia d'oro con la staffetta 4\u00d7100 metri statunitense ai Giochi olimpici di ."}
{"id": "6906691", "revid": "1793900", "url": "https://it.wikipedia.org/wiki?curid=6906691", "title": "Nativit\u00e0 di Maria (Giaquinto)", "text": "Nativit\u00e0 di Maria \u00e8 un dipinto su tela eseguito da Corrado Giaquinto.\nLa datazione non \u00e8 sicura, ma si dovrebbe collocare tra il 1740 e il 1750.\nL'opera si trova presso la Christ Church Picture Gallery di Oxford."}
{"id": "6906716", "revid": "599013", "url": "https://it.wikipedia.org/wiki?curid=6906716", "title": "Dagmar K\u00e4sling", "text": ""}
{"id": "6906718", "revid": "298229", "url": "https://it.wikipedia.org/wiki?curid=6906718", "title": "Nikolaj Nikolaevi\u010d Sokolov", "text": ""}
{"id": "6906719", "revid": "298229", "url": "https://it.wikipedia.org/wiki?curid=6906719", "title": "Rita K\u00fchne", "text": "Biografia.\nDurante la propria carriera ha vinto la medaglia d'oro nella staffetta 4\u00d7400 metri ai Giochi olimpici di , nonch\u00e9 la medaglia d'oro nella staffetta 4\u00d7400 m ai Campionati europei di Helsinki nel 1971.\nHa stabilito 3 record mondiali con la 4\u00d7400 m:"}
{"id": "6906724", "revid": "1965277", "url": "https://it.wikipedia.org/wiki?curid=6906724", "title": "Charles Gaudichaud-Beaupr\u00e9", "text": "Biografia.\nCharles Gaudichaud-Beaupr\u00e9 nacque ad Angoul\u00eame il 4 settembre 1789 da J-J. Gaudichaud e Rose (Mallat) Gaudichaud. Studi\u00f2 farmacologia a Cognac e Angoul\u00eame.\nAccompagn\u00f2 Louis de Freycinet nella spedizione navale destinata all'esplorazione della costa meridionale e sud-occidentale dell'Australia. Nel 1831 viaggi\u00f2 in Sud America, visitando il Cile, il Brasile e il Per\u00f9. Nel 1836 intraprese un terzo viaggio, circumnavigando il globo sulla nave \"La Bonite\".\nMor\u00ec a Parigi il 16 gennaio 1854."}
{"id": "6906726", "revid": "599013", "url": "https://it.wikipedia.org/wiki?curid=6906726", "title": "Helga Seidler", "text": "Biografia.\nDurante la propria carriera ha vinto la medaglia d'oro nella staffetta 4\u00d7400 metri ai Giochi olimpici di , nonch\u00e9 la medaglia d'oro sia nei 400 metri piani che nella staffetta 4\u00d7400 m ai Campionati europei di Helsinki nel 1971.\nHa stabilito 3 record mondiali con la 4\u00d7400 m:"}
{"id": "6906728", "revid": "183694", "url": "https://it.wikipedia.org/wiki?curid=6906728", "title": "Antoni Jurasz", "text": "Biografia.\nEra il padre del chirurgo Antoni Tomasz Jurasz (1882-1961). Studi\u00f2 medicina alle universit\u00e0 di Greifswald e W\u00fcrzburg e nel 1872 divenne assistente clinico a Heidelberg. Lavor\u00f2 per con malattie pediatriche e malattie della faringe, del naso e della gola. Nel 1881 Jurasz fu nominato professore associato all'universit\u00e0.\nNel 1908 si trasfer\u00ec come professore ordinario all'Universit\u00e0 di Leopoli, dove fu anche direttore della clinica di otorinolaringoiatria. Nel 1920 si trasferi\u00ec all'Universit\u00e0 di Pozna\u0144.\n.Jurasz \u00e8 ricordato per il suo lavoro pionieristico in rinoscopia, ed fu famoso per la costruzione e la modifica di un certo numero di strumenti medici utilizzati nel campo della otorinolaringoiatria, tra cui uno strumento specializzato noto come un forcipe nasofaringe"}
{"id": "6906729", "revid": "594360", "url": "https://it.wikipedia.org/wiki?curid=6906729", "title": "Lee Su-ji", "text": "Ha fatto parte dei girl group The Ark, Real Girls Project e Uni.T.\nBiografia.\nLee Su-ji nasce il 20 marzo 1998 a Pusan, in Corea del Sud, per poi trasferirsi a Taegu. Frequenta la Hanlim Multi Art School a Seul.\nNel 2014, appare nel video musicale di \"Cheer Up\" di Hong Jin-young, e l'anno successivo debutta nel girl group The Ark con lo pseudonimo di Halla. Il gruppo pubblica un solo singolo, \"Somebody 4 Life\", e si scioglie poco dopo.\nIl 25 agosto 2016 debutta come membro delle Real Girls Project, protagoniste del serial \"The Idolmaster KR\", nel quale Lee interpreta la protagonista e la sua sorella gemella. A novembre entra nel cast del talent show \"\", arrivando nella top 9 e diventando cos\u00ec membro del gruppo temporaneo delle Uni.T, che esordisce il 18 maggio 2018 con il primo EP \"Line\" e si scioglie il 12 ottobre successivo. Nel 2019 appare nel video musicale di \"Awesome Breeze\" di NC.A, mentre l'anno successivo \u00e8 protagonista della webserie fantasy \"Handmade Love\"."}
{"id": "6906738", "revid": "599013", "url": "https://it.wikipedia.org/wiki?curid=6906738", "title": "Doris Maletzki", "text": ""}
{"id": "6906741", "revid": "124123", "url": "https://it.wikipedia.org/wiki?curid=6906741", "title": "Arthur Thost", "text": "Biografia.\nStudi\u00f2 medicina in diverse universit\u00e0 europee, ricevendo il dottorato all'Universit\u00e0 di Heidelberg nel 1879. Dopo la laurea, rimase a Heidelberg come assistente del patologo Nikolaus Friedreich. Pi\u00f9 tardi, fu associato all'ospedale generale di Eppendorf, poi nel 1919 fu nominato professore associato di otorinolaringoiatria presso l'Universit\u00e0 di Amburgo.\nInsieme al dermatologo Paul Gerson Unna, venne chiamata la sindrome di Unna-Thost, una rara malattia ereditaria che colpisce i palmi delle mani e le piante dei piedi. Descrisse la malattia in un documento intitolato \"\u00dcber erbliche Ichtyosis palmaris et plantaris cornea\" (1880)."}
{"id": "6906744", "revid": "599013", "url": "https://it.wikipedia.org/wiki?curid=6906744", "title": "Brigitte Rohde", "text": ""}
{"id": "6906747", "revid": "1305772", "url": "https://it.wikipedia.org/wiki?curid=6906747", "title": "Vengo anch'io", "text": ""}
{"id": "6906765", "revid": "287204", "url": "https://it.wikipedia.org/wiki?curid=6906765", "title": "Istvan Rozsavolgyi", "text": ""}
{"id": "6906766", "revid": "639480", "url": "https://it.wikipedia.org/wiki?curid=6906766", "title": "Statua del Chollima", "text": "La statua del Chollima () \u00e8 un monumento sul colle Mansu di Pyongyang, la capitale della Corea del Nord. Esso simboleggia la \"velocit\u00e0 del Chollima\" del movimento Chollima. Secondo la tradizione il cavallo mitologico rappresentato dalla statua \u00e8 in grado di percorrere 1.000 \"ri\" al giorno.\nStoria.\nQuesto monumento \u00e8 stato completato in occasione del quarantanovesimo compleanno di Kim Il-sung nel 15 aprile 1961. \u00c8 stato costruito dal Mansudae Art Studio, un grande laboratorio artistico di oltre 4.000 dipendenti. La sua origine si pu\u00f2 rintracciare in un discorso pronunciato da Kim Il-sung il 7 marzo 1961, che incitava i gruppi degli artisti amatoriali di campagna a contribuire allo sviluppo dell'arte del paese.\nCaratteristiche.\nIl monumento complessivo \u00e8 alto 46 metri, mentre la statua ne misura 14 in altezza e 16 in lunghezza. Le due figure sul Chollima, un lavoratore e una donna di campagna, sono rispettivamente alte 7 e 6,5 metri. L'uomo solleva un documento del Comitato centrale del Partito del Lavoro di Corea, mentre la donna tiene in braccio un covone di riso. L'intera statua \u00e8 in bronzo; la base, invece, \u00e8 realizzata in granito."}
{"id": "6906767", "revid": "1543377", "url": "https://it.wikipedia.org/wiki?curid=6906767", "title": "Trump Shuttle", "text": "La Trump Shuttle, Inc. \u00e8 stata una compagnia aerea di propriet\u00e0 dell'imprenditore, poi Presidente degli Stati Uniti d'America, Donald Trump dal 1989 al 1992. I diritti di atterraggio e alcuni degli equipaggiamenti necessari ad operare i voli erano originariamente parte della Eastern Air Lines e conosciuti come Eastern Air Lines Shuttle. La compagnia effettuava voli ogni ora utilizzando una flotta di Boeing 727 dall'aeroporto LaGuardia di New York all'aeroporto internazionale Logan di Boston e all'aeroporto nazionale Reagan di Washington, D.C., allora conosciuto come Aeroporto Nazionale di Washington, cos\u00ec come voli charter verso altre destinazioni. Il codice IATA della compagnia era TB (pi\u00f9 tardi riassegnato alla Jetairfly).\nStoria.\nFondazione.\nNella seconda met\u00e0 degli anni ottanta, sia la Eastern Air Lines che la Pan American World Airways operavano voli a corto raggio negli Stati Uniti d'America nord-orientali, ma, nonostante i voli fossero altamente redditizi, le due compagnie nel loro insieme non navigavano in buone acque. Cos\u00ec, quando le previsioni finanziarie della Eastern divennero ancora pi\u00f9 buie, la compagnia inizi\u00f2 a vendere i propri aeromobili e le proprie rotte, riorganizzando le proprie operazioni a corto raggio in una compagnia separata e guidata da Bruce Nobles, la sopraccitata Eastern Air Lines Shuttle, con il solo scopo di venderla e fare cassa.\nIl presidente della Eastern, Frank Lorenzo, incontr\u00f2 Donald Trump a una festa e qui negozi\u00f2 con lui la vendita della societ\u00e0 per 365 milioni di dollari, un prezzo maggiore rispetto a quanto sarebbe teoricamente occorso per creare una compagnia simile partendo da zero ma giustificabile se la compagnia avesse raggiunto un'ampia fetta di mercato. Dopo l'acquisto, Trump annunci\u00f2 quindi la sua intenzione di trasformare il servizio di voli a corto raggio da servizio low cost destinato a chi viaggiava per lavoro a servizio di lusso.\nDopo aver raggiunto un accordo con la Trump Organization, nell'ottobre 1988, la Eastern si avvalse della protezione prevista dal \"Chapter 11\", una norma della legge fallimentare statunitense, dichiarando, di fatto, bancarotta. A quel punto, molti passeggeri preferirono usufruire dei servizi offerti dalla concorrente Pan Am Shuttle, e cos\u00ec la Eastern Shuttle, una volta in attivo, inizi\u00f2 a perdere introiti. Trump tent\u00f2 quindi di usare questo fatto per contrattare un prezzo pi\u00f9 basso ed acquisire nuovi aeromobili dalla Eastern e alla fine la sua offerta fu accettata, nel maggio 1989, dalla corte fallimentare. Nel giugno 1989 l'acquisto fu quindi completato grazie al finanziamento di una cordata di banche capitanate dalla Citibank.\nLe operazioni della Trump Shuttle iniziarono quindi l'8 giugno 1989 e, alla fine di agosto, i primi risultati testimoniarono il successo dell'impresa con una fetta di mercato coperta pari al 40-50%. Trump spinse quindi ancora di pi\u00f9 per rendere sempre pi\u00f9 esclusivo e lussuoso il nuovo servizio in modo da farlo diventare anche un veicolo pubblicitario per lo stesso nome della Trump Organization. Gli aerei della compagnia furono quindi ridipinti con una livrea bianca e gli interni furono decorati con, tra le altre cose, piallacci in legno d'acero, fibbie cromate per le cinture di sicurezza e rubinetti dorati per i gabinetti. La compagnia aerea fu anche una delle prime nell'adottare tecnologie avanzate, come i primi banchi per il check-in automatico, creati dalla Kinetics, installati presso le proprie postazioni all'aeroporto LaGuardia, o come la creazione di una partnership con la LapStop, un start-up che noleggiava pc portatili ai passeggeri. La Trump Shuttle fu anche una tra le prime compagnie aeree a dotarsi del sistema per le telefonate in volo Airfone sviluppato dalla GTE. I voli offrivano inoltre pasti gratuiti, comprendenti anche bistecche, cos\u00ec come birra, vino e champagne. \nIn questo periodo sia la Trump Organization che la Pan Am spesero milioni di dollari in campagne pubblicitarie al fine mantenere una posizione di dominio nel mercato.\nDifficolt\u00e0 finanziarie.\nIl traffico di passeggeri sui voli a corto raggio inizi\u00f2 a diminuire nel novembre 1989. Alla fine del 1989, infatti, l'area nord-orientale degli Stati Uniti d'America entr\u00f2 in una fase di recessione economica, mentre l'invasione del Kuwait da parte dell'Iraq nell'agosto del 1990 caus\u00f2 il raddoppio dei prezzi del carburante per jet. Cos\u00ec, mentre i costi di esercizio per le compagnie aeree salivano, molte della aziende loro clienti che utilizzavano viaggi a corto raggio tagliarono i costi relativi alle trasferte. Allo stesso tempo, gli affari nel settore casin\u00f2 della Trump Organization iniziarono ad affrontare serie difficolt\u00e0 e, nel giugno 1990, Trump fu obbligato a cedere il controllo di molte sue attivit\u00e0 alle banche onde evitare una bancarotta personale. La compagnia aerea rimase quindi senza liquidit\u00e0 e nel settembre 1990 dichiar\u00f2 fallimento a causa dell'incapacit\u00e0 di saldare i debiti contratti.\nIn questo periodo la Trump Shuttle effettu\u00f2 anche voli charter al fine di impiegare gli aeromobili inutilizzati per i viaggi a corto raggio. In uno di questi voli charter, effettuato nel giugno del 1990, la Trump Shuttle trasport\u00f2 Nelson Mandela nel suo viaggio lungo otto citt\u00e0 degli Stati Uniti d'America. Durante la prima guerra del Golfo, nel 1990-91, la compagnia stipul\u00f2 un contratto con il governo statunitense per il trasporto di personale militare tra la base aerea di Dover, quella di Charleston, la base aerea Travis, la base aerea McChord e la base aerea Kelly; durante la campagna elettorale per le elezioni presidenziali del 2016, Sean Hannity raccont\u00f2, e lo staff di Trump conferm\u00f2, che l'imprenditore americano aveva inviato il suo aereo per trasportare la truppe durante la guerra, riferendosi probabilmente ai sopraccitati voli charter.\nVendita.\nTrump aveva garantito personalmente 135 milioni di dollari del debito della compagnia. In seguito al fallimento, Citibank stipul\u00f2 quindi accordi con la Northwest Airlines perch\u00e9 questa prendesse il controllo della compagnia in cambio di un alleggerimento della posizione personale di Trump nel debito della stessa, cos\u00ec, nell'aprile del 1991 le due parti sembrarono essere vicine al passaggio di propriet\u00e0 della Trump Shuttle. Nel luglio dello stesso anno la Delta Air Lines acconsent\u00ec a comprare i servizi a corto raggio della rivale Pan Am confluiti nella Pan Am Shuttle, e in agosto la Northwest annunci\u00f2 che l'acquisto della Trump Shuttle si era tramutato in un nulla di fatto a causa del rifiuto, da parte della Trump Organization, a diminuire il prezzo di vendita come richiesto dalla Northwest in seguito alle mutate condizioni di mercato. Alla fine, nel dicembre del 1991 la USAir raggiunse un accordo per acquisire il controllo operativo della Trump Shuttle fino a un massimo di dieci anni, con un'opzione di acquisto dopo cinque anni.\nIl 7 aprile 1992 la Trump Shuttle cess\u00f2 di esistere quando fu fatta confluire in una nuova azienda, la Shuttle, Inc., che inizi\u00f2 ad operare il 12 aprile 1991 come servizio a corto raggio della USAir. In seguito, il 19 novembre 1997, la US Airways compr\u00f2 la Shuttle, Inc. e l'azienda cominci\u00f2 ad operare come US Airways Shuttle. Nell'ottobre 2015, la US Airways si fuse con la American Airlines, e a quel punto il servizio venne rinominato American Airlines Shuttle.\nIncidenti.\nNell'agosto del 1989 un volo della Trump Shuttle in arrivo a Boston ebbe un problema relativo al carrello anteriore a causa di un errore di manutenzione commesso da personale della Eastern prima ancora dell'acquisizione dell'aeromobile da parte della compagnia di Trump. Al fine di contenere la reazione dei media sull'accaduto, lo stesso Donald Trump sal\u00ec sul volo successivo diretto a Boston.\nServizi correlati.\nUn'altra compagnia aerea di propriet\u00e0 della Trump Organization, la Trump Air, operava un servizio di voli su elicottero tra l'aeroporto LaGuardia e l'eliporto di Downtown Manhattan al fine di fornire una connessione con i voli della Trump Shuttle. Dal 1989 al 1992 la Trump Air ha effettuato anche voli tra New York City e l'aeroporto di East Hampton e fra l'eliporto newyorkese West 30th Street e Steeplechase Pier ad Atlantic City per servire i casin\u00f2 della famiglia Trump. I velivoli utilizzati erano elicotteri Sikorsky S-61 e Boeing Chinook."}
{"id": "6906768", "revid": "121580710", "url": "https://it.wikipedia.org/wiki?curid=6906768", "title": "Miami Open 2018", "text": "Il Miami Open 2018, noto anche come Miami Open presented by Ita\u00fa per motivi di sponsorizzazione, \u00e8 stato un torneo di tennis che si \u00e8 giocato su campi in cemento. \u00c8 stata la 34\u00aa edizione del Miami Masters, che fa parte della categoria ATP Tour Masters 1000 nell'ambito dell'ATP World Tour 2018, e della categoria Premier Mandatory nell'ambito del WTA Tour 2018. Sia il torneo maschile sia quello femminile si sono tenuti al Tennis Center at Crandon Park di Key Biscayne, vicino a Miami, dal 19 marzo al 1\u00ba aprile 2018.\nPartecipanti ATP.\nAltri partecipanti.\nI seguenti giocatori hanno ricevuto una wild card per il tabellone principale:\nI seguenti giocatori sono passati dalle qualificazioni:\nIl seguente giocatore \u00e8 entrato nel tabellone principale come lucky loser:\nPartecipanti WTA.\nAltre partecipanti.\nLe seguenti giocatrici hanno ricevuto una wild card per il tabellone principale:\nLe seguenti giocatrici sono entrate nel tabellone principale passando dalle qualificazioni:\nLa seguente giocatrice \u00e8 entrata nel tabellone principale come lucky loser:\nCampioni.\nSingolare maschile.\n John Isner ha battuto in finale Alexander Zverev con il punteggio di 64-7, 6-4, 6-4.\nSingolare femminile.\n Sloane Stephens ha battuto in finale Je\u013cena Ostapenko con il punteggio di 7-65, 6-1.\nDoppio maschile.\n Bob Bryan / Mike Bryan hanno battuto in finale Karen Cha\u010danov / Andrej Rubl\u00ebv con il punteggio di 4-6, 7-65, [10-4].\nDoppio femminile.\n Ashleigh Barty / Coco Vandeweghe hanno battuto in finale Barbora Krej\u010d\u00edkov\u00e1 / Kate\u0159ina Siniakov\u00e1 con il punteggio di 6-2, 6-1."}
{"id": "6906773", "revid": "1444345", "url": "https://it.wikipedia.org/wiki?curid=6906773", "title": "It's My House", "text": ""}
{"id": "6906777", "revid": "767487", "url": "https://it.wikipedia.org/wiki?curid=6906777", "title": "Corrado Banchi", "text": "Biografia.\nNacque in via Ponte alle Mosse a Firenze, ultimo di tre fratelli, da Natale e Ofelia Banchi, commercianti. Disinteressato al lavoro dei genitori, si appassion\u00f2 in giovane et\u00e0 della fotografia, quando a dodici anni ricevette in regalo una macchina fotografica, iniziando a lavorare come cartellonista per alcuni cinema della citt\u00e0 toscana. Giocatore dilettante di calcio, milit\u00f2 per quattro anni nella categoria allievi della Fiorentina \u2013 allora \"Libertas\" \u2013 negli anni trenta.\nDurante la seconda guerra mondiale fu destinato a presidiare la linea ferroviaria Tirrenica a Follonica, dove conobbe Lola Chiti, divenuta sua moglie nel 1944. Banchi document\u00f2 con le sue fotografie eventi bellici avvenuti nel Massetano: immortal\u00f2 la sepoltura in una fossa comune degli ottantatr\u00e9 minatori di Niccioleta, trucidati dai nazisti nel 1944; e l'ingresso dell'esercito americano a Massa Marittima il 24 giugno 1944. Stabilitosi a Massa Marittima, vi apr\u00ec il suo studio fotografico con laboratorio, prima in via Cappellini e successivamente in via Moncini, inziando a lavorare cos\u00ec come fotografo professionista. Nel 1948 fotograf\u00f2 la cattura dei banditi Francesco Russo e Andrea Cucchiara, che avevano rapito un facoltoso cittadino svizzero, Gioacchino Zopfi, nel Volterrano. Si specializz\u00f2 presto in fotografo sportivo, collaborando con quotidiani quali \"Il Tirreno\" e \"La Nazione\", e seguendo la Nazionale italiana nei campionati europei e mondiali. Il 15 gennaio 1950, durante Fiorentina-Juventus allo stadio Artemio Franchi di Firenze, durante il campionato di serie A 1949-1950, Banchi realizz\u00f2 la sua fotografia pi\u00f9 famosa: la cosiddetta \"rovesciata di Parola\", resa celebre quale immagine delle figurine Panini.\nDal 1952 al 1956 collabor\u00f2 al cinegiornale Settimana Incom come operatore cinematografico. Per la Incom realizz\u00f2 numerosi servizi: si ricordano la prima vittoria di Ribot all'ippodromo di Pisa nel 1953, l'ultima vittoria di Gino Bartali nel Giro di Toscana sempre nello stesso anno, l'alluvione del Polesine del 1954. In Maremma document\u00f2 le condizioni sociali dei minatori della Montecatini e la tragedia di Ribolla del 1954, nella quale persero la vita quarantatr\u00e9 minatori; negli anni sessanta immortal\u00f2 il veloce mutamento paesaggistico della costa grossetana, come la nascita dello stabilimento Montedison di Scarlino, e lo sviluppo edilizio per il turismo d'\u00e9lite di Roccamare e Punta Ala.\nNel 1980 realizz\u00f2 un cartellone pubblicitario per il museo della miniera di Massa Marittima, che ricevette un premio nazionale dal Ministero dell'interno. Nel 1985 fu premiato a Pisa dall'associazione italiana reporter fotografici, e gli fu conferito il titolo di cavaliere dal presidente della Repubblica Sandro Pertini. Mor\u00ec a Massa Marittima il 24 aprile 1999.\nArchivio.\nL\u2019archivio, conservato presso la famiglia, raccoglie buona parte del materiale prodotto da Corrado Banchi dal 1935 al 1999: negativi, stampe originali, riproduzioni e ritagli stampa. Significativa la documentazione storica sugli eventi legati alla Maremma, dalla seconda guerra mondiale alla nascita delle industrie e allo sviluppo balneare turistico e d'\u00e9lite. Numerose le fotografie a soggetto sportivo o per eventi mondani, come le elezioni di Miss Italia dal 1947 al 1954."}
{"id": "6906780", "revid": "298229", "url": "https://it.wikipedia.org/wiki?curid=6906780", "title": "Istvan Rozsav\u00f6lgyi", "text": ""}
{"id": "6906781", "revid": "111319", "url": "https://it.wikipedia.org/wiki?curid=6906781", "title": "Eroe del Tagikistan", "text": "Il titolo di Eroe del Tagikistan \u00e8 il pi\u00f9 alto titolo onorifico del Tagikistan.\nStoria.\nL'onorificenza \u00e8 stata istituita il 14 dicembre 1996.\nAssegnazione.\n\u00c8 conferita dal Presidente della Repubblica del Tagikistan per premiare servizi allo Stato e alle persone associate con la commissione di un atto eroico, militare o nel lavoro, in nome della libert\u00e0, dell'indipendenza e della prosperit\u00e0 della Repubblica del Tagikistan.\nAlle persone che hanno ricevuto il titolo di Eroe del Tagikistan, viene assegnata la stella d'oro \"Eroe del Tagikistan\", indossata con un nastro sul lato sinistro del petto.\nLe persone che hanno ricevuto il titolo di \"Eroe del Tagikistan\" ricevono un bonus mensile del 100 % della pensione che ricevono. Essi hanno diritto a vivere in una zona residenziale in conformit\u00e0 con gli standard stabiliti. Lo spazio abitativo occupato da loro e dai loro familiari e i servizi comunali sono pagati al 50 %. Gli insigniti hanno diritto anche a un trattamento sanitario annuale con viaggio gratuito in un ospedale o in una casa per le vacanze. I permessi gratuiti sono rilasciati nel luogo di lavoro e per i pensionati non attivi dagli organismi di protezione sociale. Gli insigniti hanno il diritto di viaggiare gratuitamente una volta all'anno - andata e ritorno - nella Repubblica del Tagikistan su rotaia, in aereo o con mezzi di trasporti a lunga distanza su gomma e il diritto al libero uso ai mezzi dei trasporto pubblico urbani e suburbani.\nLa stella d'oro e i documenti di assegnazione di un insignito defunto rimangono agli eredi per la memoria. Con il consenso degli eredi del defunto, l'insegna e i documenti di assegnazione possono essere trasferiti ai musei statali per la conservazione e l'esposizione. Se il defunto non ha eredi, i suoi premi e documenti di assegnazione vengono restituiti allo stato."}
{"id": "6906785", "revid": "184755", "url": "https://it.wikipedia.org/wiki?curid=6906785", "title": "Tag (film)", "text": ""}
{"id": "6906793", "revid": "1543377", "url": "https://it.wikipedia.org/wiki?curid=6906793", "title": "Vanessa Herzog", "text": "Biografia.\nBittner ha iniziato a disputare i suoi primi Mondiali juniores di pattinaggio di velocit\u00e0 nel 2011, vincendo due anni dopo la medaglia d'oro nei 1000 m e l'argento nei 2x500 m a Collalbo. Prende inoltre parte alle Olimpiadi di So\u010di 2014 piazzandosi 27\u00aa nei 500 m, 24\u00aa nei 1000 m e 34\u00aa nei 1500 m.\nAttiva anche nel pattinaggio in linea, nel 2015 conquista cinque titoli europei in questo sport. Il 16 settembre 2016 sposa il suo manager Thomas Herzog prendendone il cognome.\nFresca vincitrice di tre medaglie agli Europei di Kolomna 2018 (oro nei 500 m, argento nei 1000 m e bronzo nel mass start), Vanessa Herzog partecipa alle Olimpiadi di Pyeongchang 2018 giungendo quarta nei 500 m con un distacco di 17 secondi dalla terza classificata Karol\u00edna Erbanov\u00e1, mentre nei 1000 m si posiziona quinta. Lo stesso anno vince poi la Coppa del Mondo dei 500 m.\nAi Mondiali su distanza singola di Inzell 2019 si laurea campionessa nei 500 m e giunge seconda nei 1000 m."}
{"id": "6906808", "revid": "81195", "url": "https://it.wikipedia.org/wiki?curid=6906808", "title": "Vanessa Bittner", "text": ""}
{"id": "6906810", "revid": "1573940", "url": "https://it.wikipedia.org/wiki?curid=6906810", "title": "Bernat de Puigcerc\u00f3s", "text": " Egli fu Inquisitore generale della Corona d'Aragona.\nOpere.\nEgli scrisse un piccolo trattato in Latino chiamato \"Quaestio disputata de licitudine contractus emptionis et venditionis censualis cum conditione revenditionis\" (Questione disputata sulla legalit\u00e0 del contratto de compravendita dei \"censals\" colla condizione di rivendita). Fu trascritto e pubblicato da Josep Hernando i Delgado. Il testo che fu utilizzato fu preso del manoscritto n\u00ba 42 del Monastero di Sant Cugat, che si pu\u00f2 trovare nell'Archivio Generale della Corona di Aragona.. In questo piccolo trattato egli accetta la legalit\u00e0 dei \"censals\" e \"violaris\", che sarebbero il diritto di ricevere una rendita dopo un certo periodo, o perfino per tutta la vita, dopo avere pagato una certa quantit\u00e0 d'argento. Essi furono molto communi in Catalogna e nella Corona d'Aragona durante il Medioevo, e questa materia fu molto dibattita nel Diritto Canonico medievale.\nQuest'opera ebbe una influenza decisiva nell'opinione di Francesc Eiximenis a favore della legalit\u00e0 dei \"censals\" e dei \"violaris\" nel suo Tractat d'usura (Trattato di usura)."}
{"id": "6906811", "revid": "123978907", "url": "https://it.wikipedia.org/wiki?curid=6906811", "title": "Tyberissos", "text": "Tyberissos era un antico insediamento nella Licia vicino all'attuale citt\u00e0 di \u00c7evreli (prima chiamata T\u0131rm\u0131s\u0131n) nel distretto di Demre della provincia di Antalya in Turchia.\nTyberissos, nata come fortezza di montagna, era situata a circa 280 m di altitudine a due chilometri a nord della citt\u00e0 portuale di Timiussa. Solo uno stretto sentiero conduce da \u00c7evreli al sito, i cui contorni e la struttura preesistente sono ancora facilmente riconoscibili sulle fotografie aeree. Tyberissos \u00e8 menzionato per la prima volta nel V secolo a.C. nelle iscrizioni di Xanthos come \"Tuburehi\". \nNel V secolo a.C. il sito era occupato da una piccola fortezza di montagna con un nucleo simile a una torre, circondato da semplici case con una sola stanza, raggruppate su terrazze attorno alla fortezza. Nel sud del villaggio c'era un piccolo \"temenos\", sul quale sorgeva un tempio licio di cui \u00e8 conservato un altare.\nIn epoca ellenistica il tempio licio (in legno?) fu sostituito da un tempio greco. Quest'ultimo, di ordine dorico, era dedicato ad Apollo e rivolto verso sud, come \u00e8 tipico dei templi della Licia. Allo stesso tempo, intorno al II secolo a.C. fu creata un'agor\u00e0. La modesta ricchezza degli abitanti di Tyberissos in questo periodo si riflette nello sviluppo residenziale del sito. Le case in questo periodo avevano diverse stanze ed erano costruite con una muratura a regola d'arte a conci, alcuni dei quali in rilievo.\nSparse nel villaggio furono trovate basi di statue, mentre un'iscrizione sulle pareti esterne del Tempio di Apollo ricorda un cittadino, il quale come Pritano della vicina Myra si era distinto come benefattore verso Tyberissos venendo per questo motivo onorato con una statua nel \"temenos\" di Apollo.\nDurante l'impero romano l'insediamento, insieme alla vicina Myra, era parte di una \"Sympoliteia\". Un'iscrizione trovata a Tyberissos rende omaggio all'imperatore Augusto."}
{"id": "6906823", "revid": "599013", "url": "https://it.wikipedia.org/wiki?curid=6906823", "title": "Moschea Tzistarakis", "text": "La moschea Tzistarakis (in greco: \u03a4\u03b6\u03b1\u03bc\u03af \u03a4\u03b6\u03b9\u03c3\u03c4\u03b1\u03c1\u03ac\u03ba\u03b7, in turco: Cizderiye Camii) o moschea della Fontana di sotto (in greco:\u03a4\u03b6\u03b1\u03bc\u03af \u03c4\u03bf\u03c5 \u039a\u03ac\u03c4\u03c9 \u03a3\u03b9\u03bd\u03c4\u03c1\u03b9\u03b2\u03b1\u03bd\u03b9\u03bf\u03cd) \u00e8 una moschea ottomana di Atene, capitale della Grecia. Sorge nella piazza principale dello storico quartiere di Monastiraki, chiusa al culto, ospita una sezione del Museo del Folclore greco.\nStoria e descrizione.\nLa mosche fu costruita per volont\u00e0 del governatore ottomano della citt\u00e0, il voivoda Mustafa Agha Tzistarakis nel 1759. Secondo la tradizione, per realizzare la calce necessaria per costruire il tempio, venne utilizzata una colonna del tempio di Zeus Olimpio, anche se probabilmente ad essere impiegato fu un pilastro della Biblioteca di Adriano.\nNel corso della guerra d'indipendenza greca fu sede di un'assemblea degli anziani, mentre nel 1834 funse da sala da ballo in occasione di una cerimonia in onore del re Ottone di Grecia. Fu parzialmente ricostruita nel 1915 dall'architetto Anastasios Orlandos e nel 1918 divenne sede del Museo dell'Artigianato greco. Fu temporaneamente riaperta al culto durante il soggiorno ateniese del monarca saudita in esilio Sa'ud nel 1966.\nNel 1981 la moschea fu danneggiata da un terremoto e riapr\u00ec al pubblico dieci anni dopo."}
{"id": "6906826", "revid": "66124", "url": "https://it.wikipedia.org/wiki?curid=6906826", "title": "Lupin III - Ritorno alle origini", "text": " \u00e8 la quinta serie televisiva anime di \"Lupin III\", nata per festeggiarne il 50\u00ba anniversario. Prodotta dalla TMS Entertainment e animata dalla Telecom Animation Film, \u00e8 ambientata in Francia poco dopo la fine della serie precedente \"Lupin III - L'avventura italiana\" (con cui condivide parte del cast tecnico). Annunciata al Japan Expo di Parigi del 2017, la serie \u00e8 stata trasmessa in 24 episodi su Nippon Television dal 4 aprile al 19 settembre 2018. A differenza della precedente, che si sviluppava in un'unica trama orizzontale, \"Lupin III - Ritorno alle origini\" \u00e8 divisa in quattro archi narrativi (definiti \"episode\" nell'edizione originale) intervallati da episodi commemorativi autoconclusivi in cui i protagonisti appaiono con i vari abiti indossati nel corso della loro storia.\nTrama.\nNel primo arco narrativo Lupin III e Daisuke Jigen vivono in un appartamento a Riquewihr dove indagano su un sito del dark web chiamato \"Marco Polo\", dove si possono comprare cose come droga e armi da fuoco. Per rubare una moneta digitale, Lupin invade un enorme server strettamente sorvegliato chiamato Due Torri alla ricerca della misteriosa hacker Ami Enan. Lupin affronter\u00e0 la trappola di Marco Polo con Ami che per\u00f2 nasconde un intrigante mistero che piano piano verr\u00e0 a galla.\nNel secondo arco Lupin viene in possesso di un taccuino nero contenente informazioni estremamente sensibili su personaggi politici di alto livello, che lo rende un bersaglio per lo spietato direttore della DGSE e per Albert d'Andr\u00e9sy, un furbo criminale ed ex-partner di Lupin che si nasconde dietro la facciata di un onesto funzionario governativo.\nNel terzo arco Lupin intende rubare la Lacrima Insanguinata, un tesoro nazionale del regno sud-est asiatico di Padal indossato dalla sua principessa reale, Dolma, la quale ha stretto amicizia con Ami. Quando un golpe minaccia la vita di Dolma, Ami si riunisce con Lupin per salvarla.\nIl quarto arco vede un'ultima riunione tra Lupin e Ami contro la Shake Hanz, un losco conglomerato informatico il cui obiettivo \u00e8 il dominio del mondo attraverso un monopolio esclusivo per il cyber-traffico e l'uso di internet e che ha tirato le fila di alcuni degli exploit di Lupin nella serie.\nPersonaggi.\nPersonaggi regolari.\nAmi Enan.\nAmi Enan \u00e8 una giovane hacker che lavora per Marco Polo. \u00c8 doppiata in giapponese da Inori Minase e in italiano da Martina Tamburello.\nAlbert d'Andr\u00e9sy.\nAlbert d'Andr\u00e9sy \u00e8 un ex compagno di avventure di Lupin che lasci\u00f2 il mestiere di ladro per diventare un poliziotto. Sfid\u00f2 Lupin nel compiere l'impresa di \"rubare\" la Francia. \u00c8 doppiato in giapponese da Kenjir\u014d Tsuda e in italiano da Claudio Moneta.\nEpisodi.\nNell'edizione originale della serie, vengono marcati i quattro raggruppamenti di episodi dalla trama contigua: dall'1 al 5; dal 7 al 10; dal 13 al 16; dal 21 al 24. Queste puntate corrispondono all'effettivo svolgimento della trama della serie, mentre le restanti sono dei filler talvolta realizzati con lo scopo di riproporre personaggi secondari delle serie precedenti.\nSigle.\nSigle giapponesi:\nSigle italiane:\nEdizione italiana.\nL'edizione italiana della serie, a cura di Tania Gaspardo, \u00e8 stata trasmessa su Italia 1 dal 15 dicembre 2018 al 10 febbraio 2019, nella seconda o terza serata del sabato. Il doppiaggio \u00e8 stato eseguito dalla LogoSound e diretto da Giancarlo Martino e Alessio Pelicella su dialoghi di Luigi Rosa (coadiuvato da Ivo De Palma in alcuni episodi). L'adattamento \u00e8 caratterizzato da numerose edulcorazioni volte ad eliminare la maggior parte dei riferimenti diretti alla morte, all'uccisione e alla sessualit\u00e0. Tra le pi\u00f9 rilevanti, \u00e8 stato cambiato il motivo del rapimento di Ami, che si afferma essere stato l'ottenimento di un riscatto, ma in realt\u00e0 \u00e8 stata rapita all'et\u00e0 di sei anni per produrre materiale pedopornografico. \u00c8 stato inoltre rimosso ogni riferimento all'omosessualit\u00e0 di Albert d'Andr\u00e9sy.\nIl cognome di Enzo nell'edizione italiana \u00e8 Brown (pronunciato come in inglese) mentre nell'edizione originale e anche in quella inglese si chiama Bron. Il social network PeopleLog viene chiamato P.P.L.O.G. facendo lo spelling come fosse un acronimo.\nEdizioni home video.\nIn Giappone l'intera serie \u00e8 stata distribuita in DVD e Blu-ray Disc dal 25 luglio 2018, divisa in cinque box. Il primo box include un OAV intitolato che celebra il 50\u00ba anniversario del manga. L'OAV \u00e8 stato diretto da Jun Kawagoe, con Monkey Punch come regista generale e character design di Hisao Horikoshi e Satoshi Hirayama. Il titolo \u00e8 un riferimento al primo episodio de \"Le avventure di Lupin III\" e ne riprende la trama, presentando per\u00f2 anche altri nemici storici."}
{"id": "6906829", "revid": "115246478", "url": "https://it.wikipedia.org/wiki?curid=6906829", "title": "Grigoras Dinicu", "text": "Deve parte della sua notoriet\u00e0 alla composizione del brano \"Hora staccato\" (1906), che \u00e8 stato eseguito in un numero incalcolabile di trascrizioni ed adattamenti. \nPrimi anni e formazione.\nEra nato a Bucarest, nel quartiere \"Scaune\". Studi\u00f2 al Conservatorio della sua citt\u00e0 con Dumitru Georgescu-Kiriac. Ebbe poi modo di frequentare Carl Flesch, grande pedagogo del violino, con il quale studi\u00f2 nel 1902. Ricevette una borsa di studio per l'Accademia di Vienna, ma non fu poi ammesso.\nCarriera.\nDopo il diploma suon\u00f2 il violino con l'Orchestra del Ministero della Pubblica Istruzione, suonando anche da solista. Il suo brano \"Hora staccato\" fu scritto nel periodo iniziale della sua carriera. Per oltre 40 anni, dal 1906 al 1946, diresse concerti di musica popolare. Viaggi\u00f2 molto, come solista e direttore.\nMor\u00ec a Bucarest di cancro alla laringe."}
{"id": "6906830", "revid": "599013", "url": "https://it.wikipedia.org/wiki?curid=6906830", "title": "Risto Pietil\u00e4inen", "text": "Biografia.\nHa disputato la sua prima gara da copilota nel 1993, al Rally dei 1000 Laghi, nona prova del campionato del mondo, a bordo di una Opel Manta pilotata da Harri Rovanper\u00e4, col quale inizi\u00f2 il sodalizio che dur\u00f2 sino al ritiro del pilota finlandese dal mondiale, avvenuto nel 2006, fatta eccezione per una pausa, nelle annate 1996 e 1997, quando Rovanper\u00e4 gareggi\u00f2 con Juha Repo e Voitto Silander.\nNel mondiale 1998 disput\u00f2 la prima stagione completa a fianco di Rovanper\u00e4 con la squadra spagnola SEAT Sport, che affid\u00f2 loro prima la Ibiza Kit Car Evo2 e poi la neonata C\u00f3rdoba WRC con la quale Pietil\u00e4inen ottenne i primi punti in carriera arrivando sesto nell'ultima gara stagionale (il Rally di Gran Bretagna). Nel 1999 disput\u00f2 tutte le gare del mondiale, colse il primo podio al Rally di Gran Bretagna (terzo) e termin\u00f2 la stagione al nono posto in classifica generale.\n Dopo una stagione 2000 di transizione, pur con un podio conquistato in soltanto quattro gare disputate, nel 2001 la coppia venne ingaggiata dalla squadra Peugeot, reduce dal doppio titolo vinto nel 2000, e all'esordio con la 206 WRC Pietil\u00e4inen vinse la sua prima e tuttora unica gara: il Rally di Svezia; il 2001 fu l'annata migliore per entrambi, conlclusa al quinto posto nella classifica generale piloti, tanto che non riuscirono a ripetersi nei due anni successivi passati al volante della 206 WRC, terminati al settimo e all'undicesimo posto mentre nel 2004 giunsero ottavi con la nuova Peugeot 307 WRC. Per il 2005 si accasarono presso il team Mitsubishi, guidando la Lancer WRC05 e nel 2006 gareggiarono per il team \u0160koda con la Fabia WRC.\nDopo il ritiro di Rovanper\u00e4, Pietil\u00e4inen gareggi\u00f2 ancora nel mondiale WRC, affiancandosi a vari piloti suoi connazionali, tra cui Kristian Sohlberg e Janne Tuohino. L'ultima gara iridata cui prese parte, conclusa con un ritiro, fu il Rally di Finlandia del 2015 con Matti Koskelo, su una Ford Fiesta R5 privata. Dal 2016 al 2017 ha corso al fianco di Kalle Rovanper\u00e4, giovane promessa del rallysmo scandinavo nonch\u00e9 figlio del suo ex-pilota Harri."}
{"id": "6906837", "revid": "1522738", "url": "https://it.wikipedia.org/wiki?curid=6906837", "title": "Comunisti di Russia", "text": "Comunisti di Russia () \u00e8 un partito politico russo di ispirazione marxista-leninista fondato il 22 aprile 2012.\nAll'interno dello spettro politico russo \u00e8 il principale rivale del Partito Comunista della Federazione Russa, opponendosi alla leadership partitica di Gennadij Zjuganov. \nIl partito \u00e8 conosciuto soprattutto per le sue posizioni favorevoli alla pena di morte."}
{"id": "6906838", "revid": "124123", "url": "https://it.wikipedia.org/wiki?curid=6906838", "title": "Katia Mosconi", "text": "Biografia.\nNata ad Aosta nel 1973, a 20 anni ha partecipato ai Giochi olimpici di in tre gare: i 500 metri, dove \u00e8 stata eliminata nella sua batteria, chiusa al 3\u00ba posto su 4 (passavano le prime due) in 47\"90; i 1000 metri, anche in questo caso terminati con l'eliminazione in batteria, dove \u00e8 arrivata 3\u00aa in 1'41\"51, e la staffetta 3000 metri, nella quale \u00e8 uscita in semifinale, chiusa in 4\u00aa posizione in 4'45\"18, ma ha poi vinto la finale B in 4'34\"46, concludendo con un 4\u00ba posto finale per la squalifica della Cina nella finale A (gareggiava insieme a Barbara Baldissera, Marinella Canclini, Mara Urbani (solo semifinale) e Katia Colturi (solo finale B)). "}
{"id": "6906840", "revid": "300067", "url": "https://it.wikipedia.org/wiki?curid=6906840", "title": "Ar\u012bs Lykogiann\u012bs", "text": ""}
{"id": "6906841", "revid": "1431409", "url": "https://it.wikipedia.org/wiki?curid=6906841", "title": "Crazy Runners - Quei pazzi pazzi sulle autostrade", "text": "Crazy Runners - Quei pazzi pazzi sulle autostrade (\"Honky Tonk Freeway\") \u00e8 un film del 1981, diretto da John Schlesinger.\nTrama.\nLa costruzione di un'autostrada minaccia la sopravvivenza di una cittadina della Florida a vocazione turistica, dal momento che non \u00e8 previsto uno svincolo per la stessa. Gli abitanti, pur di attirare i turisti che viaggiano sulla vicina autostrada diretta a Miami, si inventano quindi le cose pi\u00f9 bizzarre: arrivano a dipingere la citt\u00e0 di rosa, organizzano un safari, lo sci acquatico con un elefante, ma tutto invano. Si ribellano quindi, facendo saltare un viadotto in modo da dirottare gli automobilisti nella loro cittadina."}
{"id": "6906842", "revid": "838137", "url": "https://it.wikipedia.org/wiki?curid=6906842", "title": "Agostino Albergotti", "text": "Biografia.\nMembro cadetto della nobile famiglia aretina degli Albergotti, del ramo dei marchesi di Polino, studi\u00f2 prima presso i gesuiti ad Arezzo e a Prato, poi nel collegio di Urbino diretto dai padri scolopi. Nel 1779 si laure\u00f2 a Pisa in diritto civile e canonico e il 10 agosto di quell'anno fu ordinato sacerdote. Prosegu\u00ec i propri studi teologici a Roma, entrando in rapporti con importanti figure della Curia romana, tra cui i cardinali Leonardo Antonelli e Giacinto Sigismondo Gerdil. Nel 1788 fu nominato vicario generale dell'arcidiocesi di Firenze da monsignor Antonio Martini, seguendo in particolare la pastorale ordinaria e pubblicando numerosi scritti.\nNominato vescovo di Arezzo da papa Pio VII il 20 settembre 1802, fu consacrato il giorno seguente dal cardinale Francisco Antonio de Lorenzana y Butr\u00f3n, gi\u00e0 arcivescovo di Toledo, coconsacranti gli arcivescovi Francesco Maria Fenzi, arcivescovo di Corf\u00f9, e Benedetto Sinibaldi.\nIl vescovo Agostino si dedic\u00f2 ad un'intensa attivit\u00e0 pastorale e fu particolarmente attento alla formazione del clero, istituendo il Collegio piano per l'avviamento al sacerdozio di giovani bisognosi, cui destin\u00f2 un cospicuo capitale; riform\u00f2 gli studi e l'organizzazione dei seminari di Arezzo e di Castiglion Fiorentino. Nel 1803 accolse ad Arezzo i padri passionisti, affidando loro la predicazione nelle chiese e l'organizzazione dei ritiri e degli esercizi spirituali per i sacerdoti.\nContrario alla politica religiosa filo-giansenista del granduca Pietro Leopoldo e del vescovo Scipione de' Ricci, antileopoldino e poi antifrancese, l'Albergotti ebbe sempre difficili rapporti con le autorit\u00e0 governative della sua epoca e fu particolarmente insofferente ad ogni ingerenza statale nel ministero ecclesiastico.\nArchivio.\nL'archivio della famiglia Albergotti \u00e8 stato acquistato dal Ministero per i beni e le attivit\u00e0 culturali e destinato all'Archivio di Stato di Arezzo nel 1997; altre due unit\u00e0 appartenenti al fondo sono state acquistate nel 2000. Contiene documenti del vescovo datati fra la seconda met\u00e0 del XIX secolo e il primo quarto del XX secolo, relativi prevalentemente alla sua amministrazione personale, all'attivit\u00e0 pastorale, alla gestione della mensa vescovile e alla conduzione del Collegio Piano.\nGenealogia episcopale.\nLa genealogia episcopale \u00e8:"}
{"id": "6906844", "revid": "599013", "url": "https://it.wikipedia.org/wiki?curid=6906844", "title": "Yur\u00ef\u00fd Percwx", "text": ""}
{"id": "6906848", "revid": "95558385", "url": "https://it.wikipedia.org/wiki?curid=6906848", "title": "Ordine della Stella del Presidente del Tagikistan", "text": "L'Ordine della Stella del Presidente del Tagikistan \u00e8 un'onorificenza del Tagikistan. \nClassi.\nL'ordine dispone delle seguenti classi di benemerenza:\nAssegnazione.\nL'ordine \u00e8 assegnato a governanti, politici e altri cittadini della Repubblica del Tagikistan per premiare il servizio meritorio nel consolidamento della pace e dello sviluppo dello Stato tagiko, un contributo particolarmente importante per le attivit\u00e0 statali e politiche che abbiano contribuito ad aumentare il prestigio internazionale del Tagikistan, risultati eccezionali nell'economia, nella sfera sociale, nella scienza, nella cultura, nello sviluppo della societ\u00e0 e nel progresso sociale e per successi eccezionali e grande patriottismo nel servizio pubblico e militare.\nIl collare \u00e8 un'insegna esclusiva del presidente della Repubblica del Tagikistan.\nLa I classe \u00e8 assegnata a:\nLa II classe \u00e8 assegnata a:\nLa III classe \u00e8 assegnata a:"}
{"id": "6906851", "revid": "767487", "url": "https://it.wikipedia.org/wiki?curid=6906851", "title": "Sympoliteia", "text": "Una sympoliteia (, letteralmente \"cittadinanza comune\") nella Grecia antica era costituita dalla fusione di due o pi\u00f9 localit\u00e0 separate in origine in una \"polis\" comune. Il termine \u00e8 occasionalmente menzionato nelle fonti letterarie e specialmente nelle iscrizioni. A causa di questo uso nel linguaggio nella ricerca della storia antica si utilizza il termine \"sympolitie\", soprattutto se i singoli insediamenti hanno continuato ad esistere in quanto tali, e non \u00e8 stato fondato nessun centro di insediamento comune (sinecismo). In molti casi, una delle comunit\u00e0 era dominante.\nNella ricerca la \"sympoliteia\" si distingue dal \"koinon\", in cui diverse entit\u00e0 politiche formano uno Stato (anche se Polibio utilizz\u00f2 per la Lega achea e per la Lega etolica anche il termine \"sympoliteia\" e il verbo associato), e dall'\"isopoliteia\", in cui i cittadini di diverse citt\u00e0-stato sono legalmente equivalenti tra loro, mentre le citt\u00e0 mantengono la loro indipendenza."}
{"id": "6906855", "revid": "942622", "url": "https://it.wikipedia.org/wiki?curid=6906855", "title": "Proactiva Open Arms", "text": "Proactiva Open Arms \u00e8 una organizzazione non governativa spagnola, in particolare catalana, il cui obiettivo \u00e8 condurre operazioni di ricerca e soccorso in mare. Creata nell'ottobre 2015, inizi\u00f2 le sue operazioni di recupero il mese stesso dalla sua base operativa nell'isola di Lesbo in Grecia.\nProactiva ha ricevuto svariati premi tra cui l'European Citizen Prize nel 2016. Il suo fondatore \u00d2scar Camps, \u00e8 stato premiato come \"Catalan of the Year\" nel 2015.\nNell'Ottobre 2021, \u00e8 uscito il film del regista Marcel Barrena, \"Open Arms\", dedicato alla storia di \u00d2scar Camps e dei suoi colleghi che \u00e8 prossimo ad essere un fedele documentario sulla fondazione dell'assoiazione non governativa.\nStoria.\nOrigini.\nProactiva si svilupp\u00f2 come organizzazione non governativa dalla Pro-Activa Serveis Aqu\u00e0tics, una compagnia di salvataggio e recupero in acqua, situata in Badalona. A causa della crisi dei rifugiati e con l'occorrenza di alcuni decessi in mare con ampio risalto mediatico, Oscar Camps viaggi\u00f2 a Lesbo nel settembre 2015, insieme ad altri tre volontari.\nIn maniera congiunta con la sede operativa a Lesbo, l'Organizzazione Non Governativa coordina le sue operazioni con altre tre navi, uno yacht, l\"'Astral\", utilizzato perlopi\u00f9 per operazioni di ricerca; il \"Golfo Azzurro\" e la \"Open Arms\", sebbene a causa di problemi di fondi, alla data del marzo 2018 solo quest'ultima \u00e8 pienamente operativa.\nIsola di Lesbo.\nNel mese di settembre i primi volontari arrivarono per le operazioni di soccorso. All'inizio, gli unici materiali disponibili furono basilari attrezzature subacquee. Le attivit\u00e0 principali consistevano nel guidare e assistere i rifugiati, principalmente siriani arrivati dalla Turchia, affinch\u00e9 giungessero in sicurezza sulla costa.\n2018.\nNel marzo 2018, una motovedetta della guardia costiera libica intercetta un'imbarcazione di Open Arms in acque internazionali e minaccia di \"sparare per uccidere\" in caso l'ONG rifiuti di consegnare le donne e i bambini che erano tra i 218 passeggeri recuperati dall'organizzazione in quella stessa giornata in acque internazionali. \"Open Arms\" aveva seguito l'avviso emesso dalla Guardia Costiera italiana di recuperare due imbarcazioni in difficolt\u00e0.\n2019.\nIl primo agosto 2019 una nave della Open Arms, in due interventi di salvataggio, prende a bordo 124 persone; il giorno seguente viene chiesto un porto sicuro in Italia, ma viene notificato il divieto di ingresso nelle acque territoriali. Il 9 agosto i legali della ONG chiedono al competente tribunale di Palermo di far sbarcare i minori; Il 10, con un nuovo intervento di salvataggio, vengono imbarcate altre 39 persone; i trasferimenti sulla terraferma vengono consentiti solo per motivi di salute. Solo il 14, dopo un pronunciamento del Tar del Lazio, la nave fa rotta verso Lampedusa pur non avendo il permesso di entrare in porto. Nei giorni seguenti vengono comunque portati a terra 32 minori e altre persone bisognose di cure mediche; alcuni migranti si gettano dalla nave per tentare di arrivare a nuoto nell'isola. Il 20 agosto, infine, il procuratore di Agrigento sale a bordo della nave e dopo un'ispezione dispone lo sbarco e il sequestro preventivo d\u2019urgenza della nave; lo stesso giorno la nave attracca nel porto di Lampedusa con gli ultimi 83 migranti.\nAccuse di complicit\u00e0 nel traffico di esseri umani.\nAlla fine del mese di maggio 2016, Proactiva ha deciso di assegnare una nave nella zona del Mediterraneo centrale per assistere i migranti che provenivano dalle coste della Libia. L'accordo tra l'UE e la Turchia stava rendendo pi\u00f9 difficile l'attraversamento del Mar Egeo, quindi si riaprirono altri canali.\nIl procedimento penale della procura di Palermo nei confronti di Golfo Azzurro, nave appartenente a Proactivia Open Arms, inizi\u00f2 a maggio 2017, in seguito a presunte incongruenze nel modo in cui erano stati soccorsi oltre 220 migranti poi sbarcati a Lampedusa. Nel giugno 2018, i magistrati di Palermo hanno archiviato l'inchiesta spiegando che \u00aballa luce delle indagini svolte, non si ravvisano elementi concreti che portano a ritenere alcuna connessione tra i soggetti intervenuti nel corso delle operazioni di salvataggio a bordo delle navi delle Ong e i trafficanti operanti sul territorio libico\u00bb.\nUn altro procedimento \u00e8 stato avviato nel marzo 2018 dalla procura di Catania, con l\u2019accusa, nei confronti dell\u2019ONG, di associazione per delinquere finalizzata all\u2019immigrazione clandestina. Nel maggio del 2019 il GIP di Catania, accogliendo la richiesta della procura, ha disposto l'archiviazione del procedimento, mentre un fascicolo \u00e8 rimasto aperto presso la procura di Ragusa.\nNel mese di agosto 2017 altre navi dell'ONG hanno ricevuto il divieto da Italia e Malta di sbarcare migranti. L'ONG inoltre ha avuto uno scontro con la guardia costiera libica che ha sparato colpi di avvertimento verso la sua nave \"Golfo Azzurro\" mentre si trovava a 70\u00a0km dalla costa nordafricana, in acque internazionali.\nUna motovedetta libica \u2013 648 Ras Jadir \u2013 si \u00e8 posizionata tra l\u2019imbarcazione dei migranti e la nave dell\u2019ONG, impedendo alle lance di soccorso, che stavano distribuendo i giubbotti di salvataggio, di continuare il recupero.\nI libici hanno intimato alla nave spagnola di non muoversi e hanno minacciato di condurre a Tripoli le lance di recupero, che continuavano a essere vicine ai migranti. I libici richiedevano che l\u2019equipaggio delle lance consegnasse donne e bambini. Questa situazione di tensione \u00e8 durata per almeno due ore, fino a quando i libici si sono ritirati. Sono state soccorse in tutto 218 persone.\nNel mese di marzo 2018, l'ANSA riporta che la nave della Proactiva \u00e8 stata sequestrata dalle autorit\u00e0 italiane e che il capitano e altre due persone sono indagate con l'accusa di traffico di esseri umani dopo essere sbarcati a Pozzallo con 216 dei 218 migranti che avevano recuperato in acque internazionali a 117 km dalle coste libiche. Due dei migranti recuperati, una madre e il figlio malato, furono sbarcati a Malta, dove si trovava la nave, prima che le autorit\u00e0 italiane permettessero alla nave di procedere verso Pozzallo \"viste le precarie condizioni dei migranti e le previsioni meteorologiche in peggioramento\".\nReazioni al sequestro da parte delle autorit\u00e0 italiane.\nIn seguito al sequestro della nave di soccorso all'arrivo a Pozzallo, le principali ONG internazionali per il soccorso umanitario hanno rilasciato dichiarazioni che criticano l'azione delle autorit\u00e0 italiane."}
{"id": "6906857", "revid": "125823667", "url": "https://it.wikipedia.org/wiki?curid=6906857", "title": "Ordine dell'Amicizia (Tagikistan)", "text": "L'Ordine dell'Amicizia \u00e8 un'onorificenza del Tagikistan.\nAssegnazione.\nL'ordine \u00e8 assegnato a figure dello Stato e pubbliche nella scienza, nella cultura, nella letteratura e nell'arte e ad altri cittadini della Repubblica del Tagikistan per premiare attivit\u00e0 operose e fruttuose nel rafforzamento della pace, dell'amicizia e della cooperazione tra i popoli, nella tutela dei diritti umani e degli interessi sociali e un grande contributo personale allo sviluppo e alla moltiplicazione del potenziale spirituale e intellettuale della Repubblica del Tagikistan."}
{"id": "6906882", "revid": "110157", "url": "https://it.wikipedia.org/wiki?curid=6906882", "title": "Isinda", "text": "Isinda () era un'antica citt\u00e0 nella Licia, antica regione dell'Asia Minore. Essa era situata presso l'odierna Belenli in Turchia.\nIsinda form\u00f2 un'unione politica (Sympoliteia) con le sue tre citt\u00e0 limitrofe di Aperlai (che detenne il ruolo principale), Apollonia e Simena. La citt\u00e0 era situata su una collina sopra l'attuale villaggio di Belenli, dove sono conservati i resti di una cinta muraria e altri edifici, nonch\u00e9 alcuni pilastri lici e tombe rupestri.\nIsinda era un'antica sede episcopale del patriarcato di Costantinopoli. Dal XIX secolo essa \u00e8 annoverata tra le sedi vescovili titolari della Chiesa cattolica"}
{"id": "6906888", "revid": "271907", "url": "https://it.wikipedia.org/wiki?curid=6906888", "title": "Zygmunt Grzymala Bosniacki", "text": ""}
{"id": "6906890", "revid": "59785", "url": "https://it.wikipedia.org/wiki?curid=6906890", "title": "Sidyma", "text": ""}
{"id": "6906892", "revid": "271907", "url": "https://it.wikipedia.org/wiki?curid=6906892", "title": "Zygmunt Grzyma\u0142y Bo\u015bniacki", "text": ""}
{"id": "6906893", "revid": "287204", "url": "https://it.wikipedia.org/wiki?curid=6906893", "title": "Palazzo De Beni", "text": "Il palazzo De Beni gi\u00e0 palazzo Grataroli casa Marenzi si trova in via Pignolo ai civico 72-74 nella parte bassa della citt\u00e0 di Bergamo. La via che fa da collegamento tra la parte alta della citt\u00e0 sede degli antichi uffici amministrativi, e la parte bassa venne nel XVI secolo urbanizzata da borghesi che si erano arricchiti grazie al commercio principalmente dei \"panni di lana\" e delle sete. \nStoria.\nIl palazzo \u00e8 la fusione di due distinti edifici, il primo indicato al civico 72, venne costruito nel 1515 dalla famiglia Grataroli nobile casato proveniente da Oneta piccola frazione di San Giovanni Bianco.\nLa famiglia Grataroli vi aveva fondato il \"Circolo artistico\" cui fecero parte personaggi illustri e che si riuniva nella sala con il plafone di legno.\nRisale a qualche anno successivo la parte di fabbricato al numero 74 edificato dalla famiglia Casotti che nel XVI secolo si era arricchita vendendo i panni di seta in tutta la penisola italiana pare fino in Egitto, ma particolarmente ricco fu il commercio nelle Marche, risulta che Francesco Maria I Della Rovere venne ospitato dalla famiglia nel 1525.\nQuesta parte di fabbricato fu costruita nel 1520 su progetto dall'architetto Alessio Agliardi per la famiglia di \"Zanin Casotti de Mazoleni\". Il palazzo divenne propriet\u00e0 della famiglia Maffeis agli inizi del XX secolo., e dal 1947 \u00e8 di propriet\u00e0 dalla famiglia De Beni.\nI due palazzi pur mantenendo la diversa numerazione civica, internamente sono stati uniti conferendo all'immobile uniformit\u00e0. La ricchezza degli arredi ha permesso che alcune scene del film girato nel 1948 dedicato al musicista Gaetano Donizetti avente per interprete Amedeo Nazzari, furono realizzate nelle sale del palazzo.\nDescrizione.\nIl palazzo, pur mantenendo la doppia numerazione civica, \u00e8 stato internamente riunito e uniformato dalla famiglia De beni, eliminandone i confini interni. \nEx Grataroli.\nLa parte del palazzo ex Grataroli, che si presenta per primo salendo via Pignolo, nella parte che si affaccia sulla via non ha nessun elemento decorativo contrariamente nella parte interna vi \u00e8 un cortile porticato posto su tre lati forse tra i pi\u00f9 belli della citt\u00e0. L'elegante porticato ha una configurazione architravata a pianterreno sovrastata da un parapetto al piano superiore dove si ripete nel motivo a colonne con arcate a tutto sesto che poggiano su colonnine. La parte termina con una fascia liscia che rende visibile la gronda del tetto. Il complesso \u00e8 composto da un primo fabbricato su via Pignolo di mt. 15,5 con una profondit\u00e0 di mt. 18,20 che, tramite il cortile porticato interno, si collega con un ulteriore fabbricato di 22,3 m di profondit\u00e0 che si affaccia su di un grande giardino che collega la propriet\u00e0 con via santa Elisabetta. Luigi Angelini ne diede una precisa descrizione. \nLa parte sicuramente pi\u00f9 interessante \u00e8 quella del cortile interno. La pavimentazione si presenta in fasce di pietra che si congiungono in una lastra di pietra arenaria centrale e completo di mattoncini. Il pianterreno si presenta con piattabande, il piano superiore \u00e8 loggiato con la presenza di piattabande nella parte verso la strada, mentre sul lato opposto le colonnine sono collegate da arcate circolari. Le quindici colonne hanno differenti capitelli a volute ripiegate, festoni e foglie ripiegate. Gli spazi presenta raffigurazioni, tra queste una figura seduta a uno scrittoio con l'epigrafe \"Hoc fac ed vivens\" e la data 1515.\n&lt;br &gt;Dal cortile si ha accesso al due salottini che conducono al salone, anticamente la sede del \"Circolo artistico\", riccamente decorato da \nRomeo Bonomelli e Gian Battista Galizzi, il salone ha un fregio raffigurante amorini che suonano differenti strumenti musicali.\nEx Zanin Casotti de Mazzoleni.\nIl fabbricato realizzato intorno agli anni venti del XVI secolo su progetto di Alessio Agliardi, si presenta molto ricco sulla parte che si affaccia in via Pignolo. Un portone di grandi dimensioni con due colonne laterali sormontato da un balcone a colonnette si apre su di una grande finestra arcata e altre due di dimensioni inferiori laterali. Le finestre sono sormontate da una trabeazione che si ripete sulle due finestre minori. Il piano terra presenta due finestre quadrate con contorni in pietra arenaria. La prima parte del fabbricato si affaccia su di un cortile interno che prosegue con la seconda parte di fabbricato dal quale si accede al cortile. \n&lt;br &gt;La prima parte dell'edificio \u00e8 riccamente affrescata in stile neoclassico dei primi anni del XIX secolo, presente al piano terra il salone dei ricevimenti. Di notevole valore la sala adornata da stucchi e bassorilievi che raffigurano scene di campagna, danze di amorini, e nicchie con la statua di Apollo opere di Grazioso Rusca datate 1810. Il piano nobile ha sale ugualmente affrescate e decorate. Ottima descrizione ne venne eseguita da Luigi Angelini."}
{"id": "6906894", "revid": "1442080", "url": "https://it.wikipedia.org/wiki?curid=6906894", "title": "Sidima", "text": "Sidima () era un'antica citt\u00e0 nella regione storica della Licia nell'Asia Minore. Essa era situata sul versante meridionale del \"Mons Cragus\", a nord-ovest della foce dello Xanto. I suoi resti si trovano nei pressi dell'odierna Dodurga, nel distretto di Fethiye della provincia di Mu\u011fla in Turchia.\nStoria.\nPoco si sa della storia antica della citt\u00e0. Apparentemente nel 5 \u00b0 secolo a.C.essa appartenne alla lega delio-attica e nel 2 \u00b0 Secolo a.C. alla Lega Licia, come dimostrano l'unica moneta coniata dalla citt\u00e0 ritrovata. Sidima \u00e8 stata menzionata nel 1 \u00b0 secolo a.C. da Alessandro Poliistore, e pi\u00f9 tardi da Plinio il Vecchio, Stefano di Bisanzio, il Synecdemus e la notitia Episcopatuum. I suoi resti esistenti risalgono all'epoca dell'impero romano, quando era una citt\u00e0 poco importante ma fiorente. Nel sito non sono state scoperte n\u00e9 iscrizioni licie n\u00e9 tombe rupestri licie, ma il suo nome sembra indicare un'origine precedente. Sopra le rovine attuali, che si trovano in una valle, c'\u00e8 un muro che potrebbe indicare l'esistenza sulla collina di una citt\u00e0 di cui non rimangono tracce.\nSidima \u00e8 legata inoltre a un aneddoto relativo all'imperatore bizantino Marciano: questo, quando era ancora un semplice soldato, si addorment\u00f2 mentre riposava durante una battuta di caccia vicino alla citt\u00e0, e fu trovato protetto da una grande aquila, presagio della sua futura elevazione alla porpora. \nNella tarda antichit\u00e0 Sidima era sede di un vescovo; Il vescovato titolare di Sidima della Chiesa cattolica romana deriva dall'antica diocesi.\nIl sito archeologico.\nLe rovine di Sidima, in alto sul versante meridionale del \"Mons Cragus\", furono scoperte per la prima volta da Charles Fellows, che le descrisse come costituite principalmente da tombe splendidamente costruite, ricche di iscrizioni greche. La citt\u00e0 stessa, scrive, sembrava essere stata molto piccola, e il teatro, l'agor\u00e0 e i templi erano di dimensioni minuscole, ma di grande bellezza. Fellows aggiunge che il teatro \u00e8 ora \"gravemente danneggiato\", \"in condizioni miserabili\".\nI resti archeologici, gli edifici sacri, un portico, i resti dell'Acropoli e il teatro, nonch\u00e9 numerose tombe e sarcofagi, appartengono al periodo imperiale romano."}
{"id": "6906895", "revid": "76963", "url": "https://it.wikipedia.org/wiki?curid=6906895", "title": "William J. Vila", "text": "Attivo in televisione, ha recitato in diverse serie televisive, tra cui \"Law &amp; Order - I due volti della giustizia\" e \"Rescue Me\".\nAl cinema, ha debuttato nel 2006 nel film \"Natale a New York\" in cui interpreta il tassista."}
{"id": "6906898", "revid": "2090932", "url": "https://it.wikipedia.org/wiki?curid=6906898", "title": "Echeveria setosa", "text": "Echeveria setosa \u00e8 una pianta succulenta appartenente alla famiglia delle Crassulaceae, endemica del Messico.\nEtimologia.\nIl nome le \u00e8 stato dato in onore del pittore e botanico Atanasio Echeverr\u00eda; 'setosa' deriva dal fatto che sia ricoperta di pelucchi.\nDescrizione.\nL\u2019\"E. Setosa\" ha una forma di rosetta ricoperta di peli e, quando adulta, pu\u00f2 raggiungere i 4\u00a0cm in altezza e larga 30\u00a0cm, inoltre gli steli possono arrivare a 30\u00a0cm.\nFoglie.\nLe foglie, concave, hanno una colorazione verde con le punte rosse.\nFiore.\nIl fiore ha una forma stretta e lunga, colorazione rossa con bordature gialle.\nTassonomia.\nIn passato la \"E. setosa\", facendo parte delle Crassulacee, faceva parte dell\u2019ordine Rosali ma con la classificazione filogenetica APG III \u00e8 stata inserita nei Sassifragali.\nSpecie simili.\nDi seguito sono riportate le specie simili a \"E. setosa\":\nUsi.\nLa \"E. setosa\" \u00e8 usata come pianta ornamentale, sia da vaso che da giardino."}
{"id": "6906899", "revid": "767487", "url": "https://it.wikipedia.org/wiki?curid=6906899", "title": "Marek Ma\u010fari\u010d", "text": " \u00c8 stato Ministro della Cultura della Repubblica Slovacca dal 4 luglio 2006 all'8 luglio 2010 e dal 4 aprile 2012 al 7 marzo 2018.\nBiografia.\nSi \u00e8 dimesso dall'incarico di ministro della cultura il 28 febbraio 2018 dopo l'assassinio del giornalista J\u00e1n Kuciak e della sua compagna per mano della 'Ndrangheta. L'omocidio ha portato a grandi proteste di piazza ed alle dimissioni del ministro dell'Interno Robert Kali\u0148\u00e1k, accusato di aver mentito sui rapporti del Governo con i criminale della 'Ndrangheta, sospettati (arrestati e poi rilasciati) di avere avuto un ruolo sull'omicidio Kuciak, e del primo ministro Robert Fico."}
{"id": "6906900", "revid": "122910757", "url": "https://it.wikipedia.org/wiki?curid=6906900", "title": "Ordine di Spitamene", "text": "L'Ordine di Spitamene \u00e8 un'onorificenza del Tagikistan.\nStoria.\nL'ordine \u00e8 dedicato a Spitamene, luogotenente di Besso che, consegnato questo ad Alessandro Magno, prese le redini di quel che restava dell'esercito.\nClassi.\nL'ordine dispone delle seguenti classi di benemerenza:\nInsegne.\nL'insegna di I classe \u00e8 un distintivo da portare con un nastro con una rosetta sul lato sinistro del petto.\nL'insegna di II classe \u00e8 un distintivo da portare con un nastro sul lato sinistro del petto."}
{"id": "6906901", "revid": "149485", "url": "https://it.wikipedia.org/wiki?curid=6906901", "title": "Marek Madaric", "text": ""}
{"id": "6906902", "revid": "124123", "url": "https://it.wikipedia.org/wiki?curid=6906902", "title": "Akao Kiyotsuna", "text": "Biografia.\nAnziano servitore del clan Azai della provincia di \u014cmi, assieme a Kaih\u014d Tsunachika e Amemori Yahei, Kiyotsuna erano conosciuti come . Kiyotsuna serv\u00ec tre generazioni di capi Azai: Sukemasa, Hisamasa, e Nagamasa. Come segno della gratitudine del clan gli fu permesso di tenere la propria residenza nel castello di Odani.\nKiyotsuna commise seppuku dopo la caduta di Odani. Tuttavia Oda Nobunaga risparmi\u00f2 la vita a suo figlio Kiyofuyu."}
{"id": "6906905", "revid": "122910756", "url": "https://it.wikipedia.org/wiki?curid=6906905", "title": "Ordine della Gloria (Tagikistan)", "text": "L'Ordine della Gloria \u00e8 un'onorificenza del Tagikistan.\nClassi.\nL'ordine dispone delle seguenti classi di benemerenza:\nAssegnazione.\nL'ordine viene assegnato ai cittadini della Repubblica del Tagikistan per premiare meriti nello sviluppo dell'economia, della sfera sociale, della scienza, della cultura e dell'istruzione e l'esemplarit\u00e0 nel servizio civile e militare nelle attivit\u00e0 pubbliche.\nInsegne.\nL'insegna di I classe \u00e8 un distintivo da portare con un nastro con una rosetta sul lato sinistro del petto.\nL'insegna di II classe \u00e8 un distintivo da portare con un nastro sul lato sinistro del petto."}
{"id": "6906913", "revid": "767487", "url": "https://it.wikipedia.org/wiki?curid=6906913", "title": "Daniel Krajcer", "text": " \u00c8 stato ministro della Cultura della Repubblica Slovacca dall'8 luglio 2010 al 4 aprile 2012."}
{"id": "6906915", "revid": "599013", "url": "https://it.wikipedia.org/wiki?curid=6906915", "title": "Sadoleto", "text": ""}
{"id": "6906918", "revid": "125748885", "url": "https://it.wikipedia.org/wiki?curid=6906918", "title": "Anna Lina Bagnoli Rav\u00e0", "text": "Biografia.\nNata a Castelfiorentino in provincia di Firenze, Anna Lina Bagnoli si laure\u00f2 in giurisprudenza presso l\u2019Universit\u00e0 degli studi di Firenze nel luglio 1949 discutendo una tesi in diritto penale; nel 1951 si spos\u00f2 con Franco Rav\u00e0, ma non ebbe figli. \nNell\u2019anno accademico 1951-1952 venne nominata assistente straordinaria presso la cattedra di Diritto ecclesiastico dell\u2019Universit\u00e0 di Firenze e il 30 settembre 1958 abilitata alla libera docenza in Diritto canonico; in ruolo dall'anno accademico 1961-1962 e professore incaricato dal 2 maggio 1963 Anna Bagnoli Rav\u00e0 \u00e8 stata professore ordinario dal 1\u00ba febbraio 1964 fino alla collocazione a riposo decorsa dal 1\u00ba novembre 2000. \u00c8 mancata nel 2005.\nTra le sue pubblicazioni ricordiamo: \u201cIl problema delle lacune dell\u2019ordinamento giuridico e della legislazione canonica\u201d, Milano 1954; \u201cI trapianti di organi da individuo a individuo nel diritto canonico\u201d, Milano 1956; \u201cContributo allo studio dei diritti individuali e collettivi di libert\u00e0 religiosa nella Costituzione italiana\u201d, Milano 1959; \u201cIl principio della distinzione delle funzioni e la tripartizione tra fedele, laico e chierico. Appunti per uno studio sullo ius ecclesiasticum internum alla luce del Concilio vaticano II\u201d, in \u201cStudi in onore di Pietro Agostino d\u2019Avack\u201d, III, Milano 1976, pp. 715-737; \u201cI nodi al pettine\u201d, \u00abIl ponte\u00bb, XXXV/2-3 (1979), pp. 245-267.\nArchivio.\nL'archivio di Anna Bagnoli Rava \u00e8 conservato presso la Biblioteca del Circolo giuridico della Facolt\u00e0 di giurisprudenza dell'Universit\u00e0 degli studi di Siena; assieme all\u2019 archivio \u00e8 pervenuta anche la sua biblioteca: una raccolta di oltre mille volumi, numerosi estratti e serie di periodici d\u2019interesse storico-giuridico. "}
{"id": "6906919", "revid": "121652377", "url": "https://it.wikipedia.org/wiki?curid=6906919", "title": "Francesco Banterle", "text": "Biografia.\nFrancesco Banterle si diploma in Architettura al Regio Istituto Superiore di Belle Arti di Bologna nel 1916 ed \u00e8 gi\u00e0 attivo prima della iscrizione nel 1928 all'albo degli architetti di Verona. Dagli anni venti sino alla met\u00e0 del Novecento \u00e8 il professionista prediletto del clero e della borghesia veronesi. \u00c8 autore di molte ville e palazzetti in borgo Venezia, borgo Trento, borgo Milano e borgo Roma, espressioni dell'espansione urbana di Verona di quegli anni.\nGi\u00e0 dalla seconda met\u00e0 degli anni Venti coniuga il linguaggio modernista, che poi abbandona progressivamente, con stilemi della tradizione classicista locale. Negli stessi anni si occupa anche di restauro e ripristino di edifici storici del centro cittadino.\nTra la met\u00e0 degli anni Venti e la fine degli anni Quaranta gli vengono affidati progetti di recuperi di edifici pubblici. \u00c8 suo il progetto del 1925, mai realizzato, di sistemazione della facciata del medievale palazzo comunale su piazza delle Erbe. Tra il 1924 e il 1930 \u00e8 impegnato nella ricostruzione dei principali edifici nell'area del demolito ghetto storico, per il quale aveva redatto il piano urbanistico e dove realizza, tra il 1928 e il 1930, il complesso del Superpalazzo e del Supercinema, elemento fuori scala rispetto al tessuto edilizio del centro.\nVince il concorso indetto nel 1931 per la costruzione della casa del Mutilato, terminata nel 1934. Nello stesso anno partecipa al concorso per il palazzo Littorio a Roma con l'architetto Marcello Guarienti e il fratello scultore Ruperto Banterle. \nNel secondo dopoguerra si dedica soprattutto all'edilizia privata della citt\u00e0 scaligera con progetti di sistemazione che si scontrano con le mutate linee di salvaguardia storico ambientali. Le ultime opere, fuori dal centro cittadino, sono pi\u00f9 sobrie e funzionali. \nLa sua produzione rispecchia l'evoluzione dell'architettura veronese nella prima met\u00e0 del Novecento, dall'esordio con la realizzazioe della palazzina direzionale della Galtarossa spa in stilemi tardo liberty dec\u00f2 (1921) e del Dopolavoro ferroviario, con annessa biblioteca, dell'Unione cooperativa ferrovieri in via XX settembre. Riferibili al primo periodo sono anche alcune abitazioni private: Villa Ongaro (1923), il Palazzetto Brazzaleni in via Prato Santo (1925) realizzato in collaborazione con l'ing. Bruno Ridolfi con un'alta zoccolatura a bugne diamante che pu\u00f2 essere considerata emblematica dello stile di Banterle. \nNell'ambito delle collaborazioni professionali, Banterle lega il suo nome all'ingegnere Pollettini nei progetti per la casa Dusi in via San Vitale con (1925) e per il ripristino della casa Corr\u00e0-Rizzi in via Sottoriva (nel 1919 la prima proposta e nel 1927 la realizzazione). Con l'architetto Marcello Guarienti, oltre al gi\u00e0 citato concorso per il palazzo Littorio, si occupa del progetto di ampliamento della casa \"Buoni Fanciulli\" a San Zeno in Monte (1936) e la sopraelevazione di casa Sersante in via Duomo (1937).\n\u00c8 stato inoltre terziario francescano e autore di molti edifici religiosi. Il suo nome \u00e8 legato a numerosi edifici parrocchiali del quartiere Pindemonte di Verona (1930-1933) e di Pazzon di caprino Veronese (1934), alla ricostruzione della chiesa di S. Maria Immacolata a Verona (1946); alla chiesa di San Giovanni Calabria e alla croce \"Buoni Fanciulli\" a San Zeno in Monte (1934); all'ampliamento della chiesa medievale di S. Elisabetta a Grezzana (1946-1947). \nNel secondo dopoguerra si dedica soprattutto all'edilizia privata, con interventi caratterizzati da soluzioni sobrie e funzionali, quali il condominio Lonardi in lungadige Rubele (1954), l'edificio Ravasi (1955) in localit\u00e0 Castel San Pietro, gli edifici Fratton (1956) e Faccioli (1957).\nArchivio.\nIl fondo Francesco Banterle \u00e8 conservato presso la sua abitazione privata.\nLo studio di architettura di Francesco Banterle ha avuto sede a Verona dapprima in via S. Vitale e successivamente a Palazzo Miniscalchi-Erizzo. In seguito all'istituzione della Fondazione Miniscalchi Erizzo negli anni Sessanta del Novecento, lo studio \u00e8 stato liberato, una parte dei materiali sono stati trasferiti al suo domicilio ma la gran parte \u00e8 andata dispersa.\nIl residuo dell'archivio professionale \u00e8 costituito quasi esclusivamente da fotografie, tutte in bianco e nero di formato diverso, relative a progetti realizzati e non, tra cui la Casa del Mutilato, il Supercinema, le Officine Galtarossa, alcuni interventi di committenza privata (in particolare residenze e tombe di famiglia), gli interni del Dopolavoro ferroviario, il Palazzo per Pattinaggio, il progetto per la Casa del littorio, l'Arcone in corso Cavour, il piano urbanistico per la riorganizzazione del ghetto, il progetto di Via Coni Zugna, alcuni edifici religiosi in Verona e territorio, negativi riferibili all'area della Sinagoga, diplomi e cartigli dedicati a vari personaggi.\nSi conservano dodici tavole di progetto (di cui nove acquarellate) ancora incorniciate: tra questi si riconoscono un edificio termale non identificato, la chiesa parrocchiale di Lonigo, la chiesa di S. Teresa, la tomba monumentale della famiglia Marelli.\n\u00c8 presente anche un piccolo nucleo di documenti personali, tra cui atti anagrafici e il diploma di abilitazione all'insegnamento del disegno architettonico."}
{"id": "6906921", "revid": "1876278", "url": "https://it.wikipedia.org/wiki?curid=6906921", "title": "Giovan Carlo Baratta", "text": "Biografia.\nDiscendente da un'importante famiglia di scultori d'origine carrarese, Giovanni Carlo Baratta, figlio di Giuseppe, nacque presumibilmente nel 1790. Dal 1836 fino alla primavera del 1853, egli visse ed oper\u00f2 a Berlino, ottenendo nel 1846 la cittadinanza di quella citt\u00e0, ricevendo un regolare sussidio dal re di Prussia e collaborando strettamente con Christian Daniel Rauch. Rientrato a Carrara nel giugno 1853, Baratta continu\u00f2 la propria attivit\u00e0 di scultore, entrando in societ\u00e0 con Tommaso Lazzerini - gi\u00e0 suo compagno di lavoro a Berlino - assieme al quale realizz\u00f2 una statua equestre di Federico II di Prussia posta nel 1864 a Potsdam nel parco di Sanssouci.\nDalla prima moglie Assunta Mussi, deceduta nel 1841, Giovanni Carlo Baratta ebbe quattro figli, Achille, Fausto, Tommaso e Alceste. Nel 1868 insieme alla seconda moglie Giulia Perotti and\u00f2 a vivere a Pisa prima di trasferirsi nel luglio 1876 a Siena."}
{"id": "6906922", "revid": "72396", "url": "https://it.wikipedia.org/wiki?curid=6906922", "title": "Ugo Bassano", "text": "Biografia.\nUgo Bassano nasce nel 1908 da Armando Bassano e Pia Castelfranchi, ambedue di religione ebraica e di origini assai modeste. La sua carriera scolastica comincia un po' in ritardo: una polmonite gli impedisce, infatti, di frequentare con regolarit\u00e0 la scuola elementare. Agli inizi del 1918 deve interrompere ancora una volta gli studi a causa di un'epidemia di vaiolo che colpisce quasi tutta la sua famiglia; nel 1920, debilitato dalla precedente malattia e colpito dalla spagnola, muore il padre Armando.\nUgo Bassano frequenta con fatica le scuole medie e poi il liceo classico. S'iscrive alla facolt\u00e0 di Giurisprudenza dell'Universit\u00e0 di Pisa dove si laurea nel 1931, iniziando subito un'intensa attivit\u00e0 di studioso ed una brillante carriera di avvocato nello studio del legale Giuseppe Funaro. Negli anni dell'universit\u00e0 si avvicina per la prima volta alle attivit\u00e0 della Comunit\u00e0 ebraica livornese, entrando a far parte per un certo periodo del Circolo di cultura ebraica.\nConvintosi della necessit\u00e0 della creazione di uno stato ebraico in Palestina, Bassano partecipa alle attivit\u00e0 del gruppo livornese del KKL (\"Keren Kayemet LeIsrael\": Fondo Nazionale Ebraico) per l'invio dei fondi agli ebrei emigrati in Palestina, e del KH (\"Keren HaYesod\": Fondo per lo sviluppo) per l'acquisto di terreni nella regione. L'attivit\u00e0 di avvocato gli procura i primi problemi col regime fascista, a causa del suo interessamento in numerosi casi di proposti per il confino riguardanti ebrei che, contravvenendo alle leggi razziali dell'epoca, hanno esercitato professioni e mestieri vietati. La legislazione antiebraica, che vietava agli avvocati ebrei di esercitare in favore dei cristiani, colpisce anche Bassano, che non viene incluso neppure nell'elenco degli ammessi al patrocinio degli ebrei.\nBassano inizia allora a lavorare nello studio dell'avvocato Lumbroso e continua la sua attivit\u00e0 professionale sotto la copertura dello stesso Lumbroso e di altri illustri giuristi come Vittorio Emanuele Orlando, Arturo Carlo Jemolo e Adone Zoli. Ormai apprezzato come studioso di diritto internazionale, ecclesiastico e processuale civile, viene presentato all'Accademia di diritto internazionale di Washington. Forte di questa presentazione e grazie all'affidavit dell'Associazione delle donne ebree americane, Bassano si prepara ad andare negli Stati Uniti, ma l'entrata in guerra dell'Italia impedisce la partenza.\nNel 1944 fu sfollato a Castelfranco di Sotto."}
{"id": "6906923", "revid": "297059", "url": "https://it.wikipedia.org/wiki?curid=6906923", "title": "Eriase Belardi", "text": ""}
{"id": "6906924", "revid": "88740", "url": "https://it.wikipedia.org/wiki?curid=6906924", "title": "Bruno Beer", "text": "Biografia.\nNato a Trieste nell'ottobre 1913, dopo la laurea conseguita alla Scuola Superiore di Architettura dell'Universit\u00e0 di Roma nel 1939, ottiene nel 1940 una borsa di studio dall'Universit\u00e0 di Harvard negli Stati Uniti. Alterna gli studi sotto la guida del prof. Walter Gropius a periodi di attivit\u00e0 presso studi professionali e nel 1944 consegue il Master of Art alla Harvard University.\nContinua a lavorare negli Stati Uniti e nel 1953 ritorna in Italia, dove apre uno studio professionale a Roma. E'iscritto all'Ordine degli Architetti di Roma e del Lazio dal 1955, all'Albo Nazionale Progettisti Ges.Ca.L dal 1964, all'Albo Progettisti e Direttori dei Lavori e Collaudatori alla Cassa del Mezzogiorno dal 1971.\nNegli Stati Uniti ha lavorato nell'ambito dell'edilizia popolare, dell'edilizia residenziale, dell'edilizia sociale e infine dell'edilizia industriale. Dal 1953 ha esercitato in Italia, coprendo con la sua attivit\u00e0 di progettista un ampio ventaglio di esperienze professionali.\nTra i progetti e gli edifici realizzati in Italia si ricordano: il progetto per in piccolo museo etrusco a Villa Borghese, Roma (1938), il Concorso per la Nuova Biblioteca Nazionale di Roma (1959), l'Asilo infantile a Piglio, Frosinone (1964), il complesso residenziale la \"panoramica Marconi\" al Portuense, Roma (1964).\nArchivio.\nL'archivio dell'architetto Beer dichiarato di notevole interesse storico dalla Soprintendenza Archivistica per il Lazio il 9 ottobre 1995, gi\u00e0 conservato a Roma presso il Centro di Documentazione sulla Storia della cultura architettonica/IN.Arch. In seguito alla chiusura della sede romana dell'IN.Arch, nel 2013 l'archivio \u00e8 stato donato all'Archivio Centrale dello Stato. L'archivio contiene elaborati grafici di tipo progettuale, documentazione diversa tra cui corrispondenza con i committenti, con le ditte e con alcuni collaboratori, relazioni tecniche e calcoli, fotografie di alcune opere."}
{"id": "6906925", "revid": "1573940", "url": "https://it.wikipedia.org/wiki?curid=6906925", "title": "Salpornis salvadori", "text": "Il rampichino africano (Salpornis salvadori ()) \u00e8 un uccello passeriforme della famiglia Certhiidae.\nEtimologia.\nIl nome scientifico della specie, \"salvadori\", \u00e8 un omaggio a Tommaso Salvadori.\nDescrizione.\nDimensioni.\nMisura 15 cm di lunghezza, per 13,5-16 g di peso.\nAspetto.\nSi tratta di uccelli dall'aspetto paffuto e arrotondato, muniti di grossa testa che appare direttamente incassata nel torso, ali appuntite, coda corta e squadrata, becco sottile e allungato ricurvo verso il basso e forti zampe con lunghi artigli ricurvi.\nIl piumaggio \u00e8 dominato dai toni del bruno: fronte, vertice, nuca, dorso, ali e coda sono di colore bruno scuro, con punta delle ultime due nerastra e presenza di una macchia circolare bianca circa a met\u00e0 di ciascuna penna, a dare un effetto screziato alla livrea. le penne di petto, ventre e fianchi sono di colore \"beige\" con orli bruni, a dare anche qui un effetto screziato e mimetico: gola, sopracciglio, guance e sottocoda tendono al biancastro, mentre ai lati del becco \u00e8 presente una mascherina scura che raggiunge l'area auricolare.\nIl becco \u00e8 nerastro superiormente e rosa-arancio inferiormente, gli occhi sono di colore bruno scuro e le zampe sono di colore carnicino.\nBiologia.\nSi tratta di uccelli dalle abitudini di vita essenzialmente diurne, che vivono da soli o in coppie, passando la maggior parte della giornata percorrendo i tronchi e i rami degli alberi alla ricerca di cibo, utilizzando il becco come sonda fra crepe e buchi della corteccia.\nAlimentazione.\nLa dieta di questi uccelli \u00e8 insettivora, componendosi di qualsiasi piccolo insetto siano in grado di scovare sulla corteccia o nelle sue spaccature, oltre alle larve snidate dai buchi nella corteccia e ai bruchi: essi mangiano inoltre anche ragni ed altri invertebrati.\nRiproduzione.\nLa stagione riproduttiva varia a seconda della zona dell'areale presa in considerazione (gennaio-febbraio nel nord-ovest, marzo-aprile nel nord-est, agosto-settembre nel sud-ovest, ottobre-dicembre e anche marzo nel sud-est): si tratta di uccelli monogami.\nIl nido, a forma di coppa, viene costruito dalla femmina alla giuntura di un ramo col tronco di un albero, intrecciando sommariamente rametti sottili, licheni e ragnatela: al suo interno vengono deposte 2-4 uova, che la femmina cova da sola (col maschio che staziona nei pressi del nido e si occupa di reperire il cibo per s\u00e9 e per la compagna) per circa due settimane, al termine delle quali schiudono \"pulli\" ciechi ed implumi il cui allevamento (che dura circa un mese e mezzo) \u00e8 appannaggio di ambedue i \"partner\". \nDistribuzione e habitat.\nCome intuibile dal nome comune, il rampichino africano \u00e8 diffuso in Africa, della quale occupa, seppur con areale disgiunto, un'ampia porzione che comprende buona parte della Guinea (dalla Gambia orientale all'area di confine nord-orientale fra Ciad e Repubblica Centrafricana, attraverso Guinea centrale, Sierra Leone nord-orientale, nord di Costa d'Avorio, Ghana e Togo, il Benin, la Nigeria e il Camerun centrali), l'area di confine fra Repubblica Democratica del Congo, Sudan del sud, e Uganda e fra quest'ultimo e il Kenya, l'Etiopia occidentale, la Tanzania occidentale e meridionale e da qui a sud fino allo Zambesi e ad est fino all'Angola centrale e all'estremo nord del Botswana, con una popolazione isolata anche in Zimbabwe.\nL\"'habitat\" di questi uccelli \u00e8 rappresentato dalle aree boschive collinari secche a prevalenza di \"Isoberlinia\"\nTassonomia.\nSe ne riconoscono quattro sottospecie:\nIn passato considerato una sottospecie del rampichino indiano, il rampichino africano (oltre ad occupare un areale geograficamente lontano) presenta numerose differenze sia a livello di colorazione, che morfometrico (becco pi\u00f9 corto e ali pi\u00f9 lunghe in relazione alle dimensioni del corpo) e richiami pi\u00f9 acuti, sicch\u00e9 si tende attualmente a classificare questi uccelli come specie separate.\nLa sottospecie \"emini\" presenta alcune differenze a livello morfologico (becco pi\u00f9 lungo e largo, coda pi\u00f9 corta) e di richiami rispetto alle altre, che, se supportate da dati di carattere genetico, potrebbero far pensare a un futuro riassestamento della tassonomia interna alla specie e la sua elevazione al rango di specie a s\u00e9 stante."}
{"id": "6906926", "revid": "1557426", "url": "https://it.wikipedia.org/wiki?curid=6906926", "title": "Giulio Belloni", "text": ""}
{"id": "6906927", "revid": "76963", "url": "https://it.wikipedia.org/wiki?curid=6906927", "title": "Giacomo Benvenuti", "text": "Biografia.\nFiglio dell'organista Cristoforo Benvenuti, studi\u00f2 al Liceo Musicale di Bologna con Luigi Torchi (musicologia) e Marco Enrico Bossi (organo).\nIn 1919 apparve a Bologna la sua raccolta Canti a una voce con accompagnamento di pianoforte. Nel 1922, tra i primi a dedicarsi allo studio di questo repertorio, pubblic\u00f2 una collezione di arie del XVII secolo composta da 35 brani.\nPer il Teatro dell'Opera di Roma adatt\u00f2 l'Orfeo di Claudio Monteverdi, rappresentato il 27 dicembre 1934. La sua revisione fu usata successivamente per la prima registrazione dell'Orfeo del 1939, eseguita dall'orchestra de La Scala di Milano diretta da Ferruccio Calusio."}
{"id": "6906928", "revid": "113880", "url": "https://it.wikipedia.org/wiki?curid=6906928", "title": "Gaspare Bergonzoli", "text": "Biografia.\nGaspare Pietro Bergonzoli nacque a Sant'Agata, oggi frazione di Cannobio, allora comune, sul lago Maggiore, a pochi chilometri dalla Svizzera, da Gaspare e Teresa Bergonzoli. La famiglia aveva illustri antenati, tra cui lo scultore Giulio Bergonzoli (1822-1868).\nDai documenti dell'anagrafe di Voghera risulta immigrato a Pavia il 1\u00ba marzo 1879. A Pavia frequent\u00f2 anche l'Universit\u00e0, dove si laure\u00f2 nell'anno accademico 1889-90.\nNel 1910 assunse la direzione dell'Ospedale psichiatrico di Pavia in Voghera, nel quale lavorava dal 1896 come medico assistente, poi come vicedirettore dal 1904. Nello stesso stabilimento era stato vicedirettore, prima di lui, lo zio Francesco Bergonzoli.\nI tre figli Francesco, ingegnere (1901-1997), Fernando, ragioniere (1908-1987), ed Enzo, medico traumatologo presso l'Ospedale civile di Voghera (1911-2010), avuti dalla prima moglie Romilda Calcaprina (nata a Sale nel 1876), nacquero tutti in manicomio, dove all'epoca i medici alloggiavano insieme alla famiglia (che nel caso di Bergonzoli era composta anche da uno zio, una sorella, la madre, una domestica e una serva)."}
{"id": "6906930", "revid": "2083832", "url": "https://it.wikipedia.org/wiki?curid=6906930", "title": "Aldo Bertolani", "text": "Biografia.\nSi laure\u00f2 in Medicina a Modena e si perfezion\u00f2 in Psichiatria in Germania. Entr\u00f2 all'Istituto psichiatrico San Lazzaro di Reggio Emilia nel 1906, come assistente interinale, dove conobbe e spos\u00f2 la collega e scienziata Maria Del Rio. Fu poi assistente effettivo (1908) e pi\u00f9 tardi primario, fino a ricoprire la carica di direttore dal 1929 al 1950. Fu anche docente nelle Universit\u00e0 di Parma (1934) e Modena, dove insegn\u00f2 Antropologia criminale dal 1938 al 1948. Nella duplice veste di medico e docente universitario svolse un'intensa attivit\u00e0 scientifica, applicandosi in particolare allo studio dell'encefalite epidemica, dell'epilessia e della schizofrenia."}
{"id": "6906931", "revid": "322321", "url": "https://it.wikipedia.org/wiki?curid=6906931", "title": "Nicola Belletti", "text": "Biografia.\nNicola Belletti nacque a Cesena nel 1782. Fu nominato vescovo di Acquapendente da papa Pio VIII e ricevette la consacrazione episcopale dalle mani del cardinale Pietro Francesco Galleffi e dei patriarchi Giuseppe della Porta Rodiani e Lorenzo Girolamo Mattei.\nIl 19 giugno 1843 fu trasferito alla diocesi di Foligno. Fu autore di vari scritti e di un libro di memorie. Rivest\u00ec anche l'incarico di canonico della cattedrale di San Feliciano in Foligno.\nNel 1856 fu colpito da paralisi che gli imped\u00ec di scrivere. Mor\u00ec nel 1864.\nArchivio.\nIl fondo archivistico del vescovo Belletti \u00e8 conservato nell'archivio del capitolo della cattedrale di Foligno, ed \u00e8 stato inventariato per la prima volta nel 1916 da monsignor Michele Faloci Pulignani. Vi sono contenuti nove diari di memorie autobiografiche che coprono quasi tutta la sua vita, dal 1782 al 1856; un libro delle entrate e delle spese giornaliere diocesane di Foligno (1843-1854); notificazioni, editti e pastorali diocesani (1843-1864); oltre che vario matariale documentario, tra allocuzioni, omelie pastorali, discorsi, libri e opuscoli a stampa.\nGenealogia episcopale.\nLa genealogia episcopale \u00e8:"}
{"id": "6906943", "revid": "92723", "url": "https://it.wikipedia.org/wiki?curid=6906943", "title": "Rudolf Chmel", "text": "\u00c8 stato ministro della Cultura della Repubblica Slovacca dal 16 ottobre 2002 al 24 maggio 2005 e dal 5 aprile 2006 e dal 4 luglio 2006."}
{"id": "6906961", "revid": "1862047", "url": "https://it.wikipedia.org/wiki?curid=6906961", "title": "Isabella Rauti", "text": "Biografia.\nVita privata.\n\u00c8 figlia dell'ex segretario del Movimento Sociale Italiano Pino Rauti, nonch\u00e9 ex moglie dell'ex sindaco di Roma Gianni Alemanno, dal quale ha avuto un figlio, Manfredi, nato nel 1995.\nVive a Roma; dopo essersi diplomata al liceo classico, si \u00e8 laureata presso l'Universit\u00e0 Maria Santissima Assunta, prima in materie letterarie e poi in pedagogia, conseguendo successivamente il dottorato di ricerca in pedagogia presso l'Universit\u00e0 degli Studi Roma Tre .\nDal 2000 \u00e8 giornalista professionista.\nAttivit\u00e0 politica.\nSin da giovane aderisce al Fronte della Giovent\u00f9, organizzazione giovanile del Movimento Sociale Italiano; al suo scioglimento nel 1995 segue il padre nel movimento Fiamma Tricolore.\nAlle elezioni amministrative del 2001 si candida alla carica di sindaco di Roma per la Fiamma Tricolore, collocandosi sesta al primo turno senza quindi entrare in consiglio comunale.\nEntrer\u00e0 in Alleanza Nazionale nel 2004. Nel 2009 confluisce nel Popolo della Libert\u00e0.\nAlle elezioni regionali nel Lazio del 2010 viene eletta consigliere regionale nel \"listino bloccato\" del candidato presidente Renata Polverini.\nIl 16 novembre 2013, con la sospensione delle attivit\u00e0 del Popolo della Libert\u00e0, fonda il movimento di destra Prima l'Italia. Nel 2014 aderisce a Fratelli d'Italia.\nElezione a senatrice.\nAlle elezioni politiche italiane del 2018 viene eletta al Senato della Repubblica nel collegio uninominale di Mantova, per la coalizione centro-destra (in quota FdI).\nDal 21 giugno 2018 \u00e8 membro della 4\u00aa Commissione permanente (Difesa) e dal 18 luglio 2018 \u00e8 Vicepresidente Vicario del gruppo Fratelli d'Italia."}
{"id": "6906962", "revid": "767487", "url": "https://it.wikipedia.org/wiki?curid=6906962", "title": "MC Chris", "text": " Conosciuto soprattutto per l'utilizzo di elementi nerdcore hip hop, MC Chris si differenzia dagli altri per l'uso di un'alta tonalit\u00e0 della voce e per l'eredit\u00e0 geek da tipico gangster, associato alla maggior parte degli artisti hip hop."}
{"id": "6906969", "revid": "599013", "url": "https://it.wikipedia.org/wiki?curid=6906969", "title": "Penisola Freycinet", "text": "La penisola Freycinet (o penisola di Freycinet) \u00e8 una vasta penisola situata sulla costa orientale dell'isola della Tasmania, in Australia.\nLa penisola \u00e8 situata a nord di Schouten Island, e contiene il Parco Nazionale Freycinet.\nCaratteristiche.\nLa penisola appare come una vasta incisione nella linea costiera della Tasmania orientale. \u00c8 nota per la catena montuosa chiamata \"The Hazards\" e costituita da granito rosa, e per le sue spiagge di sabbia bianca. Nella penisola ha sede il Parco Nazionale Freycinet, il primo parco nazionale della Tasmania assieme al Parco Nazionale del Monte Field. Sulla penisola si trovano anche il villaggio di Coles Bay, la Friendly Beaches Reserve e le baie di Wineglass e Honeymoon.\nStoria.\nL'isola di Vanderlyn fu l'ultimo posto dell'Australia visitato da Abel Tasman nel 1642 prima di dirigersi verso est in direzione della Nuova Zelanda.\nIl primo sbarco di europei fu quello del capitano Weatherhead che comandava il mercantile \"Matilda\" il 27 luglio 1791. A causa dell'istmo molto stretto sia Weatherhead che Tasman scambiarono la penisola per un'isola. \nL'esploratore francese Nicolas Baudin diede alla penisola il nome del connazionale Louis de Freycinet. Baudin assegn\u00f2 i nomi anche a Capo Baudin, Capo Faure, Capo Forestier e alla Baia Thouin, che tuttavia oggi \u00e8 conosciuta come Baia Wineglass."}
{"id": "6906974", "revid": "695564", "url": "https://it.wikipedia.org/wiki?curid=6906974", "title": "Stranger Things (Kygo)", "text": "Stranger Things \u00e8 un singolo del DJ norvegese Kygo, pubblicato il 24 gennaio 2018 come secondo singolo dal secondo album in studio \"Kids in Love\".\nIl singolo ha visto la collaborazione vocale del gruppo musicale statunitense OneRepublic.\nIl brano \u00e8 composto con testi scritti da Tedder e con la produzione gestita da Kygo.\nVideo musicale.\nIl videoclip, diretto da Tim Mattia, raffigura la storia d'amore di una giovane coppia, che \u00e8 stanca del lavoro svolto e si intrufolano di nascosto in una villa a Los Angeles, dopo esser stati ricercati. La compagna nel finale del video viene catturata dalla polizia, mentre lui scappa in lacrime."}
{"id": "6906978", "revid": "834", "url": "https://it.wikipedia.org/wiki?curid=6906978", "title": "Egemonia e Strategia Socialista", "text": ""}
{"id": "6906979", "revid": "1565034", "url": "https://it.wikipedia.org/wiki?curid=6906979", "title": "Vincenzo Lojali", "text": "Biografia.\nVincenzo Lojali nacque ad Attigliano, nella provincia di Terni, il 1\u00ba settembre 1894, figlio di Anselmo e Maria Costantini. Compiuti gli studi ginnasiali al seminario vescovile di Amelia, venne inviato a Roma e ad Arezzo per ottenere la maturit\u00e0 classica. Lo scoppio della prima guerra mondiale lo port\u00f2 al fronte, dove riport\u00f2 gravi ferite.\nAlunno del Seminario romano, venne ordinato sacerdote il 24 dicembre 1923 dal cardinale Basilio Pompilj. Conseguita a pieni voti la laurea in teologia, torn\u00f2 ad Amelia, divenendone rettore del seminario.\nIl 17 agosto 1938 fu nominato vescovo di Amelia da papa Pio XI; fu consacrato il 2 ottobre successivo da Cesare Boccoleri, vescovo di Terni e Narni, coconsacranti i vescovi Francesco Maria Berti, suo predecessore ad Amelia, e Alfonso Maria de Sanctis, vescovo di Todi.\nAl momento dell'ordinazione era il pi\u00f9 giovane vescovo d'Italia. Prese parte a tutte le sessioni del Concilio Vaticano II.\nMor\u00ec ad Amelia il 14 marzo 1966 e fu sepolto nella cattedrale. Lojali fu l'ultimo vescovo della diocesi di Amelia; dopo di lui, la diocesi venne prima affidata in amministrazione apostolica ai vescovi della diocesi di Terni e Narni e poi, unita ad essa a seguito dell'emanazione del decreto \"Instantibus votis\" della Congregazione per i vescovi del 30 settembre 1986.\nIl 4 luglio 1985 si \u00e8 aperta l'indagine conoscitiva sulla sua vita in vista di un processo canonico.\nArchivio.\nIl fondo archivistico di Vincenzo Lojali \u00e8 custodito presso l'Archivio storico diocesano di Amelia e conserva una ricca documentazione ecclesiastica circa la gestione e l'operato di monsignor Lojali durante il suo episcopato.\nGenealogia episcopale.\nLa genealogia episcopale \u00e8:"}
{"id": "6906987", "revid": "619191", "url": "https://it.wikipedia.org/wiki?curid=6906987", "title": "Bus\u014d sh\u014djo machiavellism", "text": ""}
{"id": "6906990", "revid": "92723", "url": "https://it.wikipedia.org/wiki?curid=6906990", "title": "Milan K\u0148a\u017eko", "text": " \u00c8 stato il primo ministro degli Affari Esteri della neonata Repubblica Slovacca, sorta in seguito alla dissoluzione della Cecoslovacchia. Il suo incarico agli esteri \u00e8 durato 24 giugno 1992 al 19 marzo 1993.\n\u00c8 stato inoltre ministro della Cultura dal 30 ottobre 1998 al 15 ottobre 2002."}
{"id": "6906995", "revid": "111389564", "url": "https://it.wikipedia.org/wiki?curid=6906995", "title": "Bumbo", "text": "Il bumbo, o bumboo, \u00e8 una bevanda alcolica divenuta famosa tra i pirati e i mercanti intorno al 1740, dopo l'introduzione del grog nella Royal Navy. Esso \u00e8 infatti un cocktail composto da rum, acqua (i quali compongono il grog), zucchero e noce moscata.\nLo zucchero rendeva il liquore pi\u00f9 dolce, mentre la noce moscata gli donava un aroma gradevole e piccante."}
{"id": "6907001", "revid": "327773", "url": "https://it.wikipedia.org/wiki?curid=6907001", "title": "Penisola di Freycinet", "text": ""}
{"id": "6907010", "revid": "149485", "url": "https://it.wikipedia.org/wiki?curid=6907010", "title": "Milan Knazko", "text": ""}
{"id": "6907020", "revid": "101768", "url": "https://it.wikipedia.org/wiki?curid=6907020", "title": "Fiamme Nere", "text": ""}
{"id": "6907023", "revid": "287204", "url": "https://it.wikipedia.org/wiki?curid=6907023", "title": "Garovaglio", "text": ""}
{"id": "6907025", "revid": "533647", "url": "https://it.wikipedia.org/wiki?curid=6907025", "title": "Giuseppe Mancini (arcivescovo)", "text": "Biografia.\nGiuseppe Mancini nacque a Firenze il 20 settembre 1777 dal conte Pietro e da Adola Ridolfi Fedini da Ponte; comp\u00ec i propri studi nel seminario della citt\u00e0 natale e al collegio Cicognini di Prato. Si dedic\u00f2 quindi agli studi universitari presso l'Universit\u00e0 di Siena, interrompendoli verosimilmente a causa dello scoppio dei moti rivoluzionari, ai quali egli peraltro non ader\u00ec, essendo fin dalla giovane et\u00e0 un convinto sostenitore del sistema politico d'\"Ancien r\u00e9gime\".\nDopo la morte di papa Pio VI decise d'intraprendere la carriera ecclesiastica. Ordinato sacerdote nel 1806, nel febbraio 1808 divenne vicario generale della diocesi di Fiesole. Nel 1811 fu arrestato dalle autorit\u00e0 imperiali per aver preso posizione, in virt\u00f9 delle disposizioni pontificie, contro la nomina ad arcivescovo di Firenze di Antoine Eustache d'Osmond, gi\u00e0 vescovo di Nancy, nomina fatta direttamente dall'imperatore Napoleone. Mancini fu deportato nella fortezza di Fenestrelle, in Piemonte, e vi rest\u00f2 imprigionato tre anni, prima di essere esiliato in Francia. Rientrato a Firenze nel 1815, fu nominato membro della commissione per il ristabilimento degli ordini religiosi in Toscana, sotto la presidenza del cardinale Antonio Felice Zondadari, arcivescovo di Siena.\nNel 1818 ricevette la nomina a vescovo della diocesi di Massa Marittima e Populonia, dove s'impegn\u00f2 in una concreta riforma pastorale, caratterizzata dall'impegno nella preparazione del clero, dall'istituzione del seminario, da visite alle parrocchie e da un rapporto diretto coi fedeli. A seguito del buon lavoro effettuato, il 12 luglio 1824, Giuseppe Mancini fu promosso da Leone XII arcivescovo metropolita di Siena, incarico mantenuto per trent'anni e ispirato al principio della centralit\u00e0 della Chiesa nella vita dello Stato. Di ci\u00f2 furono manifestazione anche le frequenti visite pastorali che tra il 1825 e il 1850 interessarono tutta la sua diocesi. Il sinodo provinciale, riunito a Siena dal 30 giugno al 7 luglio 1850, sotto la sua guida stabil\u00ec rigidi criteri circa evangelizzazione, stampa, propaganda della fede, formazione e disciplina del clero, ovvero una serie di linee operative che avrebbero caratterizzato anche il concordato tra il Granducato di Toscana e la Santa Sede del 25 aprile 1851.\nGiuseppe Mancini mor\u00ec a Siena il 15 febbraio 1855, ricevendo sepoltura nella navata sinistra della cattedrale, dinanzi all'altare Piccolomini.\nArchivio.\nIl fondo Giuseppe Mancini, conservato presso il Museo della Societ\u00e0 di esecutori di pie disposizioni a Siena, contiene documenti che vanno dal 1718 al 1859.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "6907028", "revid": "729019", "url": "https://it.wikipedia.org/wiki?curid=6907028", "title": "Carlo Sabatini (militare)", "text": "Biografia.\nLa famiglia abit\u00f2 dal 1900 al 1909 a Rignano sull\u2019Arno, luogo di origine del padre, Luigi, classe 1860. Sabatini frequent\u00f2 la scuola media industriale a Firenze.\nDal foglio matricolare si apprende che alla visita di leva venne giudicato rivedibile e lasciato in congedo illimitato in data 12 maggio 1913, per essere poi collocato tra i soldati di 2\u00aa categoria del distretto di Firenze il 3 giugno seguente. Il 20 luglio venne ammesso a compiere \u00abl\u2019istruzione per anticipazione con gli uomini di 2\u00aa categoria della classe 1892\u00bb. L\u2019istruzione ebbe luogo dal 20 agosto al 20 dicembre 1913 presso il 33\u00ba Reggimento di fanteria della Brigata Livorno.\nLa Prima guerra mondiale.\nAlla fatidica data d\u2019entrata in guerra dell\u2019Italia Sabatini interruppe l\u2019attivit\u00e0 tecnico-commerciale in cui era impegnato. Il matricolare recita \u00abChiamato alle armi per mobilitazione e giunto l\u00ec, 24 maggio 1915\u00bb.\nNel suo diario di guerra afferma che in quella data era gi\u00e0 precettato come telegrafista a Tenda, un piccolo comune nella zona delle Alpi Marittime, e che chiese di partire per il fronte.\nIl 27 giugno venne assegnato ad una compagnia provvisoria del 33\u00ba fanteria della Brigata Livorno. Il 4 luglio part\u00ec per il fronte isontino assieme a 300 uomini del 34\u00ba con destinazione il Monte Sabotino, dove ebbe subito il comando della 7\u00aa squadra della 19\u00aa compagnia. Il 16 luglio il suo reggimento pass\u00f2 sul fronte di Oslavia. Il 2 settembre venne inviato al corso allievi ufficiali tenuto a Oleis. Ottenuta la nomina di aspirante ufficiale il 20 novembre, venne assegnato all\u201911\u00ba Reggimento di fanteria della Brigata Casale sul Podgora.\nVenne promosso sottotenente di complemento il 14 gennaio 1916, con anzianit\u00e0 dal 1\u00ba novembre 1915. Dopo aver partecipato ai combattimenti infruttuosi per la presa del costone del Podgora, il 19 marzo venne chiamato quale ufficiale addetto al Comando di reggimento, dove svolse molteplici attivit\u00e0, tra le quali la costruzione della Casa del Soldato a Villanova dello Iudrio. Dopo aver fatto richiesta di tornare in compagnia, il 25 giugno assunse il comando della 2\u00aa sezione mitragliatrici, rimanendo leggermente ferito alla testa il 14 luglio. Ai primi di agosto sul Podgora con la sua sezione mitragliatrici partecip\u00f2 attivamente alla 6\u00aa battaglia dell\u2019Isonzo che port\u00f2 alla presa di Gorizia, venendo ferito gravemente a un braccio e ottenendo la Medaglia d\u2019Argento al Valor Militare (MAVM).\nPromosso tenente, in ottobre lasci\u00f2 l\u2019ospedale per rientrare al reggimento. Il 20 dicembre venne trasferito alla scuola mitraglieri di Brescia. Il 10 gennaio 1917, dopo 20 giorni di scuola, part\u00ec per il Carso con la 529\u00aa compagnia mitragliatrici di nuova formazione, destinata alla Brigata Brescia in linea sul Fajti e a Castagnevizza. Qui la compagnia il 18 gennaio ebbe il battesimo del fuoco, respingendo gli assalti nemici, dopo aver sub\u00ecto un violento bombardamento.\nIl 12 maggio venne richiamato a Brescia per frequentare il corso dei comandanti di compagnia fino al 15 luglio. Il 5 settembre si un\u00ec alla 1127\u00aa compagnia mitragliatrici sull\u2019Altopiano della Bainsizza, ma poco dopo chiese di passare negli Arditi. Il 12 ottobre venne trasferito alla scuola dei reparti d\u2019assalto della 2\u00aa Armata a Sdricca di Manzano, assumendo il comando della 1\u00aa compagnia del IV Reparto, guidato dal maggiore Vito Mannacio.\nPrese parte ai combattimenti a copertura dell\u2019esercito in ritirata dall\u2019Isonzo al Piave dopo la rotta di Caporetto. Ferito il 1\u00ba novembre da scheggia di granata alla spalla sinistra rifiut\u00f2 di andare all\u2019ospedale, distinguendosi il 10 seguente negli scontri presso la testa di ponte di Vidor.\nDopo alcune dure settimane sul Monfenera durante la Prima battaglia del Piave, il 20 dicembre con 200 Arditi pass\u00f2 al III Reparto d\u2019assalto della 1\u00aa Armata, assumendo il comando della 3\u00aa compagnia, che mantenne sino al 29 novembre 1918. Si segnal\u00f2 per due audaci colpi di mano a Valmorbia (17 e 24 aprile), che gli fruttarono il passaggio nel ruolo di ufficiale in servizio permanente. Partecip\u00f2 ai combattimenti sul Monte Corno e il 13 maggio fu ideatore e protagonista dell\u2019epica impresa che port\u00f2 alla conquista del Corno, per la quale venne decorato di Medaglia d\u2019Oro al Valor Militare (MOVM) motu proprio del re Vittorio Emanuele III (3 luglio).\nIl 20 maggio il suo reparto cambi\u00f2 numerale da III a V, e poco dopo venne inquadrato nel 1\u00ba Gruppo della neo costituita Divisione d\u2019assalto. Durante la battaglia del Solstizio, il 18 giugno il tenente Sabatini combatt\u00e9 nella zona del Basso Piave (Losson, Fosso Palumbo e Capo d\u2019Argine) e fu proposto per una Medaglia d\u2019Argento al Valor Militare, che per\u00f2 non gli venne conferita.\nA fine giugno il suo reparto fu trasferito al 5\u00ba Gruppo della 2\u00aa Divisione del nuovo Corpo d\u2019Armata d\u2019assalto comandato dal generale Grazioli, che in data 9 agosto firm\u00f2 il diploma di conferimento a Sabatini della Croce al Merito di Guerra. Il 21 agosto, a Granze di Frassanelle presso villa Papafava, alla presenza del re, dei generali Diaz e Badoglio, di alte cariche militari e di fronte alle truppe schierate del Corpo d\u2019Armata d\u2019assalto Sabatini ricevette la Medaglia d\u2019Oro al Valor Militare.\nAlle 23 del 26 ottobre con la sua 3\u00aa compagnia fu tra i primi ad attraversare il Piave poco a sud di Nervesa, creando l\u2019abbozzo di una testa di ponte, che non pot\u00e9 essere completata a causa della distruzione dei collegamenti tra le due sponde ad opera del nemico. Dopo un\u2019intera giornata difendendosi da insistenti attacchi di fanteria e bombardamenti, anche a gas, ormai isolati e senza munizioni, gli Arditi vennero sopraffatti e Sabatini cadde prigioniero.\nA 36 ore dalla cattura, la sera del 29 ottobre riusc\u00ec a fuggire e dopo molte peripezie rientr\u00f2 al reparto il 1\u00ba novembre, accolto come un redivivo.\nIn Libia.\nDietro sua precisa richiesta il 29 novembre venne trasferito al XIII Reparto d\u2019assalto, a Conegliano, assumendo in seguito il comando del cosiddetto \u00abPlotone d\u2019Oro\u00bb, costituito da Arditi del V, molti dei quali veterani del Monte Corno.\nImbarcati sui piroscafi \u00abSofia\u00bb e \u00abTaormina\u00bb con gli altri reparti del 2\u00ba Gruppo e il comandante della Divisione d\u2019assalto, generale Ottavio Zoppi, il 13 febbraio 1919 salparono da Venezia con destinazione Libia, sbarcando a Tripoli tra il 17 e il 18 febbraio senza incidenti.\nPer gli intervenuti accordi di pace con i ribelli arabi, gli Arditi non ebbero occasione di intervenire in terra africana. Il \u00abPlotone d\u2019Oro\u00bb fu sciolto solennemente il 27 maggio e Sabatini pass\u00f2 a prestar servizio al Comando del 2\u00ba Gruppo d\u2019assalto.\nMentre le Fiamme Nere vennero progressivamente rimpatriate nel corso dell'estate, Sabatini rimase a Tripoli sino al 1\u00ba settembre. Per lui era iniziato un amaro calvario a causa di un\u2019inchiesta sul comportamento tenuto sulla sponda destra del Piave nella tragica giornata del 27 ottobre.\nGli anni 1920 e 1930.\nRientrato in Italia a Milano, rest\u00f2 in attesa di giudizio sino all\u201911 febbraio 1920, allorch\u00e9 venne assolto. Per qualche tempo svolse le funzioni di segretario al Tribunale Militare di Milano, poi il 19 aprile rientr\u00f2 al Corpo e il 10 settembre venne nominato aiutante maggiore in 2\u00aa. Il 10 novembre dello stesso anno venne trasferito al Collegio Militare di Roma, dove fu tra gli istruttori del principe Umberto II di Savoia, figlio del re Vittorio Emanuele III. Il 4 novembre 1921 fece parte della scorta d\u2019onore che accompagn\u00f2 il feretro del Milite Ignoto all\u2019Altare della Patria.\nPromosso capitano fu alla scuola allievi ufficiali di complemento del Corpo d\u2019Armata di Milano e nel 1930 pass\u00f2 in qualit\u00e0 di aiutante maggiore al comando del III centro automobilistico. Ripresi gli studi si laure\u00f2 il 3 aprile 1925 in scienze economiche e commerciali all'universit\u00e0 di Genova. Il 26 settembre 1923 si spos\u00f2 a Milano con Edissa Ponzano, da cui ebbe nel 1926, sempre a Milano, il suo unico figlio Gianfranco.\nDal novembre 1935 al dicembre 1939 fu in Africa Orientale Italiana, dove consegu\u00ec il grado di maggiore per meriti eccezionali, alla direzione trasporti durante la campagna etiopica e quindi al Corpo automobilistico militare.\nGli anni 1940 e 1950.\nAll\u2019ingresso dell\u2019Italia nel secondo conflitto mondiale, giugno 1940, col grado di tenente colonnello ebbe le funzioni di direttore automobilistico dell\u2019Intendenza del Comando Superiore delle forze armate in Grecia, fino alla promozione a colonnello per merito di guerra ottenuta nel giugno 1943.\nCollocato nella riserva venne promosso maggiore generale dal maggio 1955. Sul suo petto brillavano numerose decorazioni: oltre alle medaglie commemorative della grande guerra e delle operazioni militari in Africa Orientale, una Medaglia d\u2019Oro e una d\u2019Argento al Valor Militare, la Croce dell\u2019Ordine Mauriziano, la Croce della Corona d\u2019Italia, la Croce d\u2019Oro anzianit\u00e0 Regio Esercito XXV anni e due Croci al Merito di Guerra.\nLa dura prigionia dello Stalag 367 di Tschenstochau (Cz\u0119stochowa) prima e quella dello Oflag 73 di Beniaminowo poi, compromisero gravemente la sua salute.\nDopo una lunga malattia, cui si oppose stoicamente, si spense a Roma il 23 marzo 1969."}
{"id": "6907034", "revid": "287204", "url": "https://it.wikipedia.org/wiki?curid=6907034", "title": "Galdieri", "text": ""}
{"id": "6907035", "revid": "1573940", "url": "https://it.wikipedia.org/wiki?curid=6907035", "title": "Ousmane Drame (cestista)", "text": ""}
{"id": "6907038", "revid": "1297654", "url": "https://it.wikipedia.org/wiki?curid=6907038", "title": "Giovanni Pierallini", "text": "Biografia.\nGiovanni Pierallini nacque a Prato il 12 maggio 1817. Entr\u00f2 nel seminario pratese, dove si distinse nello studio delle lettere italiane e latine e, non ancora sacerdote, ottenne dal rettore Giuseppe Targioni la cattedra di retorica, che tenne per diciassette anni. Ordinato sacerdote nel 1840, fu canonico e parroco della cattedrale di Santo Stefano. Dal 1857 al 1872 diresse la Biblioteca Roncioniana e nel 1857 fu nominato rettore del Collegio Cicognini, incarico che mantenne fino al 1859. Fu vicario capitolare della diocesi di Pistoia e Prato, e nel 1867 ne divenne vicario generale.\nStudioso di letteratura, fu uno degli animatori della vita culturale pratese, fu in contatto con Cesare Guasti, Niccol\u00f2 Tommaseo, Gino Capponi e Giuseppe Silvestri. Scrisse testi d'occasione, versi in latino ed epigrafi funerarie. Collabor\u00f2 al \"Calendario pratese\" dell'amico Cesare Guasti.\nIl 22 dicembre 1871 fu nominato vescovo di Colle di Val d'Elsa da papa Pio IX; ricevette l'ordinazione episcopale cinque giorni dopo nella basilica di Santa Maria in Aracoeli a Roma dal cardinale Filippo Maria Guidi, gi\u00e0 arcivescovo metropolita di Bologna, coconsacranti i vescovi Giuseppe Angelini, vescovo ausiliare di Roma, e Francesco Marinelli, sacrestano di Sua Santit\u00e0.\nIl 29 settembre 1876 venne promosso arcivescovo metropolita di Siena, dove fece ingresso il 3 dicembre successivo. A seguito degli iniziali rapporti di tensione fra la Santa Sede e il neonato Regno d'Italia, l'arcivescovo Pierallini pot\u00e9 prendere possesso del Palazzo Arcivescovile solo un anno pi\u00f9 tardi del suo ingresso, una volta ricevuto il \"regio exequatur\". Restaur\u00f2 la facciata del Palazzo, dove ancora oggi si vedono le sue insegne araldiche sui vetri delle bifore al piano nobile.\nFu particolarmente attivo nell'editoria cattolica e nel promuovere la spiritualit\u00e0 di S. Caterina, di cui nel 1880 promosse le celebrazioni per il quinto centenario della morte. \nSi spense a Siena il 2 dicembre 1888.\nArchivio.\nIl \"Fondo Giovanni Pierallini\", conservato presso la Biblioteca Roncioniana a Prato, \u00e8 costituito da materiale miscellaneo e corrispondenza compresi fra il 1845 e il 1876. La documentazione fu quasi certamente donata da lui stesso alla Biblioteca Roncioniana, della quale fu direttore dal 1857 al 1872.\nGenealogia episcopale.\nLa genealogia episcopale \u00e8:"}
{"id": "6907039", "revid": "1543377", "url": "https://it.wikipedia.org/wiki?curid=6907039", "title": "Luigi Castelli", "text": "Biografia.\nDi nobili natali, nacque a Ozieri il 30 giugno 1810 da don Raffaele e donna Giuseppa Diana.\nIl 31 marzo 1830 si arruol\u00f2 come cadetto nell'Armata Sarda, assegnato alla Brigata \"Savona\", entr\u00f2 in servizio effettivo nel 2\u00ba Reggimento di tale brigata il 1 gennaio 1832.\nFu promosso sottotenente in forza al 2\u00ba Reggimento della Brigata \"Acqui\" il 13 aprile 1833, divenendo luogotenente d\u2019ordinanza nel 15\u00ba Reggimento fanteria della Brigata \"Savona\" il 16 maggio 1842. Promosso al grado di capitano il 3 giugno 1848, prese parte alla Prima guerra d'indipendenza italiana, venendo decorato di Medaglia d'argento al valor militare per il coraggio dimostrato durante la battaglia di Novara il 23 marzo 1849.\nAl termine delle ostilit\u00e0, per la riduzione dell'organico militare, fu messo in aspettativa il 9 ottobre dello stesso anno, venendo richiamato in servizio attivo l'8 gennaio 1850. Assegnato al Deposito Ufficiali inferiori a Cherasco il 15 giugno 1850, and\u00f2 nuovamente in aspettativa per soppressione dell\u2019impiego il 5 settembre 1852, ritornando in attivit\u00e0 in forza al 10\u00ba Reggimento fanteria della Brigata \"Regina\" l'11 novembre 1853.\nDopo lo scoppio della guerra di Crimea fu assegnato al Corpo di spedizione in Oriente e si imbarc\u00f2 per la zona di operazioni il 19 maggio 1855, in forza al 4\u00ba Reggimento provvisorio. Promosso maggiore del 18\u00ba Reggimento fanteria della Brigata \"Acqui\" il 25 luglio, il 16 agosto prese parte alla battaglia della Cernaia, ricevendo successivamente una Menzione Onorevole il 29 settembre successivo.\nTrasferito al 10\u00ba Reggimento fanteria della Brigata \"Regina\" il 20 ottobre, rientr\u00f2 nel Regno di Sardegna il 9 giugno 1856, raggiungendo il suo reggimento il 24 dello stesso mese.\nDecorato con la Medaglia britannica di Crimea il 15 giugno 1856 fu nominato Cavaliere della Legion d'onore il 17 giugno 1857. \nPartecip\u00f2 alla seconda guerra d'indipendenza italiana distinguendosi durante la battaglia di Palestro, dove fu decorato con la Croce di Cavaliere dell'Ordine militare di Savoia.\nPromosso tenente colonnello comandante il Deposito di fanteria di Cagliari l'11 dicembre 1859, divenne giudice presso il Tribunale militare di Cagliari il 12 febbraio 1860. Comandante del 28\u00ba Reggimento fanteria a partire dal 29 febbraio dello stesso mese, fu nominato Cavaliere dell'Ordine dei Santi Maurizio e Lazzaro il 5 dicembre dello stesso anno.\nIn seguito venne promosso al grado di colonnello. Divenne poi il comandante del Reggimento \"Cavalleggeri di Sardegna\" con il grado di maggior generale.\nSi spense a Cagliari il 12 gennaio 1885. Era sposato con donna Gabriella Corte, da cui non ebbe figli."}
{"id": "6907044", "revid": "101768", "url": "https://it.wikipedia.org/wiki?curid=6907044", "title": "Carlo Sabatini (disambigua)", "text": ""}
{"id": "6907046", "revid": "767487", "url": "https://it.wikipedia.org/wiki?curid=6907046", "title": "Luis Valenzuela Toledo", "text": ""}
{"id": "6907047", "revid": "474175", "url": "https://it.wikipedia.org/wiki?curid=6907047", "title": "Kolarovgrad", "text": ""}
{"id": "6907053", "revid": "1305772", "url": "https://it.wikipedia.org/wiki?curid=6907053", "title": "Antonio Ricci (disambigua)", "text": ""}
{"id": "6907068", "revid": "640277", "url": "https://it.wikipedia.org/wiki?curid=6907068", "title": "Bumboo", "text": ""}
{"id": "6907082", "revid": "767487", "url": "https://it.wikipedia.org/wiki?curid=6907082", "title": "Ophelia (film 2018)", "text": "\"Ofelia - Amore e morte (Ophelia)\" \u00e8 un film del 2018 diretto da Claire McCarthy con protagonista Daisy Ridley.\nBasato sull'omonimo romanzo di Lisa Klein, \u00e8 una rilettura dell\"'Amleto\" di William Shakespeare dal punto di vista del personaggio di Ofelia.\nTrama.\nNel Castello di Elsinore, in Danimarca, la giovane Ofelia \u00e8 la dama di compagnia favorita della regina Gertrude, sebbene non abbia origini nobili in quanto suo padre, Polonio, \u00e8 un semplice consigliere.\nQuando il principe Amleto ritorna al castello, egli inizia a corteggiare Ofelia ma senza troppo successo: il ritorno ai suoi studi gli impedisce quindi di iniziare una relazione con lei. Nel frattempo, Claudio, fratello del re, seduce Gertrude davanti agli occhi di Ofelia, la quale viene inviata dalla regina stessa a recuperare per lei un tonico speciale da una donna, Matilde, che vive isolata nella foresta. La sera stessa Ofelia si trova ad assistere ad una furiosa lite tra il re e la regina, ma una volta raggiunte le mura, invece di trovarvi la regina, crede di aver visto un fantasma.\nIl mattino seguente il re viene trovato morto e si ipotizza a causa del morso di un serpente. Claudio gli succede al trono sposando Gertrude, mentre il giovane Amleto, rientrato infuriato a casa, si rifiuta di accettare la posizione dello zio e inizia a sospettare un complotto nei suoi confronti. Il principe trova conforto nella compagnia di Ofelia, nonostante le voci di palazzo e le raccomandazioni del fratello di lei Laerte. Una sera, Ofelia rivela ad Amleto i suoi sospetti riguardo alla regina e in gran segreto i due decidono di sposarsi nel giro di pochi giorni. La mattina dopo il matrimonio segreto, Ofelia scopre che il fantasma che aveva visto sulle mura era Claudio, il quale a sua volta scopre il matrimonio del nipote e decide di sfruttare la cosa a suo vantaggio per verificare se Amleto sia folle o stia recitando.\nQuella sera, il principe inscena uno spettacolo che ricalca l'uccisione di suo padre, scatenando l'ira di Claudio il quale lo accusa di tradimento, cos\u00ec come Gertrude accusa Ofelia di aver allontanato suo figlio da lei.\nIl padre di Ofelia, Polonio, muore, ucciso accidentalmente da Amleto, il quale lo aveva scambiato per Claudio, e una devastata Ofelia scopre che il suo amato \u00e8 stato segretamente esiliato in Inghilterra e lei \u00e8 stata promessa in sposa ad una delle guardie del re. Nel frattempo, Learte \u00e8 rientrato dalla Francia e chiede vendetta in duello contro Amleto. La scoperta che Claudio ha pianificato l'uccisione di Amleto fa fuggire Ofelia, che finge prima di essere impazzita a corte e poi di essere annegata. Quando Orazio riesce a farla uscire dalla bara, la ragazza si rende conto di aver preso troppo veleno per fingersi morta, e solo Matilde ha l'antidoto. Prima di separarsi, i due vedono il passaggio di soldati stranieri diretti verso il castello. Ofelia raggiunge quindi la casa nella foresta dove viene curata dalla donna. Al suo risveglio, Ofelia incontra Gertrude, che le permette di rientrare a palazzo per poter dire addio ad Amleto. Quest'ultimo affronta in duello Learte, ma la spada del suo avversario \u00e8 avvelenata ed entrambi muoiono. Scoperta la sua colpevolezza, Gertrude impazzisce di dolore e trafigge re Claudio al cuore, prima di avvelenarsi una volta che i soldati norvegesi hanno preso possesso del castello, spirando tra le braccia di Matilde, sua sorella.\nIl film si conclude con Ofelia, che vive serenamente il suo esilio con la figlia avuta da Amleto.\nProduzione.\nLe riprese del film sono iniziate nell'aprile del 2017 e si sono concluse nel luglio dello stesso anno. Si sono svolte interamente in Repubblica Ceca, in location storiche come il castello di K\u0159ivokl\u00e1t e il borgo medioevale di Kutn\u00e1 Hora, e in ambienti d'epoca ricostruiti all'interno dei Barrandov Studios a Praga.\nDistribuzione.\nIl film \u00e8 stato presentato in anteprima il 22 gennaio 2018 al Sundance Film Festival. Verr\u00e0 distribuito nelle sale cinematografiche statunitensi da IFC Films a partire dal 28 giugno 2019."}
{"id": "6907083", "revid": "124123", "url": "https://it.wikipedia.org/wiki?curid=6907083", "title": "Evelina Rodigari", "text": "Biografia.\nNata a Bormio, in provincia di Sondrio, nel 1978, \u00e8 cugina di Nicola Rodigari, anche lui pattinatore di short track, argento nella staffetta 5000 metri a .\nTra 1997 e 2004 ha vinto 7 medaglie ai Campionati europei: una individuale (un bronzo a Bormio 2000) e 6 in staffetta (4 ori, Malm\u00f6 1997, Budapest 1998, Grenoble 2002 e San Pietroburgo 2003 e 2 argenti, Bormio 2000 e Zoetermeer 2004).\nA 23 anni ha partecipato ai Giochi olimpici di nella staffetta 3000 metri insieme a Marinella Canclini, Mara Zini, Katia Zini (solo in semifinale) e Marta Capurso (solo in finale B). Le azzurre sono state eliminate in semifinale con il 3\u00ba posto, in 4'18\"131, ma hanno poi vinto la finale B in 4'20\"014, chiudendo quindi quinte.\nNell'anno 2004, durante una sessione di allenamento in preparazione ad una gara di Coppa del Mondo a G\u00f6teborg, Svezia, causa un difetto di un pattino, \u00e8 caduta in curva sbattendo violentemente la schiena contro la balaustra che delimita la pista, riportando fratture molteplici ad una vertebra, che le hanno pertanto impedito il normale proseguimento della carriera.\nDopo il ritiro ha aperto un negozio di abbigliamento a Bergamo."}
{"id": "6907084", "revid": "125613396", "url": "https://it.wikipedia.org/wiki?curid=6907084", "title": "Gregorio de Falco", "text": "Biografia.\nNato a Napoli nel 1965 e trasferitosi a Milano in giovane et\u00e0, consegue la laurea in giurisprudenza all'Universit\u00e0 degli Studi di Milano. Nel 1994 vince il concorso per entrare nel Corpo delle Capitanerie di Porto a Livorno e frequenta i nove mesi di corso all'interno dell'Accademia navale. Nel 1995, dopo alcuni periodi di imbarco, riceve la prima destinazione di servizio e i primi incarichi a Mazara del Vallo. Nel 2000 viene trasferito presso la Capitaneria di Porto di Genova.\nCon il grado di tenente di vascello, gli viene assegnato il Comando a Santa Margherita Ligure, dove rimane dal 2003 al 2005 nel ruolo di comandante dell'Ufficio circondariale marittimo, la cui circoscrizione si estende da San Fruttuoso sino a Deiva Marina e comprende Portofino, Santa Margherita Ligure, Rapallo, Zoagli, Chiavari, Lavagna, Sestri Levante e Riva Trigoso. Nel settembre 2005 viene trasferito presso la Capitaneria di porto di Livorno ed impiegato prevalentemente in incarichi di carattere tecnico e operativo.\nNel gennaio 2012 diventa noto al grande pubblico per aver coordinato le operazioni di soccorso in occasione del naufragio della nave \"Costa Concordia\". Nel settembre 2014 venne trasferito alla Direzione Marittima di Livorno, con le mansioni di capo ufficio studi e relazioni esterne; l'ufficiale present\u00f2 ricorso al TAR contro tale provvedimento del Comando generale, considerandolo illegittimo e persecutorio nei suoi confronti, ma il ricorso, per motivi formali e di rito, viene dichiarato inammissibile. In seguito, ha prestato servizio presso il comando logistico della Marina Militare (MARICOMLOG) dislocato a Nisida.\n\u00c8 sposato dal 1997 con Raffaella Iebba ed ha due figlie.\nIl ruolo nel naufragio della Costa Concordia.\nIl 13 gennaio 2012 la grande nave da crociera Costa Concordia, di propriet\u00e0 della compagnia di navigazione Costa Crociere e comandata da Francesco Schettino, impatta contro uno degli scogli delle Scole, nelle acque di fronte all'Isola del Giglio, riportando l'apertura di una falla lunga circa 70 metri sul lato di sinistra; l'impatto provoca la brusca interruzione della navigazione, un forte sbandamento e il conseguente incaglio sul gradino roccioso del fondale di Punta Gabbianara, a nord di Giglio Porto, seguito dalla parziale sommersione della nave. Il naufragio causa 32 vittime e 110 feriti.\nDe Falco a quel tempo aveva il ruolo di capo della sezione operativa della Capitaneria di porto di Livorno, che ha responsabilit\u00e0 per quanto riguarda le acque marittime del tratto di costa compreso tra la zona a sud di Livorno e l'isola d'Elba. Il tratto di mare nel quale avvenne il grave sinistro marittimo in parola, era invece sotto la responsabilit\u00e0 della Direzione marittima di Roma. L'8 febbraio 2018, nel corso di un'intervista alla trasmissione televisiva \"L'aria che tira\", De Falco dichiarer\u00e0 di aver preso l'iniziativa di coordinare i soccorsi nonostante l'evento fosse avvenuto in un'area non di sua competenza, motivando ci\u00f2 con il fatto di \u00absaperlo fare\u00bb.\nLe comunicazioni telefoniche tra de Falco e Schettino, registrate dalla Sala operativa della Guardia Costiera (come previsto dalla legge), furono divulgate tramite Internet ed attraverso la televisione e divennero presto molto popolari, in particolare per quanto riguarda le parti in cui il militare, in modo perentorio e senza successo, tentava di intimare al comandante, sceso a terra, di ritornare sulla nave. La rilevanza dell'accaduto e il notevole apprezzamento suscitato da esso nell'opinione pubblica spinsero il Viceministro alla Infrastrutture e Trasporti Mario Ciaccia a proporre, il 18 gennaio 2012, di assegnare a de Falco l'Encomio solenne poich\u00e9 \"straordinario per l'impegno profuso\".\nImpegno politico.\nElezione a senatore.\nCandidatosi al Senato della Repubblica nelle liste plurinominali del Movimento 5 Stelle, nella circoscrizione Toscana, per le elezioni del 2018, viene eletto senatore.\nA seguito della formazione del Governo Conte I si oppone all'adozione di alcuni provvedimenti come il Decreto \"Sicurezza\" che vengono adottati dall'esecutivo, senza alcuna discussione, n\u00e9 determinazione del Gruppo parlamentare del M5S. Successivamente si oppone anche al provvedimento di condono per le case di Ischia inserito nel cosiddetto \"decreto Genova\". A causa di tali posizioni, in data 31 dicembre 2018 il M5S ne delibera l'espulsione dal Gruppo al Senato e dal Movimento, per \"reiterate violazioni del codice etico\" interno al soggetto politico. In conseguenza di tali decisioni De Falco si ritrova costretto a lasciare il gruppo parlamentare pentastellato e, non aderendo ad altri partiti politici, passa alla componente dei non iscritti nel Gruppo misto.\nNel dicembre 2019 \u00e8 tra i primi firmatari della richiesta di referendum oppositivo al taglio dei parlamentari che rimette al corpo elettorale la decisione su quella riforma costituzionale approvata.\nIl 24 novembre 2020, +Europa e Azione annunciano l'entrata di de Falco nel gruppo parlamentare di \"+Europa-Azione\", avvenuta il 18 novembre, tramite un comunicato congiunto.\nIl 19 gennaio 2021 dichiara pubblicamente l'intenzione di votare la fiducia al Governo Conte II, contrariamente ai parlamentari di +Europa e Azione, ma che tale fiducia andr\u00e0 alimentata costantemente e sar\u00e0 condizionata al rispetto tempestivo degli impegni presi in Parlamento.\nIl 26 gennaio 2021 fa richiesta alla presidenza del Senato di aderire alla componente di Centro Democratico. Il giorno dopo al Senato nasce Europeisti-MAIE-Centro Democratico, gruppo di 10 parlamentari del Misto, tra cui De Falco, di diversa provenienza (MAIE, lui per il CD, Autonomie, ex M5S, ex PD, ex FI).\nIl 29 marzo il gruppo si scioglie."}
{"id": "6907099", "revid": "74801", "url": "https://it.wikipedia.org/wiki?curid=6907099", "title": "Felice Andreis", "text": "Biografia.\nDi antica famiglia nobile, agli inizi della prima guerra mondiale si trasfer\u00ec dalla nat\u00eca Torino a Sanremo, dove frequent\u00f2 le scuole fino alla terza ginnasio. Dopo la guerra, ritornato a Torino, termin\u00f2 il liceo e si iscrisse alla facolt\u00e0 di chimica, in cui si laure\u00f2 nel 1929. Successivamente frequent\u00f2 il corso allievi ufficiali a Bra e, come sottotenente di artiglieria da campo, fu assegnato al V Reggimento a Venaria Reale. Nel 1933 si trasfer\u00ec in Maremma per dirigere la tenuta di San Donato ( ettari) che allora faceva parte delle \"Aziende agricole maremmane\", una societ\u00e0 torinese; ebbe inizio cos\u00ec il suo lungo rapporto con questa terra, che lo vide fotografo e documentatore di avvenimenti importanti.\nNel 1939 si spos\u00f2 con Angelica Barabesi, nipote di Raffaello Barabesi, e si stabil\u00ec a Giannella, nel comune di Orbetello. Qui frequent\u00f2 le personalit\u00e0 di rilievo della zona, fra cui Guelfo Civinini, Corrado Alvaro, Giannalisa Gianzana con il marito Luigi Barzini, la famiglia Ponticelli, la famiglia Deram, la famiglia Vaccarino. Fino al 1948, esclusi gli intervalli della guerra, rimase in Maremma e poi si trasfer\u00ec in Sudafrica dove aveva comprato una fattoria. Nella sua azienda piant\u00f2 ulivi e negli anni cinquanta vi install\u00f2 un frantoio.\nNel 1975 lasci\u00f2 il Sudafrica per tornare in Maremma, nella tenuta di Poggio Cavallino, tra Giuncarico e Ribolla. Mor\u00ec il 7 marzo 2015.\nArchivio.\nNella sua lunghissima e mai interrotta attivit\u00e0 di fotoamatore, il barone Felice Andreis ha accumulato moltissimo materiale di carattere fotografico, relativo sia all\u2019ambito personale che professionale. Nell'archivio sono presenti circa tra negativi e fotografie (lastre, diapositive, stampe) conservate in sette album e in scatole di cartone, alcuni fascicoli di documenti amministrativi relativi alla tenuta di san Donato; \u00e8 presente anche un fondo librario. Tale materiale \u00e8 attualmente custodito nella residenza di Poggio Cavallino; una parte dell'archivio and\u00f2 perduto durante il secondo conflitto mondiale quando, a causa dei bombardamenti di Torino, sia la casa di Corso Vittorio Emanuele che la villa in collina furono danneggiate. La documentazione pi\u00f9 antica risale al 1916."}
{"id": "6907102", "revid": "1071822", "url": "https://it.wikipedia.org/wiki?curid=6907102", "title": "Paolo Lombardi (fotografo)", "text": "Fotografo professionista, fu attivo a Siena fin dal 1849 (come egli stesso dichiara nel frontespizio dei suoi cataloghi commerciali), anche se di questo periodo non sono pervenuti dagherrotipi e calotipi. La documentazione di cui disponiamo inizia a partire dal 1858 circa.\n\u00c8 il primo fotografo documentato a Siena ed uno dei primi in Italia, di 3-4 anni precedente ai Fratelli Alinari.\nDopo il 1849 apr\u00ec un negozio alla Costarella, a due passi da Piazza del Campo. La sua produzione principale fu quella di ritrattista e di vedutista di Siena e dintorni, ma dedic\u00f2 particolare attenzione alle opere d'arte senesi, documentate in una raccolta di oltre 3000 negativi. La fama di ritrattista gli procur\u00f2 la clientela pi\u00f9 in vista della citt\u00e0 e document\u00f2 i costumi delle Contrade, tanto che all'Esposizione provinciale del 1862 vinse un premio.\nPartecip\u00f2 all'Esposizione Universale di Parigi del 1867, alla Fiera mondiale di Vienna del 1873, dove espose fotografie al carbone, e alla Prima Esposizione Fotografica di Firenze del 1887 in cui present\u00f2 la riproduzione del pavimento del Duomo di Siena in tavole platinotipiche\n. Si trattava del procedimento tecnico sicuramente pi\u00f9 costoso dell'intera gamma delle antiche tecniche di stampa ed il risultato finale era tra i pi\u00f9 precisi e raffinati poich\u00e9 venivano usati i sali di platino, i quali per\u00f2 avevano un costo molto elevato. Nel 1867 esegu\u00ec anche un celebre ritratto a Giuseppe Garibaldi in visita a Siena, poi accuratamente colorato a mano.\nIl figlio Galileo prosegu\u00ec l'attivit\u00e0 paterna, cui seguirono i nipoti. Nel 1914 ai Lombardi subentra il fotografo Ghino Cesarini (1884-1959) fino al 1935, che aveva sposato Bettina Lombardi, quando l'Istituto Luce acquist\u00f2 l'archivio Lombardi, composto da 3745 lastre per la maggior parte nel formato 20x26 cm. e in misura minore nel formato 27x35 cm. e 30x40 cm. Una parte importante della produzione fotografica \u00e8 di propriet\u00e0 del Monte dei Paschi."}
{"id": "6907105", "revid": "1543377", "url": "https://it.wikipedia.org/wiki?curid=6907105", "title": "Mill Ends Park", "text": "Il Mill Ends Park \u00e8 un parco urbano situato tra Naito Parkway e Taylor Street, nel centro di Portland, in Oregon.\nNonostante le sue ridottissime misure, pari a 60,96 centimetri di diametro e un'area di 0,29 metri quadrati, il \"Mill Ends Park\" \u00e8 stato ufficialmente riconosciuto dall'amministrazione comunale quale parco urbano ed \u00e8 stato certificato dal \"Guinness Book of Records\" come il parco pi\u00f9 piccolo del mondo.\nSebbene sia occupato, a causa delle sue dimensioni molto ridotte, da una sola pianticella, il Mill Ends Park ha anche ospitato molti oggetti insoliti nel corso dei decenni. Oggi \u00e8 divenuto una meta turistica ed \u00e8 il luogo intorno al quale si celebra la festivit\u00e0 del giorno di San Patrizio a Portland.\nStoria.\nNel 1948 il sito che sarebbe diventato Mill Ends Park doveva essere occupato da un palo della luce. Quando le erbacce spuntarono dal terreno e il palo non era ancora stato installato, Dick Fagan, un editorialista di origini irlandesi dell\"'Oregon Journal\", che era stanziato di fronte al futuro parco, piant\u00f2 dei fiori nella buca e lo nomin\u00f2, in un articolo del suo giornale, \"Mill Ends\". Secondo quanto narra una leggenda inventata da Fagan e che descrive le origini del parco, egli guard\u00f2 un giorno fuori dalla finestra del suo ufficio e vide un leprechaun (un folletto della mitologia irlandese) di nome Patrick O'Toole che scavava nel buco dove sarebbe apparso il Mill Ends Park. Dopo essere frettolosamente uscito dal suo ufficio e aver raggiunto la creatura, la afferr\u00f2, ed essa gli concesse un desiderio. Fagan desider\u00f2 possedere un parco tutto suo ma, non avendone specificato le dimensioni, il folletto gli don\u00f2 quel buco di terreno. Sebbene non fosse ancora stato ufficializzato, il Mill Ends Park venne inaugurato da Fagan durante il giorno di San Patrizio del 1948.\nLungo la sua vita, Fagan ha descritto nei suoi articoli il Mill Ends Park e le bizzarre creature che lo abitano. Ha anche sostenuto di essere l'unica persona in grado di vedere il capo dei leprechaun Patrick O'Toole che secondo lui abiterebbe in quel luogo. Un giorno, Fagan ha anche pubblicato sul suo giornale una minaccia di O'Toole, che asseriva la presenza di un coprifuoco che si sarebbe tenuto dalle ore 11 in tutti i parchi della citt\u00e0 di Portland. L'articolo affermava che O'Toole avrebbe sfidato il sindaco a tentare di sfrattare lui e i suoi seguaci da Mill Ends e ha minacciato una maledizione del folletto su di lui se avesse tentato di fermarlo. Successivamente, non fu intrapresa alcuna azione legale e ai folletti fu permesso di rimanere nel parco per diverse ore. Dopo la morte di Fagan, deceduto per cancro nel 1969, il parco venne curato da volontari e amici di Fagan.\nNel giorno di San Patrizio del 1976, Il Mill Ends Park \u00e8 stato nominato parco cittadino ufficiale e definito \"l'unica colonia di leprechaun ad ovest dell'Irlanda\".\nNel mese di febbraio 2006, il parco \u00e8 stato temporaneamente spostato a pochi metri di distanza dal suo luogo di origine a causa di alcuni lavori stradali. \u00c8 stato rilocato nel luogo originario il 16 marzo 2007 con una celebrazione a cui hanno anche preso parte i familiari di Fagan e alcuni suonatori di cornamusa. Nel mese di dicembre del 2011, sono stati collocati a Mill Ends Park alcuni soldatini di plastica e alcuni cartelli come ironica forma di risposta alla manifestazione \"Occupy Portland\". Durante i moti di protesta, un uomo di nome Cameron Scott Whitten venne arrestato per non essersi spostato dal Mill Ends Park nonostante le richieste della polizia.\nNel mese di marzo del 2013, l'unica pianta del parco venne rubata. Una settimana pi\u00f9 tardi i funzionari piantarono un alberello sostitutivo e, il giorno seguente, un passante trov\u00f2 il presunto albero rubato accanto a quello nuovo. Durante l'aprile dello stesso anno, i funzionari di Burntwood lamentarono la scelta del Guinness World Record di aver reputato il Mill Ends Park il parco pi\u00f9 piccolo del mondo. Secondo essi, il Mill Ends non era abbastanza grande da poter essere considerato un parco e che a detenere il primato fosse in realt\u00e0 il Prince's Park di Burntwood in quanto quest'ultimo avesse una recinzione e altre particolari caratteristiche. In risposta, i volontari del Miles End Park eressero un minuscolo recinto intorno al parco di Portland e vi sistemarono una \"guardia armata\".\nDescrizione.\nIl Mill Ends Park ha una pianta circolare ed \u00e8 sito su un basamento in calcestruzzo. Misura 610 millimetri di diametro e ha un'area totale di 0,292 metri quadrati. A causa delle sue dimensioni estremamente ridotte, pu\u00f2 essere occupato da una sola pianticella. Con il passare del tempo, diversi passanti hanno decorato il parco con vari oggetti tra cui una piscina per farfalle completa di trampolino, statuette e una ruota panoramica in miniatura. Durante il giorno di San Patrizio del 2001, il parco venne anche decorato con un folletto e la sua pentola d'oro e dai disegni di quadrifogli e folletti realizzati da bambini."}
{"id": "6907113", "revid": "599013", "url": "https://it.wikipedia.org/wiki?curid=6907113", "title": "Moschea Tombul", "text": "La moschea Tombul (in bulgaro: \u0422\u043e\u043c\u0431\u0443\u043b \u0434\u0436\u0430\u043c\u0438\u044f, in turco: \"Tombul Camii\"), ufficialmente moschea di Sherif Halil Pasci\u00e0, \u00e8 una moschea ottomana della citt\u00e0 di \u0160umen, in Bulgaria. \u00c8 la pi\u00f9 grande moschea del paese.\nStoria e descrizione.\nFu costruita tra il 1740 ed il 1744 per volont\u00e0 di Sherif Halil Pasci\u00e0, nativo del vicino villaggio di Madara. Oltre al tempio venne costruito il complesso di strutture, noto come \"k\u00fclliye\", all'interno del quale vi erano una \"madrasa\" ed un ricovero.\nL'ingresso dell'edificio \u00e8 presentato da un portico sorretto da sei pilastri e sormontato da cinque cupole. Gli interni sono decorati con dipinti geometrici e floreali e con iscrizioni coraniche. A destra dell'ingresso si staglia il minareto, alto 40 m. La parte inferiore della sala della preghiera, \u00e8 a pianta quadrata, mentre quella superiore, a sua volta sormontata dalla cupola, \u00e8 di forma ottagonale. Nel cortile del complesso, lungo il lato ovest della moschea, vi \u00e8 un \"sadirvan\"."}
{"id": "6907119", "revid": "648716", "url": "https://it.wikipedia.org/wiki?curid=6907119", "title": "Pteranodontia", "text": "Pteranodontia \u00e8 un gruppo estinto di pterosauri ornithocheiroidi vissuti nel Cretaceo inferiore-superiore, circa 127-65 milioni di anni fa (Barremiano-Maastrichtiano) in Asia, Africa, Europa, Nord America e del Sud America.\nClassificazione.\nIl gruppo Pteranodontia fu originariamente nominato da OC Marsh, nel 1876. Nel 2003, \u00e8 stata data una definizione filogenetica da David Unwin, come \"l'antenato comune di \"Pteranodon\" e \"Nyctosaurus\" pi\u00f9 tutti i suoi discendenti\". Sebbene Marsh avesse originariamente chiamato questo gruppo sulla base dell'assenza condivisa di denti in quelle specie, la maggior parte delle analisi mostra che tutti i tradizionali pterosauri \"ornithocheiroidi\" sono anche membri di questo clade.\nDi seguito \u00e8 riportato un cladogramma che mostra i risultati di un'analisi filogenetica presentata per la prima volta da Andres e Myers nel 2014 e aggiornata con dati aggiuntivi di Andres e colleghi nel 2018:\nPaleobiologia.\nLocomozione.\nI pteranodonti, come gli altri pterosauri, sono sempre stati considerati abili volatori, capaci anche si muoversi a terra. Dalle impronte fossili di alcuni pterosauri, si \u00e8 scoperto che gli pterosauri non tenevano gli arti ai lati del corpo, come i moderni rettili, ma li mantenevano eretti sotto il corpo, come i dinosauri. Anche se non si conoscono precise impronte di pteranodonti, \u00e8 probabile che anch'essi camminassero eretti. Tra gli pterosauri, gli pteranodonti avevano proporzioni degli arti insolitamente irregolari, con gli arti anteriori molto pi\u00f9 lunghi degli arti posteriori. Tali proporzioni avrebbero richiesto particolari modalit\u00e0 di locomozione a terra, rispetto ad altri pterosauri. \u00c8 possibile che gli pteranodonti corressero (ma non camminassero) da bipedi, o che usassero un'andatura saltellante. Mike Habib, studioso specializzato negli pteosauri, ha notato che le proporzioni degli arti degli pteranodonti, come \"Anhanguera\", sono coerenti con il salto.\nGli pteranodonti furono tra le ultime faune di pterosauri al mondo. Insieme agli azhdarchidi, alcune specie di pteranodontidi, come \"Tethydraco\", e nyctosauridi, come \"Alcione\", \"Barbaridactylus\" e \"Simurghia\", sono sopravvissute fino alla fine del Cretaceo superiore, nel Maastrichtiano.\n\"Wyomingopteryx\".\nIl nome \"Wyomingopteryx\" appare in un dipinto di animali preistorici Morrison di Robert Bakker. Tuttavia, questo binome \u00e8 un \"nomen nudum\", ed \u00e8 possibile che Bakker volesse coniare il nome \"Wyomingopteryx\" per un esemplare simile ad \"Istiodactylus\" (esemplare TATE 5999) ritrovato in Wyoming."}
{"id": "6907121", "revid": "446353", "url": "https://it.wikipedia.org/wiki?curid=6907121", "title": "Trio elettrico", "text": "Il trio elettrico \u00e8 una carovana utilizzata in molte manifestazioni musicali in Brasile, spesso legate al carnevale o ad altre feste locali.\nIl convoglio \u00e8 composto da un autocarro con rimorchio di testa ed uno in coda, i quali avanzano lentamente mentre tra i due mezzi si interpone il pubblico (pagante) tenuto all'interno di due corde laterali.\nDurante il movimento del convoglio la musica viene suonata dal'autocarro in testa che ospita sul tetto il gruppo musicale mentre il resto del rimorchio \u00e8 composto da amplificatori e diffusori elettrici; il mezzo in coda ospita i servizi igienici, in alcuni casi un bar e un palco sul tetto per il pubblico pagante (una specie di priv\u00e8)."}
{"id": "6907144", "revid": "110157", "url": "https://it.wikipedia.org/wiki?curid=6907144", "title": "Ketty La Torre", "text": "Biografia.\nNata a Monza nel 1972, nel 1991 ha vinto una medaglia di bronzo ai Mondiali di Sydney, nella staffetta 3000 metri, insieme a Maria Rosa Candido, Gabriella Monteduro e Cristina Sciolla.\nA 19 anni ha partecipato ai Giochi olimpici di , prima apparizione dello short track ad un'Olimpiade, nella staffetta 3000 metri insieme a Marinella Canclini, Maria Rosa Candido e Cristina Sciolla. Le azzurre sono state eliminate in semifinale con il 4\u00ba posto, con il tempo di 4'47\"31."}
{"id": "6907147", "revid": "404449", "url": "https://it.wikipedia.org/wiki?curid=6907147", "title": "Walter Di Salvo", "text": "Biografia.\nWalter Di Salvo si laure\u00f2 in architettura presso l'Universit\u00e0 di Firenze nel 1955. Primo classificato al concorso per il lungomare di Tirrenia (Pisa) nel 1956, dopo alcune realizzazioni per edifici privati di civile abitazione, nel 1959 redasse il primo progetto dell'insediamento turistico di Punta Ala, a cui fece seguito nel 1960 il progetto e la direzione lavori delle urbanizzazioni della stessa localit\u00e0. A Punta Ala, dove si trasfer\u00ec lasciando Firenze, progett\u00f2 e realizz\u00f2 numerose opere di notevole qualit\u00e0 architettonica. Si ricordano, tra le tante: il bar \"La Vela\" (1960), la chiesa della Consolata (1961), villa Rusconi e villa Marzocchi (1962), villa Nanni (1963), villa Di Gravio e ristorante bar \"La Bussola\" (1965). Per il complesso Sole Maremma a Riva del Sole (1978) fu segnalato al Premio IN-ARCH per la Toscana nel 1990. Suo anche il progetto di uno stabilimento termale a Roselle (1980), mai realizzato.\nNel 1987 venne scelto a far parte del gruppo dei progettisti della Fiat per il progetto Novoli, insieme a Giovanni Michelucci, Richard Rogers, Bruno Zevi, Leonardo Ricci, Rob Krier e altri. Realizz\u00f2 inoltre la galleria commerciale della stazione di Santa Maria Novella a Firenze.\nMor\u00ec il 22 febbraio 2017 all'ospedale di Massa Marittima, dove era stato ricoverato per una frattura al femore.\nArchivio.\nIl fondo archivistico Walter Di Salvo \u00e8 stato ordinato dallo stesso architetto ed \u00e8 custodito nel suo studio dagli eredi. L'archivio \u00e8 composto da cinque nuclei: gli elaborati grafici (originali su carta lucida, eliocopie, schizzi su fogli); la raccolta di fotografie in bianco e nero; materiale documentario vario (ottanta faldoni circa l'attivit\u00e0 progettuale, con relazioni dattiloscritte, preventivi, ricevute, corrispondenze di lavoro, ritagli di giornale); dodici plastici di vario formato; e infine la biblioteca personale.\nLa documentazione copre un periodo di tempo che va dal 1955 al 2006."}
{"id": "6907150", "revid": "149485", "url": "https://it.wikipedia.org/wiki?curid=6907150", "title": "Ministri delle finanze della Slovacchia", "text": ""}
{"id": "6907153", "revid": "1613450", "url": "https://it.wikipedia.org/wiki?curid=6907153", "title": "Cuori nello Yukon", "text": ""}
{"id": "6907164", "revid": "121961173", "url": "https://it.wikipedia.org/wiki?curid=6907164", "title": "Cheetos", "text": "Cheetos (precedentemente Chee-tos) \u00e8 un marchio di snack alla farina di mais a base di formaggio, prodotto da Frito-Lay e sussidiaria di PepsiCo.\nCharles Elmer Doolin, gi\u00e0 creatore dei Fritos, invent\u00f2 i Cheetos nel 1948 e inizi\u00f2 la distribuzione nazionale dagli Stati Uniti. Il successo iniziale dei Cheetos fu un fattore importante che contribu\u00ec alla fusione tra The Frito Company e H.W. Lay &amp; Company nel 1961, per poter formare l'attuale Frito-Lay. Nel 1965, Frito-Lay divenne una filiale della The Pepsi-Cola Company formando la PepsiCo, l'attuale proprietario del marchio Cheetos.\nNel 2010, Cheetos \u00e8 stata classificata come la marca pi\u00f9 venduta di patatine al formaggio nel suo mercato primario degli Stati Uniti. In media, in tutto il mondo, le vendite al dettaglio annuali ammontano di circa 4 miliardi $. Gli originali Cheetos Crunchy sono ancora in produzione, ma la linea di prodotti si \u00e8 ampliata fino ad includere 21 diversi tipi di Cheetos nel solo Nord America. I Cheetos sono venduti in pi\u00f9 di 36 paesi e il sapore e la composizione degli stessi variano spesso per soddisfare il gusto e le preferenze culturali regionali, come il Savory American Cream in Cina e lo Strawberry Cheetos in Giappone.\nIn Italia sono state distribuite ufficialmente nel 2021, prima era possibile acquistarli soltanto d'importazione in alcuni negozi specializzati, in alcuni distributori automatici o online.\nStoria.\nI Cheetos furono inventati nel 1948 dal creatore dei Fritos, Charles Elmer Doolin, che li prepar\u00f2 e li test\u00f2, per la prima volta, nella cucina di ricerca e sviluppo della Frito Company, di Dallas, in Texas. In quegli anni, le patatine al formaggio si vendevano molto rapidamente ma Doolin non aveva la capacit\u00e0 di produrli o di distribuirli in massa per supportare un lancio su scala nazionale. Ci\u00f2 port\u00f2 Doolin a collaborare con Herman W. Lay, imprenditore di patatine fritte per il marketing e la distribuzione, e i Cheetos furono introdotti a livello nazionale negli Stati Uniti nel 1948, insieme a delle patatine chiamate Fritatos. Il successo dei Cheetos spinse Doolin e Lay a unire le loro due societ\u00e0 nel 1961, formando l'attuale Frito-Lay Inc. A quel tempo, Cheetos era uno dei quattro pi\u00f9 grandi marchi di snack prodotti dalla societ\u00e0 che aveva un fatturato annuale di 127 milioni $. Nel 1965, Frito-Lay si fonde con la Pepsi-Cola Company per formare PepsiCo, portando la distribuzione dei Cheetos al di fuori del Nord America.\nMentre i Cheetos sono stati i primi snack del suo genere, molti prodotti concorrenti nella categoria degli snack hanno iniziato a distribuire prodotti simili come Cheese Curls di Utz, Cheese Curls di Herr's e i Cheez Doodles di Wise. La maggior parte degli snack in salsa di formaggio in competizione sono distribuiti in regioni specifiche degli Stati Uniti, ma al 2010, i Cheetos rimangono gli snack al formaggio pi\u00f9 venduti in America."}
{"id": "6907171", "revid": "767487", "url": "https://it.wikipedia.org/wiki?curid=6907171", "title": "New York Liberty 2017", "text": "La stagione 2017 delle New York Liberty fu la 21\u00aa nella WNBA per la franchigia.\nLe New York Liberty vinsero la \"Eastern Conference\" con un record di 22-12. Nei play-off persero al secondo turno con le Washington Mystics (1-0)."}
{"id": "6907173", "revid": "767487", "url": "https://it.wikipedia.org/wiki?curid=6907173", "title": "Ornithocheiromorpha", "text": "Ornithocheiromorpha \u00e8 un gruppo di pterosauri nel sottordine pterodactyloidea, vissuti nel Cretaceo inferiore-superiore, circa 140-94 milioni di anni fa (Berriasiano-Cenomaniano), principalmente in Asia e Sud America.\nOrnithocheiromorpha \u00e8 stato definito nel 2014 da Andres \"et al.\". Ornithocheiromorpha \u00e8 definito come il clade pi\u00f9 inclusivo contenente \"Ornithocheirus\" ma non \"Pteranodon\".\nClassificazione.\nDi seguito \u00e8 riportato un cladogramma che mostra i risultati di un'analisi filogenetica presentata da Andres &amp; Myers (2014):"}
{"id": "6907185", "revid": "1613450", "url": "https://it.wikipedia.org/wiki?curid=6907185", "title": "Paperino alla ricerca di Kalevala", "text": ""}
{"id": "6907188", "revid": "300067", "url": "https://it.wikipedia.org/wiki?curid=6907188", "title": "North Babylon (New York)", "text": ""}
{"id": "6907219", "revid": "95543376", "url": "https://it.wikipedia.org/wiki?curid=6907219", "title": "Michael Moestlin", "text": ""}
{"id": "6907220", "revid": "228587", "url": "https://it.wikipedia.org/wiki?curid=6907220", "title": "Carrozzeria Garavini", "text": "La Carrozzeria Garavini \u00e8 stata una carrozzeria italiana fondata nel 1908, specializzata nella realizzazione di autovetture prototipo e in esemplare unico, nel disegno e nella progettazione di carrozzerie su commissione.\nStoria.\nI primi anni e l'ascesa.\nNel 1908 Eusebio Garavini rilev\u00f2 la carrozzeria Piemonte che aveva, nel suo programma aziendale, la produzione di vetture a cavalli e scocche per veicoli a motore di qualsiasi tipo. Sotto la guida di Garavini, l'azienda consegu\u00ec ottimi risultati e nel 1911 venne trasformata nella societ\u00e0 G. Diatto-E. Garavini &amp; C.\nAltri partecipanti all'impresa, ubicata a Torino in corso Regina Margherita, furono G. Fissore, F. Tosa e G.B. Ceirano.\nGaravini prese il controllo della direzione della ditta e la svilupp\u00f2 in tutte le tendenze costruttive, dalle auto da gran turismo e di lusso alla produzione di mezzi utilitari ed industriali.\nGrazie alla manodopera specializzata, all\u2019alta qualit\u00e0 dei materiali e ai numerosi brevetti, particolare successo ebbero automobili eleganti e costose. \nNel 1914 i fratelli Diatto si ritirarono e Garavini ne rilev\u00f2 le quote. Nel 1915 la societ\u00e0 contava 500 operai organizzati in due turni di lavoro.\nUn anno dopo, allo scoppio della prima guerra mondiale, la produzione dovette incentrarsi sullo sforzo bellico, accantonando il lusso e la ricercatezza.\nAlla fine del conflitto, nel 1918, Garavini torn\u00f2 alla produzione di vetture di lusso esposte ai saloni automobilistici di Ginevra, Parigi e Londra. La Garavini collabor\u00f2 con alcune grandi case automobilistiche per la produzione di loro \u201cfuoriserie\u201d, tra le quali Alfa Romeo, Bugatti, Isotta Fraschini. Tra i suoi clienti annover\u00f2 Benito Mussolini, il re Menelik e la regina Thait\u00f9, oltre che dignitari e reali di tutta Europa.\nNegli anni 1920 inizi\u00f2 lo sviluppo in Sudamerica con la prima esposizione in Argentina della Isotta Fraschini 8A. Garavini accost\u00f2 alla produzione di auto di lusso quella di ambulanze, furgoni specializzati e autobus, caratterizzati dalla carrozzeria \u201cbelvedere\u201d che consentiva l\u2019installazione di una capote ripiegabile in pochi minuti da una sola persona. Le carrozzerie aperte e i cabriolet, soprattutto a quattro porte, erano sempre stati una caratteristica della Garavini. \nLe innovazioni.\nNel 1926 la Garavini produsse la sua prima scocca interamente metallica con tetto completamente apribile.\nAl Salone di Milano del 1927 venne mostrato per la prima volta il brevetto \"Plumelastica superleggerissima\" e \"Plumacciaio\", un'alternativa al brevetto \u201ccarrozzeria elastica Weyman\u201d. Consisteva in una serie di tamponi in gomma che separavano la carrozzeria dal telaio in modo da offrire una maggiore confortevolezza per gli occupanti e da risolvere il problema della scarsa rigidit\u00e0 dei telai che, anche a causa delle strade dissestate, sollecitavano le carrozzerie fino al punto di lesionarle. Dai giornalisti dell'epoca venne definita unica vera novit\u00e0 del salone.\nNel 1930 venne presentato il Torpedone Belvedere, autobus con carrozzeria trasformabile e con bassa rumorosit\u00e0. Una sola persona era in grado di convertire il torpedone in un autobus chiuso o aperto. Era dotato di ampi cristalli di protezione anche nella versione aperta, con sistema di aerazione che permetteva la circolazione d'aria filtrata, e il convogliamento all'esterno di esalazioni e fumi. Inoltre il sedile di guida era regolabile in funzione della corporatura del guidatore, il sedile stesso poteva inoltre essere ribaltato all'indietro formando un piano unico con il sedile immediatamente posteriore.\nAllo scoppio della seconda guerra mondiale, come gi\u00e0 accaduto nella prima, gli stabilimenti furono adoperati per sostenere lo sforzo bellico con la produzione di carri alpini e slitte per l\u2019ARMIR destinate al fronte russo.\nIl secondo dopoguerra.\nIl conflitto danneggi\u00f2 gravemente gli stabilimenti e nel dopoguerra Garavini prefer\u00ec concentrare gli sforzi produttivi verso gli autobus. Nel 1942 la Garavini brevett\u00f2 in Italia il filobus portante a tre assi su cui venivano ancorati direttamente gli organi di trazione, sospensione e direzione. Tra gli altri brevetti di questo periodo Garavini annoverava tettucci apribili e porte a libro.\nNel 1945 l'azienda contava 800 dipendenti. Agli inizi degli anni \u201850 gli stabilimenti Garavini si ampliarono in un vasto triangolo nel borgo Vanchiglia di Torino.\nNel dopoguerra la Garavini introdusse nello scenario italiano innovazioni nella produzione automobilistiche come, ad esempio, l'abbandono di ogni parte in legno nella carrozzeria a favore di una carrozzeria a guscio interamente metallico, gi\u00e0 introdotta nel 1926. Studi\u00f2 inoltre un monoscocca, in quanto secondo gli ingegneri di Garavini l\u2019auto ideale deve avere una carrozzeria portante per ricavare con un minor peso una maggiore capacit\u00e0 di trasporto a parit\u00e0 di potenza. Faceva largo uso delle leghe leggere come il duralluminio, che subisce un trattamento di ossidazione anodica semplice per formare uno strato superficiale di estrema durezza e inalterabilit\u00e0.\nA causa della standardizzazione dei prodotti avvenuta nel secondo dopoguerra diminuisce l\u2019interesse verso i prodotti a esemplare unico. La Garavini cess\u00f2 le attivit\u00e0 alla fine degli anni 1950."}
{"id": "6907240", "revid": "6923", "url": "https://it.wikipedia.org/wiki?curid=6907240", "title": "Varianti emoglobiniche", "text": "Le varianti dell'emoglobina sono forme mutanti di emoglobina in una popolazione (solitamente umana), causata da variazioni della genetica. Alcune ben note varianti dell'emoglobina come l'anemia falciforme sono responsabili di malattie e sono considerate emoglobinopatie. Altre varianti non causano patologie rilevabili e sono quindi considerate varianti non patologiche.\nAlcuni tipi normali di emoglobina sono: Emoglobina A (Hb A), che \u00e8 il 95-98% dell'emoglobina presente negli adulti, emoglobina A2 (Hb A2), che \u00e8 il 2-3% dell'emoglobina presente negli adulti, e l'emoglobina F (Hb F), che si trova in adulti fino al 2,5% ed \u00e8 l'emoglobina primaria prodotta dal feto durante la gravidanza.\nLe varianti dell'emoglobina si verificano quando ci sono cambiamenti genetici in specifici geni, o globine, che causano cambiamenti o alterazioni nell'amminoacido. Potrebbero influenzare la struttura, il comportamento, il tasso di produzione e / o la stabilit\u00e0 di quel gene specifico. Di solito ci sono quattro geni che codificano per la globina alfa e due geni che codificano per la beta globina. Se i geni per le catene alfa sono mutati, la condizione pi\u00f9 comune che si verifica \u00e8 l'alfa talassemia, che causa una diminuzione della produzione di quel gene. Il livello di gravit\u00e0 della talassemia alfa \u00e8 determinato dal numero di geni che sono colpiti.\nLe varianti dell'emoglobina sono le caratteristiche ereditarie pi\u00f9 comuni. Innanzitutto, il gene beta anormale pu\u00f2 essere ereditato in modo autosomico recessivo. Ci\u00f2 significa che la persona che erediter\u00e0 avr\u00e0 due copie del gene alterato. Entrambi questi geni possono essere passati alla prole. Il prossimo modo in cui possono essere ereditati \u00e8 in modo eterozigote. Ci\u00f2 significa che la persona ha un gene beta normale e un gene beta anormale. Questa persona \u00e8 considerata portatrice di qualsiasi variante di emoglobina ereditata. In questo caso, solo il gene anormale pu\u00f2 essere trasmesso alla progenie. I vettori inoltre non hanno a che fare con sintomi o problemi di salute. Un altro modo in cui i geni beta possono essere ereditati \u00e8 in modo omozigote. Ci\u00f2 significa che la persona ha due geni beta anormali. In questo caso la persona produce la variante di emoglobina associata e pu\u00f2 presentare i sintomi e le complicanze associati alla loro specifica variante di emoglobina. La gravit\u00e0 delle condizioni dipende principalmente dalla mutazione genetica e pu\u00f2 variare da persona a persona. Le copie dei geni beta anormali sarebbero pi\u00f9 che probabilmente passate alla prole.\nVarianti meno comuni.\nInsieme alla lunga lista di varianti comuni dell'emoglobina, ci sono alcune varianti che sono meno comuni. Queste varianti sono considerate silenziose, il che significa che non hanno segni o sintomi. Di solito influenzano la funzionalit\u00e0 e / o la stabilit\u00e0 della molecola dell'emoglobina. Con la maggior parte di queste varianti ci sono mutazioni nel gene della globina alfa che si traducono in una catena alfa anormalmente lunga e in molecole di emoglobina instabili.\nemoglobina F.\nL'emoglobina F \u00e8 l'emoglobina primaria prodotta dal feto. L'emoglobina trasporta l'ossigeno in modo efficiente in un ambiente a bassa ossigeno. La produzione di emoglobina si arresta alla nascita e diminuisce fino all'et\u00e0 di uno o due anni. I livelli possono essere normali ad aumentare nella beta talassemia. L'emoglobina F aumenta frequentemente in soggetti con anemia falciforme e talassemia beta falciforme. Gli individui con anemia falciforme e l'aumento di Hb F hanno un caso pi\u00f9 lieve della malattia. Ci sono situazioni in cui l'Hb F \u00e8 aumentata. Questa rara condizione \u00e8 chiamata Persistenza ereditaria dell'emoglobina fetale (HPFH). Questo \u00e8 un gruppo di disturbi in cui l'emoglobina F \u00e8 aumentata senza segni o caratteristiche cliniche della talassemia. Alcuni gruppi etnici diversi hanno diverse mutazioni che causano l'HPFH. L'Hb F pu\u00f2 anche essere aumentata dalle condizioni acquisite che coinvolgono i globuli rossi. Elevati livelli di emoglobina F sono anche associati a disturbi della leucemia e mieloproliferativi.\nEmoglobina H.\nL'emoglobina H aumenta l'affinit\u00e0 per l'ossigeno. Ci\u00f2 significa che trattiene l'ossigeno invece di rilasciarlo nei tessuti e nelle cellule. L'Hb H si presenta solitamente in alcune alfa talassemie ed \u00e8 composta da quattro catene di beta globina (proteina). Questa variante viene solitamente prodotta in risposta a una grave carenza di catene alfa e di solito causa il funzionamento anomalo delle catene beta."}
{"id": "6907259", "revid": "486946", "url": "https://it.wikipedia.org/wiki?curid=6907259", "title": "Florencia Fazzarino Santill\u00e1n", "text": ""}
{"id": "6907284", "revid": "2128848", "url": "https://it.wikipedia.org/wiki?curid=6907284", "title": "On My Block", "text": "On My Block \u00e8 una serie televisiva coming-of-age creata da Lauren Iungerich, Eddie Gonzalez e Jeremy Haft. La prima stagione, composta da dieci episodi, \u00e8 stata distribuita su Netflix il 16 marzo 2018.\nComposta da giovani attori neri e latinos, la serie vede la partecipazione di Sierra Capri, Jason Genao, Brett Gray, Diego Tinoco e Jessica Marie Garcia. Al momento della distribuzione, la serie ha ricevuto il plauso della critica per il suo cast, le trame e le interpretazioni.\nTrama.\nLa serie segue le vicende di Monse, Ruby, Jamal, Cesar e Jasmine, provenienti da un quartiere difficile di Los Angeles, Freeridge."}
{"id": "6907289", "revid": "278406", "url": "https://it.wikipedia.org/wiki?curid=6907289", "title": "Anna Bonfrisco", "text": ""}
{"id": "6907292", "revid": "634034", "url": "https://it.wikipedia.org/wiki?curid=6907292", "title": "Aggressione sessuale", "text": ""}
{"id": "6907298", "revid": "775504", "url": "https://it.wikipedia.org/wiki?curid=6907298", "title": "One31", "text": "One31 \u00e8 un canale televisivo thailandese, esclusivamente in alta definizione, posseduto da The One Enterprise, che fa capo a GMM Grammy. Diretto da Takonkiet Viravan, comincia le sue trasmissioni il 1\u00ba dicembre 2011.\nIl nome originale del canale, al suo lancio satellitare, era 1-Sky One (in accordo col precedente nome di GMM Z, 1-Sky), cambiato dapprima in GMM One il 1\u00ba aprile 2012 (in concomitanza con la ridenominazione di 1-Sky in GMM Z) e poi in One HD il 1\u00ba aprile 2014 con l'arrivo della controparte HD terrestre. Usa l'attuale One31 dal 2 dicembre 2015, data di inizio delle trasmissioni in simulcast tra le versioni terrestri e satellitari dell'emittente."}
{"id": "6907301", "revid": "533647", "url": "https://it.wikipedia.org/wiki?curid=6907301", "title": "Pierallini", "text": ""}
{"id": "6907304", "revid": "619191", "url": "https://it.wikipedia.org/wiki?curid=6907304", "title": "One 31", "text": ""}
{"id": "6907307", "revid": "767487", "url": "https://it.wikipedia.org/wiki?curid=6907307", "title": "Acolytes (film)", "text": "Acolytes \u00e8 un film australiano del 2008 diretto da Jon Hewitt.\nTrama.\nJames Tresswick e Mark Vincent sono due adolescenti al loro ultimo anno di scuola che sono stati vittime del bullo Gary Parker, il quale li ha violentati quando erano pi\u00f9 giovani. Pi\u00f9 tardi, mentre sta vagando da solo nella foresta, Mark vede un uomo che sta seppellendo un corpo. I due amici decidono quindi di scavare per scoprire che cosa quell'uomo ha sepolto e si recano nel bosco insieme alla fidanzata di James, Chasely. Con orrore essi scoprono il corpo di una giovane ragazza con accanto una piccola bandiera canadese."}
{"id": "6907309", "revid": "486946", "url": "https://it.wikipedia.org/wiki?curid=6907309", "title": "GMM One", "text": ""}
{"id": "6907312", "revid": "287204", "url": "https://it.wikipedia.org/wiki?curid=6907312", "title": "Bergonzoli", "text": ""}
{"id": "6907323", "revid": "640277", "url": "https://it.wikipedia.org/wiki?curid=6907323", "title": "Varianti dell'emoglobina", "text": ""}
{"id": "6907325", "revid": "300067", "url": "https://it.wikipedia.org/wiki?curid=6907325", "title": "Club Atl\u00e9tico Colegiales", "text": "Il Club Atl\u00e9tico Colegiales \u00e8 una societ\u00e0 calcistica di Asunci\u00f3n in Paraguay. Milita attualmente nella \"Segunda Divisi\u00f3n de Paraguay\", dopo aver militato per 18 anni (tra il 1983 ed il 2001) nella massima serie."}
{"id": "6907329", "revid": "6923", "url": "https://it.wikipedia.org/wiki?curid=6907329", "title": "Copenhagen Concert Hall", "text": "Copenhagen Concert Hall, chiamato anche Koncerthuset \u00e8 un teatro musicale progettato dal francese Jean Nouvel situato a Copenaghen, in Danimarca.\nLa sala concerti si trovano nella parte settentrionale di \u00d8restad (una zona in via di sviluppo di Copenaghen). Il complesso contiene quattro sale con l'auditorium principale che pu\u00f2 ospitare 1.800 persone. \u00c8 la sede della Danish National Symphony Orchestra. Con una superficie totale di 25.000 m\u00b2, il complesso comprende una sala da concerto di 1800 persone e tre studi di registrazione con acustica variabile. Gli studi acustici sono stati realizzati da Nagata Acoustics. La costruzione, iniziata a febbraio 2003, \u00e8 terminata a gennaio 2009. La regina di Danimarca ha inaugurato la sede il 17 gennaio 2009."}
{"id": "6907343", "revid": "729019", "url": "https://it.wikipedia.org/wiki?curid=6907343", "title": "SIG Sauer Pro", "text": "La SIG Sauer Pro \u00e8 una serie di pistole semi-automatiche sviluppate dall'azienda statunitense SIG Sauer a Exeter, negli USA. \u00c8 stata la prima pistola a telaio polimerico della SIG Sauer e una delle prime pistole a presentare un accessorio universale integrato e impugnature intercambiabili.\nLa SIG Sauer Pro \u00e8 stata commercializzata come un'alternativa leggera e compatta alle pistole \"legacy\" della SIG Sauer. \u00c8 stato originariamente sviluppato come una pistola di servizio calibro .40 Smith &amp; Wesson introdotto nel giugno 1998 con il modello \"SP 2340\", seguito a breve da una versione a .357 SIG che ha mantenuto la stessa denominazione. Circa un anno dopo, \u00e8 stata introdotta una variante camerata con munizioni 9 \u00d7 19 mm Parabellum chiamata \"SP 2009\". Un'altra versione denominata \"Sig Sauer Pro SP 2022\" camerata con calibro 9 \u00d7 21 mm IMI."}
{"id": "6907362", "revid": "465169", "url": "https://it.wikipedia.org/wiki?curid=6907362", "title": "Spruzzatura termica", "text": "Spruzzatura termica (in inglese \"thermal spraying\"), noto anche come metallizzazione o riporto a freddo, sono processi di rivestimento in cui dei materiali fusi (o riscaldati) vengono spruzzati da una fiamma originata da una pistola su di una superficie la quale si desidera rivestire. Il \"feedstock\" (precursore del rivestimento) \u00e8 riscaldato da mezzi elettrici (plasma o arco) o chimici (fiamma di combustione).\nLa spruzzatura termica pu\u00f2 fornire rivestimenti spessi da circa 20 micron a diversi mm, a seconda del processo e della materia prima utilizzata, su una vasta area ed in poco tempo rispetto ad altri processi di rivestimento quali elettrodeposizione, deposizione fisica da vapore e deposizione chimica da vapore. I materiali di rivestimento disponibili per la spruzzatura termica comprendono metalli, leghe, ceramiche, materie plastiche e materiali compositi. Sono alimentati in polvere o in forma di filo metallico, riscaldati allo stato fuso e accelerati verso substrati sotto forma di particelle di dimensioni micrometriche. La combustione o la scarica elettrica dell'arco viene solitamente utilizzata come fonte di energia per la spruzzatura termica. I rivestimenti risultanti sono costituiti dall'accumulo di numerose particelle spruzzate. La superficie potrebbe non riscaldarsi in modo significativo, consentendo il rivestimento di sostanze infiammabili.\nLa qualit\u00e0 del rivestimento viene generalmente valutata misurandone la porosit\u00e0, il contenuto di ossido, la macrolivello e la microdurezza, la forza di adesione e la ruvidit\u00e0 della superficie. Generalmente, la qualit\u00e0 del rivestimento aumenta con l'aumentare della velocit\u00e0 delle particelle.\nVi sono diverse varianti di spruzzatura termica:\nNel processo di spruzzatura di fiamma (sviluppato tra il 1910 e il 1920) e irrorazione dell'arco, le velocit\u00e0 delle particelle sono generalmente basse (inferiore ai 150 m/s) e le materie prime devono essere fuse per essere depositate. La spruzzatura al plasma, sviluppata negli anni 70, utilizza un getto di plasma ad alta temperatura generato da scarica ad arco, che rende possibile spruzzare materiali refrattari come ossidi o molibdeni."}
{"id": "6907378", "revid": "1281037", "url": "https://it.wikipedia.org/wiki?curid=6907378", "title": "Za\u011fanos Pasci\u00e0", "text": ""}
{"id": "6907395", "revid": "1543377", "url": "https://it.wikipedia.org/wiki?curid=6907395", "title": "Golden Angel", "text": "Il Golden Angel (in ceco \"Zlat\u00fd And\u011bl\") \u00e8 un complesso amministrativo situato a Praga, progettato dall'architetto francese Jean Nouvel.\nNouvel ha avviato il progetto The Golden Angel nel 1994. La costruzione \u00e8 stata avviata cinque anni dopo e il complesso \u00e8 stato completato nel novembre 2000. Il proprietario dell'edificio \u00e8 la societ\u00e0 ING Real Estate.\nL'edificio ha una forma curva e i bordi sono arrotondati. I vetri della facciata a strati consentono di variare l'aspetto dell'edificio durante il giorno. Le vetrate recano scritti alcune frasi tratte dagli scritti degli autori pi\u00f9 noti di Praga tra cui; Ji\u0159\u00ed Orten, Konstantin Biebl, Franz Kafka, Guillaume Apollinaire, Rainer Maria Rilke e Gustav Meyrink."}
{"id": "6907403", "revid": "290948", "url": "https://it.wikipedia.org/wiki?curid=6907403", "title": "Sicura", "text": "La sicura, nelle armi da fuoco, \u00e8 un fermo di sicurezza costituito da un meccanismo utilizzato per aiutare a prevenire lo sparo accidentale, contribuendo a garantire una gestione ed un uso pi\u00f9 sicuro.\nLe sicure possono generalmente essere suddivise in sottotipi come le sicure interne (che tipicamente non ricevono input dall'utente) e le sicurezze esterne (che in genere consentono all'utente di dare input, ad esempio, alternando una leva da \"on\" a \"off\" o qualcosa di simile). Talvolta queste sono chiamate rispettivamente sicure \"passive\" e \"attive\" (o \"automatiche\" e \"manuali\").\nLe armi da fuoco con la possibilit\u00e0 di consentire all'utente di selezionare varie modalit\u00e0 di fuoco possono avere interruttori separati per la sicura e per la selezione della modalit\u00e0 (come ad esempio nel fucile mitragliatore Thompson) o possono avere la sicura integrata con il selettore di modalit\u00e0 di fuoco con il leveraggio inseribile nelle posizioni da sicura a semi-automatico fino al fuoco completamente automatico come ad esempio avviene nell'M16.\nAlcune armi da fuoco prodotte dopo la fine degli anni 90 includono meccanismi di blocco integrati obbligatori che devono essere disattivati da una chiave unica prima che la pistola possa essere utilizzata. Questi meccanismi di blocco integrati sono concepiti come dispositivi di sicurezza per i bambini quando l'arma da fuoco \u00e8 incustodita, non come meccanismi di sicurezza durante il trasporto. Altri dispositivi in questa categoria sono serrature a scatto, serrature di foratura e casseforti per armi da fuoco."}
{"id": "6907408", "revid": "574302", "url": "https://it.wikipedia.org/wiki?curid=6907408", "title": "Astor d'argento al miglior regista", "text": "L'Astor d'Argento al miglior regista \u00e8 un premio cinematografico del Festival internazionale del cinema di Mar del Plata assegnato alla miglior regista. Viene assegnato, con questo nome, dal 2004. \nIl festival non venne svolto dal 1967 al 1969, successivamente al colpo di stato militare del 1966 in Argentina e all'allestimento di un festival cinematografico a Rio de Janeiro, in Brasile. Riprese nel 1970, ma sub\u00ec una nuova e lunga interruzione fino al 1996."}
{"id": "6907416", "revid": "287204", "url": "https://it.wikipedia.org/wiki?curid=6907416", "title": "Prva Liga Srbija 2005-2006", "text": "La Prva Liga Srbija 2005-2006 \u00e8 stata la seconda edizione della seconda divisione del campionato di calcio della Serbia e Montenegro con questo nome.\nFormula.\nLe 20 squadre disputano un girone all'italiana andata e ritorno.\nVengono in promosse in SuperLiga 2006-2007 le prime due, mentre retrocedono in Srpska Liga le ultime cinque."}
{"id": "6907429", "revid": "125289535", "url": "https://it.wikipedia.org/wiki?curid=6907429", "title": "Smith &amp; Wesson Model 41", "text": "La Smith &amp; Wesson Model 41 \u00e8 una pistola semiautomatica sviluppata dalla Smith &amp; Wesson dopo la seconda guerra mondiale come una pistola per le competizioni di tiro al bersaglio. \u00c8 stata progettata con un angolo di presa di 105 gradi, lo stesso della pistola Colt M1911, per mantenere un angolo di presa costante.\nStoria e descrizione.\nNel luglio 1947 furono prodotti, testati e migliorati due prototipi, numerati X-41 e X-42 per i successivi 10 anni. Nel 1957 il modello 41 fu messo a disposizione della pubblica vendita quando la S&amp;W ne produsse 679 unit\u00e0. Alla fine del 1958, furono costruite 9.875 pistole Model 41. Nel 1958 fu offerto una canna pi\u00f9 leggera da 5\". Il modello 41-1 fu introdotto nel 1960 ed era stato dotato di munizioni .22 Short per la competizione di International Rapid Fire.\nNell'agosto del 1963 arriv\u00f2 sul mercato la versione da 5\" a canna pesante. Nel 1992 il Modello 41 fu ritirato dalla produzione, nel 1994 Smith &amp; Wesson lo reintrodusse alla produzione.\nModello 46.\nNel 1957, Smith &amp; Wesson fece una variante della Model 41, chiamata modello 46. Nel 1959 fu scelta dalla US Air Force come pistola per l'allenamento al tiro. Circa 4000 unit\u00e0 sono state prodotte in totale: 2500 con una canna da 7 pollici, 1000 con canne da 5 pollici e 500 con canna da 5 1/2 pollici. Si rivel\u00f2 un fallimento commerciale con i consumatori che preferivano il Modello 41 pi\u00f9 costoso e la produzione cess\u00f2 nel 1966."}
{"id": "6907435", "revid": "827882", "url": "https://it.wikipedia.org/wiki?curid=6907435", "title": "Pulisci testina", "text": "Un pulisci testina \u00e8 una sostanza utilizzata per la pulizia delle testine di registrazione/riproduzione di un'unit\u00e0 a nastro magnetico (ad esempio un videoregistratore o un registratore audio).\nPulire le testine.\nI lettori di nastri audio e video, come ad esempio i lettori di cassette, o i videoregistratori, richiedono una manutenzione regolare per funzionare correttamente. Le particelle che fuoriescono dal nastro magnetico, ad esempio una musicassetta o una videocassetta, possono accumularsi sulle testine di registrazione/riproduzione magnetica, riducendo la qualit\u00e0 del segnale. La pulizia della testina pu\u00f2 essere eseguita con un panno speciale o con speciali tamponi lunghi e/o un nastro/cassetta pulente. Questa operazione rimuove macchie e sporco dalla testina di registrazione.\nI filamenti di cotone possono ostacolare le testine, quindi non utilizzare bastoncini di cotone e tamponi.\nPulitori fluidi.\nI liquidi utilizzati per la pulizia delle testine video comprendono, ma non si limitano ai seguenti solventi:\nPulitori a secco.\nI metodi di pulizia a secco comprendono:\nAltri usi.\nIn alcuni paesi, per eludere le leggi anti-droga, i poppers come il nitrito di amile sono etichettati e/o confezionati come pulisci-testine."}
{"id": "6907436", "revid": "2054571", "url": "https://it.wikipedia.org/wiki?curid=6907436", "title": "Pistola di servizio", "text": "La pistola di servizio (o pistola d'ordinanza) \u00e8 una pistola in dotazione e utilizzata in modo standard dal personale delle forze armate o dalle forze di polizia.\nTipicamente le pistole di servizio sono revolver o pistole semiautomatiche adottate da ufficiali, sottufficiali e personale militare per l'autodifesa, sebbene le pistole di servizio possano essere rilasciate anche a forze speciali come arma di riserva per le loro armi primarie. Le pistole non sono tipicamente emesse per la fanteria di prima linea.\nPrima che le armi da fuoco fossero all'ordine del giorno, gli ufficiali in genere portavano delle spade.\nStoricamente le pistole d'ordinanza dell'esercito americano sono state la Colt modello 1911 in calibro .45ACP rimpiazzata poi nel 1989 dalla Beretta M9, la Beretta 1934 utilizzata dai carabinieri dal 1938 (in sostituzione del Bodeo Mod. 1889 (che fu usato fino al 1977 con il rimpiazzo della Beretta 92 FS in dotazione alle forze armate italiane (come Carabinieri, Polizia e Guardia di Finanza)."}
{"id": "6907438", "revid": "61051", "url": "https://it.wikipedia.org/wiki?curid=6907438", "title": "Eurospin Torres 2006-2007", "text": "Questa voce raccoglie le informazioni riguardanti l'Eurospin Torres nelle competizioni ufficiali della stagione 2006-2007.\nStagione.\nLa stagione della squadra sassarese si apre con una novit\u00e0 relativa all'identit\u00e0 societaria, con l'iscrizione al campionato di Serie A 2006-2007 con la nuova denominazione SS Eurospin Torres al posto di Terra Sarda e l'integrazione dello sponsor principale Eurospin nella ragione sociale. Novit\u00e0 anche per quanto il settore tecnico, con la Torres affidata a Roberto Ennas che rileva Sandro Sanna subentrato a Michele Pintauro dal 18 febbraio 2006.\nMaglie e sponsor.\nLa tenuta della squadra ripropone lo schema gi\u00e0 utilizzato precedentemente, la prima con maglia arancione con motivi grafici neri, abbinata a calzoncini neri e calzettoni neri o bianchi, la seconda completamente bianca tranne i motivi grafici presenti sulla maglia della prima tenuta ma in rosso, e la terza ... In evidenza sulla maglia la presenza dello simbolo societario e del logo dello sponsor principale, la catena di supermercati hard discount Eurospin. Il fornitore delle tenute era Sportika.\nOrganigramma societario.\nTratto dal sito \"Football.it\".\nArea amministrativa\nArea tecnica\nRosa.\nRosa e ruoli tratti dal sito \"Football.it\".\nRisultati.\nCoppa Italia.\nPrimo turno.\nPrimo turno Serie A e Serie A2, Girone 2"}
{"id": "6907445", "revid": "1825453", "url": "https://it.wikipedia.org/wiki?curid=6907445", "title": "Anglo Palermitan Athletic and Football Club 1900-1901", "text": "Questa voce raccoglie le informazioni riguardanti l'Anglo Palermitan Athletic and Football Club nelle competizioni ufficiali della stagione 1900-1901.\nStagione.\nLa storia dell'arrivo del calcio a Palermo \u00e8 legata, come in tutte le citt\u00e0 di mare italiane, ai solidi rapporti che l'alta borghesia locale intratteneva col mondo britannico. Per lungo tempo si \u00e8 addirittura pensato che la squadra fosse stata fondata nell'aprile 1898 per iniziativa dell'inglese Joseph Isaac Spadafora Whitaker e di altri suoi connazionali trasferitisi a Palermo. Tale teoria si basa forse su un equivoco: nell'aprile del 1897 era effettivamente nato un circolo, denominato \"Sport Club\", dove probabilmente si pratic\u00f2 per la prima volta la disciplina calcistica. Ufficialmente, la storia del Palermo risulta essere iniziata il 1\u00ba novembre 1900 per volere di Ignazio Majo Pagano, un giovane che aveva conosciuto il calcio in Inghilterra e che aveva deciso di importare questo nuovo sport nella nat\u00eca Palermo.\nNacque cos\u00ec l\"'Anglo-Palermitan Athletic and Foot-Ball Club\".\nI colori sociali furono fissati in rosso e bleu, come i colori di una divisa da football che Majo Pagano aveva portato con s\u00e9 dall'Inghilterra. Come primo presidente fu nominato il vice console britannico a Palermo Edward De Garston, come primo allenatore George Blake, proveniente dal . Il primo campo da calcio del sodalizio siciliano, per i suoi incontri casalinghi, fu messo a disposizione dalla famiglia Whitaker, in una loro propriet\u00e0 alle spalle della palazzina Varvaro. Il campo Varvaro fu per\u00f2 presto soprannominato \"U pantanu\" (il Pantano in italiano), visto il pessimo drenaggio delle acque.\nL\"Anglo-Palermitan Athletic and Foot-Ball Club\" disput\u00f2 la sua prima partita proprio il 30 dicembre dello stesso anno della sua fondazione ufficiale, sul campo Varvaro contro l'equipaggio del \"Nathan\", una nave inglese approdata al porto di Palermo, perdendo 5-0; il carattere mondano dell'evento viene confermato dalle cronache locali che ricordano anche il rinfresco del post-partita.\nMaglie.\nLa maglia utilizzata per gli incontri di campionato era rossa e blu.\nOrganigramma societario.\nArea direttiva\nArea tecnica"}
{"id": "6907463", "revid": "367445", "url": "https://it.wikipedia.org/wiki?curid=6907463", "title": "Trio elettrici", "text": ""}
{"id": "6907467", "revid": "6923", "url": "https://it.wikipedia.org/wiki?curid=6907467", "title": "Koenigsegg Agera RS", "text": ""}
{"id": "6907477", "revid": "123045758", "url": "https://it.wikipedia.org/wiki?curid=6907477", "title": "Lista degli oracoli di Delfi", "text": "Questo articolo riporta la lista degli oracoli di Delfi.\nIntroduzione.\nLa Pizia era la sacerdotessa che presiedeva l'Oracolo di Apollo a Delfi. Ci sono pi\u00f9 di 500 presunti oracoli sopravvissuti da varie fonti riferite all'oracolo di Delfi. Molti sono aneddotici e sono sopravvissuti come proverbi. Molti sono espressi ambiguamente, apparentemente per mostrare l'oracolo in una buona luce indipendentemente dal risultato. Tali profezie erano ammirate per la loro destrezza nel fraseggio. Una di queste famose predizioni era la risposta a una persona sconosciuta che voleva sapere se fosse stato sicuro per lui partecipare a una campagna militare; la risposta \u00e8 stata: \"Vai, ritorna non muori in guerra\", che pu\u00f2 avere due significati completamente opposti, a seconda di dove si suppone che sia una virgola mancante, prima o dopo la parola \"non\". Ciononostante, sembra che l'Oracolo abbia costantemente sostenuto profezie pacifiche, non violente in generale. Il seguente elenco presenta alcune delle profezie pi\u00f9 importanti e storicamente significative di Delfi.\nOracoli della mitologia.\nVi sono diversi episodi narrati nella mitologia in cui gli eroi ricorrono all'oracolo per ottenere delle previsioni. \nSisifo.\nUn esempio \u00e8 l'oracolo ottenuto da Sisifo che usurpato del suo trono dal fratello Salmoneo sperava di riottenere il trono. Ebbe come responso di ingravidare la figlia di Salmoneo (Tiro) che scoperta la ragione di quella gravidanza uccise la prole. Sisifo tuttavia riuscir\u00e0 ad esiliare il fratello con una scusa.\nCadmo.\nCadmo figlio di Agenore re di Tiro nonch\u00e9 fratello di Europa, fu mandato dal padre assieme ai fratelli alla ricerca della sorella. Cercandola in Grecia pens\u00f2 di chiedere consiglio all\u2019oracolo il quale disse che egli non avrebbe dovuto cercare la sorella ma fondare una nuova citt\u00e0, Tebe. Per fare ci\u00f2 avrebbe dovuto seguire un toro sacro e determinare la localit\u00e0 in base a dove si sarebbe fermato. Il toro cos\u00ec si ferm\u00f2 in corrispondenza della Beozia laddove sorge oggi Tebe. Egli poi, aiutato dagli sparti, costru\u00ec Cadmea, ossia la rocca di Tebe.\nLaio ed Edipo.\nIn queste vicende il ruolo dell'oracolo e la consulta sono molto importanti per lo svolgimento del mito.\nLaio innamoratosi di Crisippo figlio del re Pelope lo stupr\u00f2 e questi per la vergogna si suicid\u00f2. Pelope dunque lanci\u00f2 una maledizione a Laio. Questi chiese all\u2019oracolo come avrebbe dovuto comportarsi e gli fu detto che avrebbe dovuto evitare di avere figli poich\u00e9 questi lo avrebbe ucciso e avrebbe poi sposato sua moglie. Ma Laio commise una leggerezza e nacque un bambino (Edipo) che abbandon\u00f2 presso il monte Citerone. \nEdipo fu adottato da piccolo dal re di Corinto Polibo. Uno dei suoi nemici per offenderlo gli rivel\u00f2 che egli era un trovatello. Turbato, Edipo interrog\u00f2 Polibo il quale, dopo molte reticenze, ment\u00ec dicendogli che quella non era affatto la verit\u00e0. Ma Edipo, ancora incerto, stabil\u00ec di partire per interrogare l'oracolo di Delfi e sapere chi erano davvero i suoi genitori. Quando si rec\u00f2 presso il santuario, la Pizia, inorridita, lo cacci\u00f2 dal santuario, predicendogli che avrebbe ucciso il padre e sposato sua madre. Atterrito dal vaticinio, Edipo, per evitare di uccidere Polibo e di sposare Peribea, decise di non tornare mai pi\u00f9 a Corinto e di recarsi invece a Tebe dove la profezia si sarebbe avverata di l\u00ec a poco.\nLaio infatti saputo che il figlio stava per tornare a Tebe decise di andare nuovamente a Delfi per interrogare l\u2019oracolo, ma lungo la strada, padre e figlio si incrociarono senza conoscersi. Ne nacque uno screzio da cui Laio perse la vita. Edipo poi una volta giunto a Tebe avrebbe sposato la madre Giocasta.\nUn giorno una tremenda epidemia si abbatt\u00e9 sul regno di Tebe; re Edipo, non sapendo cosa fare, invi\u00f2 Creonte a consultare nuovamente l'oracolo di Delfi. La risposta dell'oracolo fu che l'epidemia era una conseguenza dell'assassinio ancora impunito di Laio. Edipo allora cominci\u00f2 le ricerche per scoprire la verit\u00e0 su quel delitto che gli sarebbe stato rivelato da Tiresia.\nAcrisio.\nAcrisio, nonno di Perseo e re di Argo, temeva per le sorti del proprio regno perch\u00e9, avendo avuto dalla moglie Aganippe una sola figlia femmina, Danae, in assenza di eredi maschi non sapeva a chi avrebbe trasmesso il titolo di sovrano. Spinto dal desiderio di conoscere il destino della sua citt\u00e0, chiese all'oracolo di Delfi come avrebbe potuto avere figli. Il dio gli rispose che sua figlia Danae avrebbe avuto un figlio che lo avrebbe ucciso. Dopo varie vicissitudini infatti Perseo uccise Acrisio senza volerlo. In una versione con una lancia scagliata nella direzione sbagliata, nell'altra per aver visto inavvertitamente la testa di Gorgone.\nTieste.\nTieste fratello di Atreo voleva vendicarsi del grave affronto subito dal fratello meditando una grave vendetta, ossia uccidere il figlio del fratello, Agamennone. Per compiere questa vendetta chiese alla pizia come avrebbe dovuto fare e l'oracolo disse che avrebbe dovuto generare un figlio con sua figlia. Dopo varie vicissitudini Tieste comp\u00ec l'incesto con la figlia Pelopia da cui nacque Egisto. Questi una volta cresciuto divenne l'amante della moglie di Agamennone Clitemnestra, la quale a sua volta voleva uccidere il marito per vendicare la morte della figlia Ifigenia. Agamennone infatti morir\u00e0 per mano di Egisto in un agguato orditogli.\nOreste.\nDopo la morte di Agamennone il figlio Oreste ormai adulto, decise di visitare l'oracolo di Delfi per sapere se doveva riservare una punizione agli assassini di suo padre. Il responso emesso da Apollo annunciava che se non avesse onorato la memoria di Agamennone vendicandone la morte sarebbe stato relegato ai margini dalla societ\u00e0. Oreste quindi vendic\u00f2 il padre uccidendo Egisto e la madre Clitennestra.Alla sua morte Oreste sarebbe stato sepolto a Tegea: quando Lica, uno dei cinque Spartiati detti Valenti, ne ritrov\u00f2 il corpo riusc\u00ec a procurare la vittoria di Sparta sulla citt\u00e0 di Tegea, in conformit\u00e0 con quanto detto la Pizia in merito alla sorte di Sparta contro questa citt\u00e0.\nPrimo periodo.\nLa fondazione di Siracusa e Crotone.\nLa fondazione delle colonie di Siracusa e Crotone \u00e8 seguita da un responso oracolare sulla fondazione delle citt\u00e0. Archia di Corinto e Miscello di Ripe ecisti (\u03bf\u1f30\u03ba\u03b9\u03c3\u03c4\u03ae\u03c2) si incontrarono a Delfi proprio per chiedere un responso dalla pizia su ci\u00f2 che avrebbero voluto compiere. La pizia quindi pose ad entrambi una domanda su ci\u00f2 che per entrambi era pi\u00f9 importante, se le ricchezze o la salute.\nLicurgo.\nAlcune delle prime dichiarazioni oracolari di Delfi potrebbero essere state consegnate a Licurgo, il leggendario legislatore spartano (nell'VIII secolo a.C.). Secondo il rapporto di Erodoto , Licurgo visit\u00f2 e consult\u00f2 l'oracolo prima di applicare le sue nuove leggi a Sparta:\nLicurgo istitu\u00ec dunque una costituzione per gli Spartani che combinava le caratteristiche di una diarchia e d'una democrazia classica, per la quale v'era inoltre prevista una spartizione equa della terra tra la sua popolazione.\nTanto Senofonte quanto Plutarco gli attribuiscono anche l'introduzione di una monetazione molto ingombrante fatta di ferro (al fine di prevenire l'attaccamento alla ricchezza). Nel racconto di Plutarco e Diodoro, ci\u00f2 era anche basato su una frase oracolare:\nLa presunta affermazione oracolare, in retrospettiva, \u00e8 stata interpretata come soddisfatta dal fatto che i soldati di Sparta inviarono a casa oro e argento dopo la guerra del Peloponneso, sarebbe stata la rovina di Sparta, secondo Plutarco. \u00c8 alquanto improbabile per\u00f2 che questo oracolo sia stato effettivamente consegnato, in quanto se lo fosse stato sarebbe apparso davvero anacronistico allo stesso Licurgo, poich\u00e9 ai suoi tempi non esisteva ancora un sistema monetario.\nCipselo.\nCipselo\n630 a.C. - Thera.\nNel 630 a.C., il re dell'isola di Thera and\u00f2 a Delfi per offrire un regalo a nome della sua citt\u00e0 natale, e fu detto dall'oracolo che avrebbe dovuto fondare una citt\u00e0 in Libia. Siccome il re non sapeva dove fosse la Libia, non fece nulla. Pi\u00f9 tardi non piovve su Thera per lungo tempo, e per scoprire cosa si poteva fare, gli abitanti si avvicinarono di nuovo all'oracolo. Lei disse che se avessero creato un insediamento a Cirene (in Libia), le cose sarebbero andate meglio.\nPer alleviare la pressione dalla siccit\u00e0 e seguendo il consiglio dell'oracolo, i Terani cercarono consiglio dai cretesi riguardo a dove si trovava la Libia e una colonia di Thera fu stabilita a Platea. Ma la sfortuna li segu\u00ec ancora per altri due anni, cos\u00ec visitarono l'oracolo una terza volta. E la pizia disse:\nI Terani cercarono consiglio dai libici locali che diedero loro un nuovo sito e la colonia prosper\u00f2.\n595 a.C. - La prima guerra sacra.\nNel 595 a.C., le questioni dell'Oracolo furono ritenute troppo importanti per essere lasciate solo ai Delfi, e la santit\u00e0 del sito venne protetta dalla Lega Anfizionica, una lega di 12 citt\u00e0 esistenti dal 1100 a.C. (La lega aveva preso il nome da Anfiziona delle Termopili, fratello di Elleno, il primo re greco di Atene (o non pelasgico). In quell'anno, la vicina Cirra riscosse un tributo ai pellegrini, inaugurando la Prima Guerra Sacra. Dopo 5 anni di lotta, l'Oracolo decret\u00f2 che il sito di Cirra fosse lasciato incolto, sacro ad Apollo. Ci\u00f2 inaugur\u00f2 un periodo di grande prosperit\u00e0.\n594 a.C. - Solone.\nNel 594 a.C., Solone, il legislatore ateniese, che cercava di catturare l'isola di Salamina da Megara e Cirra ebbe un responso dall'oracolo:\nRiusc\u00ec a farlo prendendo come volontari 500 giovani ateniesi i cui antenati provenivano da Salamina, cattur\u00f2 l'isola che si sarebbe dimostrata cos\u00ec importante nella successiva storia ateniese. Solone non cess\u00f2 mai di sostenere e dare credito all'oracolo per il suo sostegno nel dichiarare che l'isola era originariamente ionica.\nNel formulare le sue famose riforme costituzionali per Atene, Solone chiese nuovamente il consiglio dell'oracolo che gli disse:\nDi conseguenza, Solone rifiut\u00f2 l'opportunit\u00e0 di diventare un tiranno rivoluzionario e cre\u00f2 una costituzione per la quale lui e Atene furono giustamente onorati. Attraverso un processo con giuria, un sistema fiscale graduale e il taglio dei debiti ha impedito un crescente divario tra gli \"abbienti\" e i \"non abbienti\". Ma ha rifiutato di accettare le confische della propriet\u00e0 dei ricchi, creando cos\u00ec una classe media ateniese. Ottenne un giuramento dal Concilio dei magistrati ateniese per cui se avessero violato queste leggi avrebbero dedicato una statua d'oro all'Oracolo di Delfi di pari importanza a loro stessi.\n580-570 a.C. - Pitagora.\nSecondo alcune fonti Pitagora ebbe come padre un cittadino facoltoso di nome Mnesarco questi trovandosi a Delfi in ragione di suoi commerci volle chiedere alla pizia delucidazioni sul suo futuro prossimo e la sacerdotessa predisse la nascita di un figlio utile al genere umano e saggio.\n560 a.C. - Creso.\nNel 560 a.C., Creso di Lidia, in una prova di oracoli, consult\u00f2 tutti i famosi oracoli su ci\u00f2 che stava facendo in un giorno stabilito. Secondo Erodoto, l'oracolo proclam\u00f2:\nL\u2019oracolo di Delfi venne dichiarato il vincitore. Creso quindi chiese se avesse dovuto fare la guerra ai Persiani e se avesse dovuto prendere crearsi qualsiasi forza alleata. Gli oracoli ai quali ha inviato questa domanda includevano quelli di Delfi e Tebe. Entrambi gli oracoli diedero la stessa risposta, se Creso avesse fatto guerra ai Persiani, avrebbe distrutto un possente impero. Essi gli hanno ulteriormente consigliato di cercare i popoli greci pi\u00f9 potenti e stringere alleanze con loro.\nCreso pag\u00f2 una quota elevata a Delfi e poi and\u00f2 dall'oracolo chiedendo \"La sua monarchia durer\u00e0 a lungo?\" La Pizia rispose:\nCreso riteneva impossibile che un mulo dovesse essere il re dei medi e quindi credeva che lui e il suo problema non avrebbero mai costituito un problema per il suo potere. Decise quindi di fare causa comune con alcune citt\u00e0-stato greche e attaccare la Persia.\nTuttavia, fu il suo impero, non quello dei persiani, che fu sconfitto, adempiendo la profezia ma non alla sua interpretazione. Apparentemente dimentic\u00f2 che Ciro, il vincitore, era per met\u00e0 Mede (di sua madre), per met\u00e0 persiano (da suo padre) e quindi poteva essere considerato un \"mulo\".\nNell'ode di Bacchilide, composta per Gerone di Siracusa, che vinse la corsa dei carri a Olimpia nel 468, Creso con la moglie e la famiglia mont\u00f2 la pira funebre, ma prima che le fiamme potessero avvolgere il re, fu rapito da Apollo e portato via verso gli Iperborei. La versione di Erodoto include Apollo in modalit\u00e0 pi\u00f9 \"realistica\": Ciro, pentendosi dell'immolazione di Creso, non riusc\u00ec a spegnere le fiamme fino all'intervento di Apollo.\n500 a.C. circa - Lucio Giunio Bruto.\nLucio Giunio Bruto accompagn\u00f2 i figli di Tarquinio il Superbo, Tito ed Arrunte, in un viaggio all'oracolo di Delfi. I figli chiesero all'oracolo chi sarebbe stato il successivo sovrano a Roma e l'oracolo rispose che la prossima persona che avesse baciato sua madre sarebbe diventato re. Bruto interpret\u00f2 la parola \"madre\" nel significato di \"Terra\" cos\u00ec, al ritorno a Roma, finse di inciampare e baci\u00f2 il suolo.\nPeriodo classico.\n480 a.C. - La minaccia persiana in Grecia.\nNel 480 a.C., quando Serse, figlio di Dario il Grande di Persia, torn\u00f2 per completare il lavoro di conquista dei Greci in cui suo padre aveva fallito, gli Ateniesi consultarono l'oracolo. Fu detto loro:\nNon fu ambiguo. Quando persuase a chiedere consiglio una seconda volta, l'oracolo diede modo agli Ateniesi di sfuggire al loro destino. Quando Atena si avvicin\u00f2 a suo padre per aiutare la sua citt\u00e0, Zeus rispose che avrebbe concesso che \"un muro di legno da solo non sarebbe stato catturato, un vantaggio per te e per i tuoi figli\". L'oracolo di nuovo consigli\u00f2 agli Ateniesi di fuggire:\nNel frattempo, anche gli Spartani consultarono l'oracolo e gli fu detto:\no in una versione secondo Erodoto:\nGli spartani si ritirarono costernati, chiedendosi quale fosse il destino peggiore. Gli stessi abitanti di Delfi hanno poi chiesto in che modo la Persia potesse essere sconfitta. L'oracolo rispose:\nGli eventi hanno superato la profezia quando l'esercito persiano aggred\u00ec le Termopili, dove una coalizione a guida spartana (popolarmente chiamata \"300\" per il numero di spartani inviati e che furono, tranne un uomo con un'infezione agli occhi, uccisi per mano umana) mentre gli alleati tennero. Gli Spartani sotto il Re Leonida resistettero all'avanzata persiana alle Termopili fino a quando furono sopraffatti. Rifiutandosi di ritirarsi, l'intero contingente spartano, incluso il loro Re, perse la vita, ma cos\u00ec ottennero una fama immortale. L'armata persiana salp\u00f2 quindi verso il vicino Capo Artemisium, dove furono raggiunti dalla flotta ateniese. Le navi ateniesi combatterono contro grandi difficolt\u00e0, ma in tre battaglie riuscirono a reggere le proprie posizioni.\nPresso Artemesium sorse una tremenda tempesta, con i venti violenti che attaccarono le navi per tre giorni. I persiani persero cos\u00ec circa il 20% delle loro navi da guerra e forse lo stesso numero di navi da trasporto per la tempesta. I venti tempestosi e le onde enormi non hanno danneggiato invece le navi ateniesi.\nTornato ad Atene Temistocle sostenne che il muro di legno si riferiva alla marina ateniese e persuase gli Ateniesi a perseguire la loro politica di usare la ricchezza dalle loro miniere d'argento attigue a Laurium per continuare a costruire la loro flotta. Sulla base del fatto che l'oracolo si riferisse alla vicina isola di Salamina come \"santa\", sosteneva che quelli uccisi sarebbero stati i nemici della Grecia, non gli Ateniesi. Per questo l'oracolo avrebbe detto \"O Salamina crudele\". La sua voce and\u00f2 oltre, Atene fu evacuata a Salamina e in una successiva battaglia navale la flotta ateniese e i suoi alleati distrussero la flotta persiana proprio a Salamina, mentre erano sorvegliati da Serse. Nonostante Atene fosse stata bruciata dai Persiani, i suoi occupanti furono salvati, la minaccia persiana cess\u00f2 e l'autorit\u00e0 dell'Oracolo non fu mai pi\u00f9 cos\u00ec alta.\n440 a.C. - Socrate.\nIntorno al 440 a.C. si dice anche che l'Oracolo abbia detto che non c'era nessuno pi\u00f9 saggio di Socrate, al quale Socrate disse che tutti erano ugualmente ignoranti, o che era pi\u00f9 saggio nel fatto che lui solo era consapevole della propria ignoranza (\"cosa ho non lo so e non credo di saperlo\"). Questa affermazione \u00e8 legata a uno dei motti pi\u00f9 famosi di Delfi, che Socrate ha detto di aver imparato l\u00ec, \"Gnothi Seauton\" (\u03b3\u03bd\u1ff6\u03b8\u03b9 \u03c3\u03b5\u03b1\u03c5\u03c4\u03cc\u03bd): \"conosci te stesso!\". Un altro famoso motto di Delfi \u00e8 \"Meden agan\" (\u03bc\u03b7\u03b4\u1f72\u03bd \u1f04\u03b3\u03b1\u03bd): \"niente in eccesso\". Socrate aveva circa trent'anni all'epoca, la sua fama di filosofo doveva ancora venire.\nUna versione della dichiarazione affermava che un amico di Socrate, Chaerephon, and\u00f2 davanti alla Pizia chiedendo: \"C'\u00e8 qualche uomo vivo pi\u00f9 saggio di Socrate?\" La risposta che ricevette fu semplicemente \"Nessuno\". Un'altra versione \u00e8:\n431 a.C. - La guerra del Peloponneso.\nAllo scoppio della guerra del Peloponneso gli Spartani mandarono una delegazione a Delfi per sapere se fosse stato saggio andare in guerra contro Atene. Secondo Tucidide:\n403 a.C. - Lisandro.\nNel 403 a.C. Lisandro, il vincitore spartano della guerra del Peloponneso, venne avvertito di stare attento:\nEgli infatti venne ucciso dalle spalle nel 395 a.C. da Neachorus, che aveva dipinto un serpente sul suo scudo.\n401 a.C. - Sparta.\nNel 401 a.C., Sparta fu avvertita:\nAgesilao, lo zoppo re di Sparta, che sal\u00ec al trono spartano ai tempi di Lisandro, attaccando i nemici in ogni quartiere, perse il controllo dei mari a causa dei persiani che attaccarono le coste spartane. Nella sua ossessione contro Tebe, incit\u00f2 i Tebani sotto Epaminonda a contrattaccare. Gli Spartani furono sconfitti per la prima volta dai Tebani nella battaglia di Leuctra nel 371 a.C.; questo port\u00f2 all'invasione di Sparta stessa e alla sua sconfitta nella battaglia di Mantinea nel 362 a.C.\n359 a.C. - Filippo II di Macedonia.\nNel 359 a.C., Filippo II di Macedonia consult\u00f2 l'Oracolo e gli fu detto:\nIl re cerc\u00f2 allora di controllare le miniere d'argento nel vicino regno di Tracia e Illiria, sia usandole per corrompere fin dalle prime vittorie, giocandosi uno Stato greco contro gli altri, sia isolando i suoi nemici con tangenti ai potenziali alleati.\nFilippo aveva anche un puledro nero molto vivace che nessuno riusciva a domare. L'oracolo di Delfi affermava che chiunque riuscisse a cavalcare questo cavallo avrebbe conquistato il mondo, ma nonostante molti tentativi n\u00e9 Filippo n\u00e9 alcuno dei suoi generali riuscirono montare il cavallo. Suo figlio, Alessandro, che in seguito sarebbe stato chiamato il Grande, riusc\u00ec quando si rese conto che il cavallo aveva paura della propria ombra. Filippo diede il cavallo Bucefalo ad Alessandro, con cui avanz\u00f2 nelle conquiste fino all'Asia.\nNel 353 a.C. scoppi\u00f2 una terza guerra sacra quando Tebe mise una multa sulla Focide, e Focide, per pagare la guerra, tass\u00f2 pesantemente il popolo della vicina Delfi prendendo anche il tesoro di Delfi. La lega anfizionica guidata da Filippo dichiar\u00f2 guerra a Focide. Filippo cerc\u00f2 di unire tutta la Grecia con la Macedonia nella Lega anche per attaccare la Persia.\nNel 339 a.C., Filippo interfer\u00ec ancora una volta contro l'alleanza anfizionica quando la polis di Crissa si intromise nei terreni sacri di Apollo. Filippo pun\u00ec Crissa, e di conseguenza nel 338 a.C. sconfisse gli eserciti combinati degli Ateniesi e degli Spartani, diventando cos\u00ec la forza dominante negli affari greci. Alla fine, nella battaglia di Cheronea, ebbe successo contro gli Ateniesi e i Tebani ma fu assassinato prima che potesse guidare l'invasione della Persia.\n336 a.C. - Alessandro Magno.\nAlessandro Magno visit\u00f2 l'oracolo delfico desiderando di ascoltare una profezia sul fatto che avrebbe presto conquistato l'intero mondo antico. Con sua sorpresa l'oracolo rifiut\u00f2 un commento diretto e gli chiese di venire pi\u00f9 tardi. Furioso, Alessandro trascin\u00f2 la Pizia per i capelli fuori dalla stanza finch\u00e9 lei url\u00f2: \"Sei invincibile, figlio mio!\". Nel momento in cui ud\u00ec queste parole la lasci\u00f2 cadere, dicendo: \"Ora ho la mia risposta\".\n300 a.C. circa.\nDiogene Laerzio ha riportato che quando Zenone di Cizio \"consult\u00f2 l'oracolo, riguardo a ci\u00f2 che avrebbe dovuto fare per vivere nel modo pi\u00f9 eccellente, il Dio gli rispose che doveva diventare della stessa carnagione dei morti, da cui dedusse che avrebbe dovuto applicarsi alla lettura dei libri degli antichi. Quindi, si \u00e8 unito a Cratete di Tebe... \"\nPeriodo romano.\n279 a.C. - I celti e i romani.\nNel 279 a.C., saccheggiato da un'invasione celtica, l'oracolo dichiar\u00f2:\nI Celti furono colpiti da terremoti, valanghe e un'enorme tempesta di neve, costringendoli a ritirarsi. Ma i romani erano una questione diversa. Nel 191 a.C., il santuario di Delfi cadde nella sfera d'influenza romana, e l'oracolo generalmente sostenne l'ascesa di Roma da quel momento in poi.\n83 a.C. - Pompeo.\nNell'83 a.C., Delfi fu rasa al suolo da un attacco della trib\u00f9 tracia dei Maedi che estinse il sacro fuoco che stava bruciando ininterrottamente da secoli. Ai tempi di Pompeo, Cicerone, alleato di Pompeo, consult\u00f2 l'Oracolo su come avrebbe dovuto trovare la pi\u00f9 grande fama e gli fu detto:\nPompeo fu successivamente sconfitto da Giulio Cesare. Cicerone coltivava la sua oratoria e le sue capacit\u00e0 nei tribunali per preservare Roma dalla cospirazione di Catilina, guadagnandosi fama immortale.\n67 d.C. - Nerone.\nNel 67 d.C., l'imperatore Nerone, che aveva appena 30 anni e aveva ucciso sua madre nel 59 d.C., visitando l'Oracolo fu detto:\nNerone era arrabbiato e per questo la pizia venne bruciata viva. Nerone pensava che avrebbe avuto un lungo regno e sarebbe morto a 73 anni. Invece il suo regno arriv\u00f2 a una breve fine dopo una rivolta di Galba che all'epoca aveva 73 anni.\nPrima del 117 - Adriano.\nPrima del 117 l'imperatore Adriano visit\u00f2 Delfi prima di salire al trono. Dopo aver bevuto dalla sorgente Kassotis, fu proclamato il suo destino di Imperatore. Quando sedette sul trono, ordin\u00f2 di bloccarlo in modo che nessun altro potesse ottenere la stessa idea allo stesso modo.\n302 - Diocleziano.\nL'imperatore Diocleziano, consultando l'oracolo su consiglio di Gallerio, disse che la setta dei cristiani avrebbe portato alla distruzione dell'Impero. Ci\u00f2 port\u00f2 alle persecuzioni di Diocleziano dove i cristiani furono perseguitati per non aver accettato i sacrifici agli dei romani. Dopo l'editto di tolleranza di Costantino, e specialmente dopo il regno di Teodosio, i cristiani si vendicarono perseguitando la Pizia.\n362 - Giuliano l\u2019apostata.\nL'agiografia racconta che nel 362, a nome del suo imperatore Giuliano l'Apostata, Oribasio visit\u00f2 l'oracolo delfico, a quel tempo in uno stato di desolazione, offrendo i servizi del suo imperatore al tempio e, in cambio, ricevendo una delle ultime profezie della pizia.\nFontenrose dubita dell'autenticit\u00e0 di questo oracolo, caratterizzandolo come un \"oracolo cristiano, concepito per dimostrare che l'Apollo delfico aveva previsto la missione di Cristo e la fine degli Oracoli.\u2019\u2019\n393 - L\u2019ultimo oracolo.\nL'ultimo oracolo registrato fu nel 393 d.C., per ordine dell'imperatore Teodosio I, il tempio fu chiuso e mai riaperto. L'Oracolo ha dichiarato che \"tutto \u00e8 finito\". Entro 5 anni l'imperatore sarebbe morto e 15 anni dopo Alarico e i Visigoti conquistarono Roma."}
{"id": "6907481", "revid": "767487", "url": "https://it.wikipedia.org/wiki?curid=6907481", "title": "Il piacere dello scandalo", "text": "Il piacere dello scandalo (\"Fools for Scandal\") \u00e8 un film del 1938 diretto da Mervyn LeRoy."}
{"id": "6907483", "revid": "214753", "url": "https://it.wikipedia.org/wiki?curid=6907483", "title": "WRC 1981", "text": ""}
{"id": "6907484", "revid": "599013", "url": "https://it.wikipedia.org/wiki?curid=6907484", "title": "Denis Giraudet", "text": "Biografia.\nHa disputato la sua prima gara da copilota nel 1977, al \"Crit\u00e9rium des C\u00e9vennes\", in Francia, a bordo di una Simca Rallye 2 pilotata da Jean-Paul Fran\u00e7ois. Esord\u00ec invece nel mondiale al Rally di Monte Carlo del 1981 con Paul Gard\u00e8re su Talbot Sunbeam, terminando al 51\u00ba posto generale e secondo nel gruppo 2.\nTra il 1988 e il 1992 corse al fianco del connazionale Philippe Bugalski, col quale disput\u00f2 gare del campionato francese, del campionato europeo e alcune del mondiale WRC a bordo di vari modelli Renault. Nel 1992 ottenne il suo primo podio iridato, giungendo terzo al Tour de Corse con una Lancia Delta HF Integrale sempre pilotata da Bugalski. Vinse infine la sua prima gara mondiale nel 1993, trionfando al Rally dei 1000 laghi, in Finlandia, con Juha Kankkunen su una Toyota Celica Turbo 4WD.\n Nel 1995 corse quattro gare con Didier Auriol, campione del mondo in carica, ma nella stagione successiva pass\u00f2 a navigare il tedesco Armin Schwarz, impegnato quell'anno nel Campionato Europeo con il team ufficiale Toyota. Disput\u00f2 la prima stagione completa nel mondiale 1997, affiancando Schwarz nelle prime 5 gare e poi stabilmente con Auriol, col quale inizi\u00f2 un sodalizio che dur\u00f2 sino al 2003, eccetto la parentesi del 2002 quando affianc\u00f2 Thomas R\u00e5dstr\u00f6m per tutta la stagione con la Citro\u00ebn Xsara WRC. Con Auriol disput\u00f2 quindi 5 stagioni complete, gareggiando nel 1998 e nel 1999 con la Toyota Corolla WRC ufficiale, concludendo le stagioni rispettivamente al quinto e al terzo posto. Dopo il ritiro della Toyota dalle scene, nel 2000 entrambi si accasarono presso la squadra spagnola SEAT Sport, terminando a punti una sola volta con la C\u00f3rdoba WRC (terzi al Safari Rally) e dodicesimi nella generale. Nel 2001 la coppia venne ingaggiata dalla squadra Peugeot, reduce dal doppio titolo vinto nel 2000, che affid\u00f2 loro la seconda 206 WRC, con la quale conclusero settimi a fine stagione. Dopo la parentesi del 2002, a fianco dello svedese R\u00e5dstr\u00f6m con la squadra Citro\u00ebn Sport, nel 2003 torn\u00f2 con Auriol, stavolta sotto contratto con \u0160koda Motorsport, che affid\u00f2 loro la Octavia WRC, giunta ormai a fine vita, e la nuova Fabia WRC ma non riuscirono a ottenere punti iridati.\nDopo il ritiro di Auriol, avvenuto al termine dell 2003, Giraudet affront\u00f2 le stagioni successive al fianco di vari piloti, tra cui i connazionali Nicolas Vouilloz e St\u00e9phane Sarrazin, col quale disput\u00f2 l'annata 2005 correndo per il team ufficiale Subaru, lo svedese Daniel Carlsson, il norvegese Eyvind Brynildsen e il russo Evgenij Novikov, con cui gareggi\u00f2 nelle stagioni 2011 e 2012 con una Ford Fiesta RS WRC della scuderia britannica M-Sport. Nel 2016 e 2017 si affianc\u00f2 invece a Yoann Bonato e Bryan Bouffier, disputando alcune prove del campionato WRC-2.\nL'ultima gara iridata cui Giraudet prese parte, conclusa con un ritiro, fu il Tour de Corse 2017 con Bryan Bouffier, su una Ford Fiesta R5, pur non essendosi ancora ritirato ufficialmente dall'attivit\u00e0 agonistica."}
{"id": "6907487", "revid": "767487", "url": "https://it.wikipedia.org/wiki?curid=6907487", "title": "La straniera (film 1955)", "text": "La straniera (\"Strange Lady in Town\") \u00e8 un film statunitense del 1955 diretto da Mervyn LeRoy."}
{"id": "6907489", "revid": "767487", "url": "https://it.wikipedia.org/wiki?curid=6907489", "title": "Da un momento all'altro", "text": "Da un momento all'altro (\"Moment to Moment\") \u00e8 un film statunitense del 1966 diretto da Mervyn LeRoy."}
{"id": "6907508", "revid": "253269", "url": "https://it.wikipedia.org/wiki?curid=6907508", "title": "Arthur Hill (attore)", "text": ""}
{"id": "6907509", "revid": "486946", "url": "https://it.wikipedia.org/wiki?curid=6907509", "title": "Istituto centrale per la patologia del libro", "text": ""}
{"id": "6907511", "revid": "729019", "url": "https://it.wikipedia.org/wiki?curid=6907511", "title": "Lady Elliot Island", "text": "Lady Elliot Island \u00e8 un'isola corallina che fa parte del gruppo Capricorn e Bunker. \u00c8 la pi\u00f9 meridionale ed \u00e8 discosta dalle altre isole del gruppo. Si trova al largo della costa centrale del Queensland, in Australia. Appartiene alla \"Local government area\" della Regione di Gladstone e fa parte del \"Capricornia Cays National Park\".\nGeografia.\nLady Elliot Island si trova 135\u00a0km a sud-est di Gladstone e 85\u00a0km a nord-est di Bundaberg. L'isola ha un'area di 42\u00a0ha.\nFauna.\nLady Elliot Island \u00e8 un importante habitat per la nidificazione delle tartarughe marine: tra novembre e marzo arrivano sulla spiaggia esemplari di tartaruga verde e di tartaruga comune per deporre un numero di uova compreso tra le 80 e le 120 unit\u00e0 e per pi\u00f9 di nove volte durante la stagione.\nL'isola si trova a nord di Hervey Bay, famosa zona di riproduzione delle balene, che si avvistano comunemente nelle acque intorno all'isola in inverno e all'inizio della primavera da giugno a ottobre.\nUn'altissima diversit\u00e0 di specie di uccelli \u00e8 presente sull'isola: una sottospecie di rallo bandecamoscio (\"Gallirallus philippensis mellori\") e di occhialino dorsogrigio (\"Zosterops lateralis chlorocephalus\"), la sula fosca, la fregata minore. Molte specie di sterne: sterna dalle redini, crestata, fuligginosa, nucanera, stolida nera e di Dougall. Il fetonte codarossa, il gabbiano australiano, la berta del Pacifico e la garzetta di Reef.\nStoria.\nL'isola \u00e8 stata ufficialmente scoperta e denominata nel 1816 dal capitano Thomas Stuart a bordo della nave \"Lady Elliot\". La nave portava il nome dalla moglie di Sir Hugh Elliot, governatore coloniale dell'India.\nNel 1863 inizi\u00f2 sull'isola l'estrazione del guano. L'operazione coinvolse la rimozione di tutti gli alberi. Nel 1873, l'estrazione di guano cess\u00f2, ma il danno alla vegetazione dell'isola fu assoluto. Solo nel 1966 fu intrapreso un programma di ripristino della vegetazione.\nNel 1873 fu costruito sull'isola un faro."}
{"id": "6907514", "revid": "965985", "url": "https://it.wikipedia.org/wiki?curid=6907514", "title": "Arthur Hill (attore canadese)", "text": ""}
{"id": "6907518", "revid": "38120", "url": "https://it.wikipedia.org/wiki?curid=6907518", "title": "Wishes", "text": ""}
{"id": "6907521", "revid": "1601148", "url": "https://it.wikipedia.org/wiki?curid=6907521", "title": "Kate Reid", "text": ""}
{"id": "6907523", "revid": "124123", "url": "https://it.wikipedia.org/wiki?curid=6907523", "title": "Polidoro Benveduti", "text": "Biografia.\nPolidoro Benveduti nacque a Gubbio nel 1891 dal marchese di Burano Giuseppe Benveduti e dalla contessa Maria Bonarelli, sorella di Guido Bonarelli, famoso geologo.\nPolidoro si applic\u00f2 in studi e discipline diverse: chimica, matematica, linguistica, paleografia e archivistica. Fu anche inventore ceramista ed aviatore. Nel 1909 a Roma ader\u00ec al movimento futurista e conobbe esponenti di esso, quali Marinetti, Folgore, Balla, Prampolini, Bragaglia e Depero. Propagandista del movimento, organizz\u00f2 nel 1913 la prima serata futurista in Umbria a Gubbio e, successivamente, a Bevagna, Spoleto e Nocera Umbra. Tali serate si conclusero con lanci di ortaggi e di uova; particolare fu quella del 1914 a Perugia che si concluse con un pestaggio.\nInterventista, in occasione della prima guerra mondiale, si arruol\u00f2 volontario al primo corso di aviazione; venne assegnato alla Compagnia aerostieri nella quale rimase fino alla fine del conflitto.\nNel 1918 consegu\u00ec a Roma la laurea in Scienze naturali. Nel 1920 pubblic\u00f2 un saggio sulle Tavole eugubine e, in quello stesso periodo, inizi\u00f2 i suoi studi sulla ceramica, divenendo anche proprietario della fabbirca di maioliche \"La mastro Giorgio\", che adott\u00f2 nuovi sistemi di produzione (forno elettrico e colaggi in serie) ed inser\u00ec decorazioni ispirate allo stile futurista. A Benveduti si deve la riscoperta e la sperimentazione della tecnica della ceramica nera, sul tipo del bucchero etrusco. Tra i ceramisti operanti nella sua fabbrica vi furono Migliorati e Traverso, che divennero poi noti pittori. La fabbrica chiuse nel 1929.\nSpos\u00f2 la nobil donna Clelia Etzi, da cui non ebbe figli. Nel 1938 venne chiamato all'Istituto di patologia del libro di Roma, di recente istituzione. Qui approfond\u00ec le sue conoscenze sulla carta e sui sistemi di conservazione dei documenti. Cominci\u00f2 a studiare la fotomeccanica ed i microfilm, di cui forn\u00ec vari archetipi applicabili anche alla mappe catastali. Nel 1941 fu assegnato alla Biblioteca nazionale di Roma. Nel 1943 venne premiato alla \"Giornata sulla tecnica\". Gli eventi bellici lo costrinsero a spostarsi nell'Italia del nord mentre, nel frattempo, a Roma perdette i suoi beni e il lavoro.\nNel dopoguerra si rec\u00f2 a Cagliari dove lavor\u00f2 fino al 1961, prima come vicedirettore poi come direttore della Biblioteca universitaria della citt\u00e0. In quegli anni riprese gli studi sul microfilm, che lo portarono a realizzare e a brevettare il micro, cio\u00e8 un microfilm in lamine di alluminio resistente al calore (fino a 600\u00b0) e a qualsiasi agente atmosferico. Tale invenzione permetteva di riprodurre su lastre metalliche qualsiasi tipo di documento.\nTornato a Gubbio, continu\u00f2 i suoi studi e trasmise le sue conoscenze ad un folto gruppo di giovani, trasformando la sua casa in un salotto intellettuale, fuori della cultura ufficiale. Mor\u00ec a Gubbio nel 1979."}
{"id": "6907544", "revid": "1543377", "url": "https://it.wikipedia.org/wiki?curid=6907544", "title": "Wachmecke", "text": "Wachmecke \u00e8 una localit\u00e0 del circondario di Fr\u00f6nsberg in Nordrhein-Westfalen dal 1\u00ba gennaio 1975 frazione della citt\u00e0 Hemer.\nWachmecke giace a ovest del confine del circondario di Fr\u00f6nsberg, est di Bredenbruch e Johannistal. Altre localit\u00e0 prossime sono Fr\u00f6nsberg, Beckmerhagen e Rottmecke. A Wachmecke giace la Hans-Prinzhorn-Klinik per psichiatria, psicoterapia e psicosomatica con oltre 400 posti letto.\nMinox-Museum.\nA Wachmecke si trova il museo privato con diversi esemplari di Kleinstbildkamera del costruttore tedesco Minox, del suo fondatore Walter Zapp. Circa 80 m\u00b2 di superficie con 142 modelli diversi esposti."}
{"id": "6907548", "revid": "882198", "url": "https://it.wikipedia.org/wiki?curid=6907548", "title": "Minox-Museum", "text": ""}
{"id": "6907550", "revid": "767487", "url": "https://it.wikipedia.org/wiki?curid=6907550", "title": "Une institution mod\u00e8le", "text": "Une institution mod\u00e8le \u00e8 un cortometraggio del 1920 diretto da Lucien Nonguet.\nTrama.\nIl buon Sig. M. Verpillot, lascia la scuola nel pomeriggio, fiducioso che i suoi allievi si comporteranno in modo attento e coscienzioso. I ragazzi sotto la direzione di B\u00e9bert, che \u00e8 il pi\u00f9 scapestrato, decidono di saltare la scuola. Mettono tutto il quartiere in subbuglio, tornando poi a scuola come se nulla fosse accaduto."}
{"id": "6907551", "revid": "73843", "url": "https://it.wikipedia.org/wiki?curid=6907551", "title": "Winsen (Holstein)", "text": ""}
{"id": "6907552", "revid": "11190", "url": "https://it.wikipedia.org/wiki?curid=6907552", "title": "Dissezione (medicina)", "text": ""}
{"id": "6907553", "revid": "827882", "url": "https://it.wikipedia.org/wiki?curid=6907553", "title": "W00t", "text": "Il termine w00t (scritto con due zero) a volte riportato woot, wh00t e wewt \u00e8 un'espressione del gergo di Internet usata per esprimere felicit\u00e0 o eccitazione. \nStoria.\nL'espressione \"w00t\" si \u00e8 diffusa nei forum, su Usenet, in vari giochi per computer multigiocatore, su Internet Relay Chat e nel World Wide Web. L'ortografia \"w00t\" (con doppio zero \"00\") \u00e8 una variante leet di \"woot\" ed \u00e8 un'abbreviazione della parola \"what\" (cosa/come in lingua inglese). \u00c8 stata inoltre inserita nell'elenco delle parole dell'anno di Merriam-Webster del 2007. Secondo alcuni \"riflette una nuova direzione nella lingua americana guidata da una generazione cresciuta a videogiochi e messaggi di testo sul cellulare\"."}
{"id": "6907554", "revid": "827882", "url": "https://it.wikipedia.org/wiki?curid=6907554", "title": "Woot", "text": ""}
{"id": "6907556", "revid": "827882", "url": "https://it.wikipedia.org/wiki?curid=6907556", "title": "Wh00t", "text": ""}
{"id": "6907558", "revid": "827882", "url": "https://it.wikipedia.org/wiki?curid=6907558", "title": "Wewt", "text": ""}
{"id": "6907561", "revid": "38120", "url": "https://it.wikipedia.org/wiki?curid=6907561", "title": "Wishes (album)", "text": ""}
{"id": "6907562", "revid": "37401", "url": "https://it.wikipedia.org/wiki?curid=6907562", "title": "Anth. Pal.", "text": ""}
{"id": "6907575", "revid": "149485", "url": "https://it.wikipedia.org/wiki?curid=6907575", "title": "Ibrahim Moustafa", "text": "Biografia.\nAl suo primo torneo internazionale, rappresent\u00f2 l' alle Olimpiadi di , dove fin\u00ec quarto nel torneo dei pesi medio-massimi. \nQuattro anni dopo vinse la medaglia d'oro, ai Giochi olimpici di , nella stessa categoria, diventando il secondo campione olimpico egiziano dopo il sollevatore El-Sayed Nosseir.\nL'anno successivo, su invito della Federazione Svedese di Lotta, Moustafa gir\u00f2 l'Europa e partecip\u00f2 a numerosi tornei internazionali. \nDi professione falegname, al suo ritorno a casa divenne un allenatore di lotta greco-romana e prepar\u00f2 uno dei suoi tre figli, Adel Ibrahim Moustafa, alle Olimpiadi del e del . \nDopo la sua morte nel 1986, fu organizzato in suo onore l'annuale torneo internazionale di lotta a lui intitolato."}
{"id": "6907580", "revid": "73843", "url": "https://it.wikipedia.org/wiki?curid=6907580", "title": "Borstel (Holstein)", "text": ""}
{"id": "6907582", "revid": "73843", "url": "https://it.wikipedia.org/wiki?curid=6907582", "title": "Buchholz (Forstgutsbezirk)", "text": ""}
{"id": "6907584", "revid": "253269", "url": "https://it.wikipedia.org/wiki?curid=6907584", "title": "Dorothy Dwan", "text": "Carriera.\nFu interprete di circa 40 film tra il 1922 e il 1940.\nVita privata.\nSposata tre volte, il secondo marito fu Larry Semon, in Italia conosciuto anche come Ridolini, a cui rest\u00f2 legata per tre anni dal 1925 fino alla morte di Semon avvenuta nel 1928."}
{"id": "6907588", "revid": "73843", "url": "https://it.wikipedia.org/wiki?curid=6907588", "title": "Fuhlendorf (Holstein)", "text": ""}
{"id": "6907592", "revid": "73843", "url": "https://it.wikipedia.org/wiki?curid=6907592", "title": "Nahe (Holstein)", "text": ""}
{"id": "6907606", "revid": "767487", "url": "https://it.wikipedia.org/wiki?curid=6907606", "title": "Un'avventura meravigliosa", "text": "Un'avventura meravigliosa (\"Golden Girl\") \u00e8 un film statunitense del 1951 diretto da Lloyd Bacon. La sceneggiatura firmata da Walter Bullock, Gladys Lehman e Charles O'Neal si basa su una storia di Edward Thompson e di Albert e Arthur Lewis.\nProduzione.\nIl film fu prodotto dalla Twentieth Century Fox con il titolo di lavorazione \"Belle of Market Street\". Commedia musicale, fu girato in technicolor: le musiche si debbono a Cyril J. Mockridge e ad Alfred Newman. Vennero orchestrate da Earle Hagen, Herbert W. Spencer, Bernard Mayers e Edward B. Powell e dirette da Lionel Newman.\nDistribuzione.\nDistribuito dalla Twentieth Century Fox, il film usc\u00ec negli Stati Uniti il 1\u00ba novembre 1951. In Svezia, sempre con il titolo \"Golden Girl\", usc\u00ec nelle sale il 23 gennaio 1952. Il 28 maggio del 1952, il film fu presentato in Afghanistan e, come \"La chica de oro\", in Argentina dalla Fox Films. Sempre nel 1952, in Italia, dove fu distribuito dalla 20th Century Fox, ottenne in giugno il visto di censura numero 11869, mentre il 1\u00ba agosto usc\u00ec in Finlandia come \"Kultainen tytt\u00f6\" e, il 21 ottobre, a Davao, nelle Filippine.\nNel 1953, venne distribuito in Australia (27 marzo) e in Portogallo (27 agosto, come \"Uma Aventura Maravilhosa\"). In Turchia, nel marzo 1954, fu presentato nelle sale con il titolo \"Altin kiz\".\nLa 20th Century Fox Home Entertainment lo pubblic\u00f2 nel 2012, masterizzato e riversato in DVD per il mercato statunitense."}
{"id": "6907615", "revid": "767487", "url": "https://it.wikipedia.org/wiki?curid=6907615", "title": "L'artiglio rosa", "text": "L'artiglio rosa (\"Honor of the Family\") \u00e8 un film statunitense del 1931 diretto da Lloyd Bacon.\n\u00c8 basato su un'opera teatrale di \u00c9mile Fabre basata sul romanzo \"La Rabouilleuse\" di Honor\u00e9 de Balzac (1842)."}
{"id": "6907620", "revid": "798140", "url": "https://it.wikipedia.org/wiki?curid=6907620", "title": "Jacques Foccart", "text": "Prima di diventare \"Segretario generale alla presidenza della Repubblica per gli affari africani e malgasci\" dal 1960 al 1974, possedeva diverse attivit\u00e0 commerciali. Inoltre \u00e8 uno dei fondatori del Service d'action civique (SAC). Fu considerato come l'uomo ombra del gollismo. In particolare, fu un personaggio centrale nella creazione del concetto di \u00abFran\u00e7afrique\u00bb e considerato come uno dei \u00abbaroni del gollismo\u00bb.\nBiografia.\nOrigini e infanzia.\nJacques Foccart \u00e8 il figlio di Guillaume Koch-Foccart (1876-1925), coltivatore-esportatore di banane, console del Principato di Monaco a Guadalupa, sindaco di Gourbeyre (Guadalupa) dal 1908 al 1921 e di Elmire Courtemanche de la Cl\u00e9mandi\u00e8re, una B\u00e9k\u00e9 di Guadalupa.\nFoccart \u00e8 cresciuto fino all'et\u00e0 di tre anni nello Ch\u00e2teau du Tertre, Ambri\u00e8res-les-Vall\u00e9es, nella Mayenne, mentre i suoi genitori ripartirono per l'isola di Guadalupa. Nel 1916, il padre, ritornato in Francia per la morte del nonno di Jacques, lo porta con lui a Guadalupa. All'et\u00e0 di sei anni i suoi genitori ritornano nella Francia metropolitana. Foccart conserva in seguito dei legami molto forti con questa colonia, in seguito diventata nel 1946, dipartimento d'oltremare. Allievo al liceo dell'Immacul\u00e9e-Conception a Laval (Mayenne) dall'aprile 1921 all'aprile 1935, Foccart entra nella vita professionale come prospettore commerciale della Renault. In seguito viene impiegato in una societ\u00e0 commerciale di import-export che lavora con l'Oltremare francese.\nLa seconda guerra mondiale.\nDopo il servizio militare effettuato negli anni 1930, diviene sergente di riserva. Nel 1939 viene mobilitato alla caserma Chanzy di Ch\u00e2lons-en-Champagne come sottufficiale allo Stato Maggiore dell'Arm\u00e9e de l'air. Nell'agosto 1940 viene trasferito a Agen, mentre, dopo il secondo armistizio di Compi\u00e8gne rientra a Parigi.\nLegami con l'Organizzazione Todt.\nNel 1941, fonda con uno dei suoi amici del servizio militare, Henri Tournet, un'importante impresa di sfruttamento del legno nella localit\u00e0 di \"La For\u00eaterie\", nel comune di R\u00e2nes (Orne). Per il taglio di sessanta ettari di bosco impiega una grande manodopera: il legno viene in particolare destinato alla produzione di carbone vegetale, carburante di veicolo a gassogeno, indispensabile durante quel periodo di restrizioni. L'impresa lavora inizialmente con la Citro\u00ebn per alimentare i suoi gassogeni, estende poi la sua propriet\u00e0 forestale con centro ettari, acquistati ad un mugnaio nell'autunno 1942, poi, con l'acquisto di una grande quantit\u00e0 di legno, venduta dal castellano locale Claude Richard, costretto alla vendita a causa di problemi economici.\nNell'autunno del 1942, inizia, con l'intermediazione di Georges Desprez, a lavorare per il Tedeschi: due convogli sono inviati ogni settimana, grazie a degli intermediari, all'Organizzazione Todt, con la quale aveva stabilito delle relazioni commerciali.\nNel 1943, l'Organizzazione Todt sospetta di truffa Jacques Foccart, Henri Tournet et Georges Desprez. Foccart e il suo socio vengono arrestati nell'agosto 1943, rispettivamente nelle localit\u00e0 di Argentan e di Saint-Malo. Vengono successivamente liberati grazie al pagamento di una cauzione di un milione di franchi, ma la loro impresa viene posta sotto sequestro.\nIn seguito la polizia giudiziaria di Rouen indaga sulla possibile implicazione di Jacques Foccart e Henri Tournet nell'assassinio, avvenuto il , di Fran\u00e7ois Van Aerden, ex agente consolare del Belgio a Le Havre, probabilmente testimone di un traffico illegale tra l'impresa di Foccart e Tournet e un ufficiale dell'Organizzazione Todt. Il dossier viene in seguito chiuso per mancanza di prove.\nResistenza francese.\nNel 1942, sotto lo pseudonimo di \"Bineau\", prende contatto con la resistenza francese sulla sua terra natale nella Mayenne. Diviene vice di R\u00e9gis des Plas per la rete Action Plan Tortue per la zona Centro e Sud, organizzando in seguito il R\u00e9seau Action-Tortue Foccart, con un posto di comando situato a R\u00e2nes (Orne) e un centro di collegamento ad Ambri\u00e8res-les-Vall\u00e9es (Mayenne).\nNel 1953, il nome di Foccart viene chiamato in causa dalla SRPJ, la polizia giudiziaria di Rouen, come legato a due episodi criminali avvenuti nel 1944: l'affare Fran\u00e7ois Van Aerden (vedi sopra) a R\u00e2nes e l'affare \u00c9mile Buffon a Jou\u00e9-du-Plain.\nIl 16 maggio 1944, durante una fuga a Parigi, crea a suo nome un'attivit\u00e0 imprenditoriale il cui oggetto \u00e8 \u00abcommission-importation-exportation\u00bb. Questa attivit\u00e0 di import-export il 16 ottobre 1945, prende il nome di \u00abSafiex\u00bb, rimanendo in seguito la base dell'attivit\u00e0 professionale di Foccart.\nLiberazione della Francia.\nFoccart partecipa alla battaglia della Normandia con il suo gruppo della resistenza. Ricercato nuovamente si ritira nella Mayenne con due aviatori statunitensi incontrando l'avanguardia dell'Arm\u00e9e fran\u00e7aise de la Lib\u00e9ration. Tra la met\u00e0 di luglio e la fine di agosto 1944 integra una divisione statunitense diventandone il comandante.\nA Laval (Mayenne), il , incontra per la prima volta il Generale de Gaulle, di passaggio per un discorso.\nAlla liberazione di Parigi avvenuta nell'agosto 1944, Foccart integra i servizi segreti dello Stato: la \"Direction g\u00e9n\u00e9rale des \u00e9tudes et recherches\" (DGER), in seguito \"Service de documentation ext\u00e9rieure et de contre-espionnage\" (SDECE) diretti da Jacques Soustelle, gollista della prima ora. Inoltre dirige ad Angers, e per un certo periodo la IV regione militare dove succede al comandante Jean-Fran\u00e7ois Clou\u00ebt des Pesruches.\nMissioni speciali.\nNel 1944 nel mese di agosto raggiunge l'Inghilterra divenendo tenente colonnello per integrare i servizi speciali alleati. Partecipa inoltre all'Op\u00e9ration Viacarage. Secondo il biografo Pierre P\u00e9an, Foccart partecipa a questa operazione nell'aprile 1945. Per Pierre P\u00e9an, Foccart naviga tra l'ovest della Francia e Parigi, prima di essere assegnato, il , alla \"Compagnie de services n\u00ba 1 de la DGER\", e ai servizi speciali, che poi diventeranno la SDECE. Si occupa fino alla fine del marzo 1945 per restituire la sua cauzione di un milione di franchi, pi\u00f9 gli interessi dell'8%, che Courball\u00e9e, capo della \u00ab\"Soci\u00e9t\u00e9 franco-belge de courtage et de gestion\"\u00bb gli aveva prestato per permettere a lui e a Henri Tournet di uscire dalla prigione di Saint-Malo il . Il rimborso della cauzione venne effettuato dallo Stato, con il mantenimento del segreto assoluto sulle attivit\u00e0 di Foccart e Torunet tra l'autunno 1942 e il . Il pagamento (in rimborso) viene quindi effettuato dallo Stato il .\nAutentico gollista, Foccart, nell'autunno 1944, viene impiegato presso l'ufficio della \"Mission des liaisons de l'inspection des arm\u00e9es\", diretto a Parigi da Jacques Chaban-Delmas. Raggiunto da Tournet, i due effettuano \"missioni speciali\" in compagnia di Clouet des Pesruches e Lebert.\nNell'aprile 1945 partecipa, insieme alla \"Special Allied Airborne Reconnaissance Force\", all\"'Op\u00e9ration Viacarage\".\nSmobilitato il , Foccart lancia la sua attivit\u00e0 di import-export specializzata nel prodotti delle Antille, conservando comunque la sua attivit\u00e0 forestale, e viene impiegato nell'amministrazione presso il \"Minist\u00e8re du ravitaillement\".\nL'uomo politico.\nFoccart nel 1945 sostiene Jacques Soustelle, \u00abparacadutato\u00bb nel dipartimento francese della Mayenne. \u00c8 terzo della lista, candidato dell'Unione Democratica e Socialista della Resistenza (UDSR), composta da Jacques Soustelle, Francis Le Basser e Jacques Foccart. Solo Jacques Soustelle sar\u00e0 eletto.\nFu soprattutto uno degli uomini di fiducia del generale de Gaulle, pi\u00f9 incaricato alle missioni politiche essenziali e delicate, che di rappresentazioni politiche ed elettive formali. Tra il 1947 e il 1954, viene nominato responsabile nell'organizzazione del RPF alle Antille francesi e in Guyana francese, dove effettua diversi viaggi e crea delle solide amicizie negli ambienti politici di questi dipartimenti d'oltremare.\n\u00c8 comunque membro del consiglio nazionale, poi segretario generale aggiunto, poi segretario generale nel 1954 del RPF, durante la quarta repubblica francese, in sostituzione di Louis Terrenoire e lavora molto attivamente al ritorno del capo della France libre al potere. Dal 1954 si occupa delle questioni africane al RPF.\nMembro fondatore del Service d'action civique (SAC) con Achille Peretti e Charles Pasqua, Foccart nell'ottobre 1979 viene direttamente chiamato in causa come principale responsabile dell'omicidio di Robert Boulin, all'epoca Ministro del Lavoro e della Partecipazione, in particolare nel telefilm \"Crime d'\u00c9tat\" (del 2013), con l'eventuale complicit\u00e0 dei suoi colleghi del SAC e di Jacques Chirac. Il movente sarebbe stato la paura che Robert Boulin, all'epoca ministro del presidente Giscard d'Estaing, sveli un certo numero di scottanti dossiers sul finanziamento del RPF.\n\"Monsieur Afrique\".\nIl contesto: la strategia politica della Francia e del blocco occidentale.\nCon l'indipendenza dell'Algeria nel 1962, la Francia perde l'estrazione del petrolio nel Sahara. Charles de Gaulle, per il quale non si pu\u00f2 essere una grande potenza senza l'indipendenza energetica, decide di indirizzarsi verso i paesi dell'antico impero coloniale francese in Africa nera, che possiedono grandi risorse minerarie. Lo sfruttamento delle risorse naturali, che si effettua su cicli lunghi da 5 a 10 anni tra la scoperta dei giacimenti e l'estrazione, richiede che in quei paesi vi sia un'autentica stabilit\u00e0 politica decidendo quindi di adottare una politica molto attiva di sostegno ai dirigenti, particolarmente francofili, di quei paesi diventati indipendenti dalla Francia nel 1960.\nQuesta volont\u00e0 politica \u00e8 confortata dal desiderio dei paesi della NATO, nel contesto della guerra fredda, di sbarrare la strada dell'Africa al comunismo. Cos\u00ec, la Francia viene investita implicitamente del ruolo di \u00ab\"gendarme dell'Africa\"\u00bb, in cambio del quale, il suo attivismo energetico particolarmente autoritario viene tollerato.\nLa messa in opera della strategia della Francia in Africa.\nDal 1952, Jacques Foccart \u00e8 cooptato dal gruppo senatoriale gollista per partecipare all'Unione francese, incaricata di gestire i rapporti tra la Francia e le sue ex colonie. Nel 1953 accompagna de Gaulle in un periplo africano durante il quale fa la conoscenza a Abidjan di F\u00e9lix Houphou\u00ebt-Boigny.\nRitorna ad occuparsene nel 1958, essendo stato nominato da de Gaulle a posto di consigliere tecnico all'h\u00f4tel Matignon, incaricato degli affari africani. A partire dal 1959, presso l'h\u00f4tel de Noirmoutier, 138 rue de Grenelle, 75007, crea il \"secr\u00e9tariat g\u00e9n\u00e9ral pour la Communaut\u00e9\" poi il \"secr\u00e9tariat g\u00e9n\u00e9ral \u00e0 la pr\u00e9sidence de la R\u00e9publique pour les affaires africaines et malgaches\" , poi a partire dal 1970 al 2 rue de l'\u00c9lys\u00e9e.Inoltre riceveva i capi di Stato africani amici, sia nel suo appartamento della rue de Prony, nel XVII arrondissement di Parigi, che nella \u00ab\"case \u00e0 f\u00e9tiches\"\u00bb, nome del suo ufficio nella soffitta della sua Villa Charlotte a Luzarches, a nord di Parigi nella Val-d'Oise.\nFoccart si afferma quindi come l'indispensabile \u00ab\"Monsieur Afrique\"\u00bb del gollismo, uomo ombra del generale de Gaulle e poi di Georges Pompidou, incaricato con Pierre Guillaumat, altro uomo di base del gollismo e PDG di Elf-Erap di organizzare la \"politica africana della Francia\".\nOrchestra con efficacia e senza scrupoli il sostegno di alcuni e la destabilizzazione di altri, forte di mezzi umani e finanziari considerevoli. Foccart possedeva in effetti un'autorit\u00e0 superiore sull'attivit\u00e0 sia dei servizi segreti che della diplomazia francese in Africa contando inoltre sul sostegno economico dell'azienda chimica francese, Elf-Erap. Si impone quindi come l'unica e l'esclusiva \"cinghia di trasmissione\" tra i capi di Stato francesi e africani a partire dal 1964.\nImpone il Gabon, eldorado petrolifero dell'epoca, come la pietra angolare della politica africana della Francia. In un primo momento, il presidente L\u00e9on M'ba viene attivamente aiutato a strutturare la sua amministrazione tra il 1960 ed il 1964, poi riportato al potere dopo il colpo di stato militare del 1964, attorniato di una guardia presidenziale\",\" inquadrata dal francese Bob Maloubier, e infine invitato a dotarsi di un vice-presidente, il \u00abpromettente\u00bb Omar Bongo in carica tra il 1964 il 1967, che, alla morte di M'Ba lo sostituir\u00e0 alla Presidenza del Gabon tra il 1967 ed il 2009.\nFoccart \u00e8 anche considerato come l'istigatore di interventi militari (\"politica del Jaguar\"), di cospirazioni e colpi di stato negli altri paesi dell'antico impero coloniale francese in Africa. In Guinea appoggia gli oppositori di Ahmed S\u00e9kou Tour\u00e9; nel Congo-Kinshasa sostiene il maresciallo-presidente Mobutu Sese Seko. Dal 1967 \u00e8 anche un attore importante del sostegno della Francia ai secessionisti biafrani in Nigeria (guerra civile in Nigeria), con delle consegne di armi e mercenari, tra il quali Bob Denard e Jean Kay.\nI metodi e le \u00abreti Foccart\u00bb.\nI metodi di Jacques Foccart, estremamente efficaci, mirano a mantenere i capi di Stato delle antiche colonie francesi sotto l'influenza della Francia.\nSul modello dei movimenti della Resistenza, che ha conosciuto dall'interno, Foccart realizza una struttura centralizzata e a circuito chiuso, in modo tale da restarne l'unico ordinatore. Questa organizzazione in rete \u00e8 un'organizzazione sul terreno, interamente diretta verso l'efficacia operativa.\nQueste reti sono sia reti di spionaggio che reti d'azione. Riguardo l'informazione tali reti pescano naturalmente nei ranghi dei servizi di informazioni, dei servizi segreti e della diplomazia, ma, anche, in quegli uomini d'affari e notabili che operano localmente, i cosiddetti \u00abcorrispondenti\u00bb). Per l'azione, accanto ai servizi segreti, sono frequentemente mobilitati anche dei mercenari.\nAltre missioni.\nOltre all'Africa, Foccart \u00e8 incaricato dal Presidente de Gaulle di monitorare sia i servizi segreti che le elezioni, e in particolare le investiture avvenute durante gli anni 1960. Durante le campagne elettorali fu accusato di utilizzare a diverse riprese \"barbouzes\" e \"greasers\" contro i candidati di sinistra. Nel 1969, durante il breve passaggio di Alain Poher alla Presidenza della Repubblica, fu scoperto un commode, in italiano, un comodino, che permetteva di registrare le conversazioni fatte in altre stanze del Palazzo dell'Eliseo. L'affare fu svelato il 4 giugno 1969 dal settimanale satirico francese, Le Canard encha\u00een\u00e9, scandalo che \u00e8 conosciuto con il nome di \u00ab\"commode \u00e0 Foccart\"\u00bb.\nIl 4 gennaio 1960 Foccart fu il cofondatore del Service d'Action Civique (SAC), il servizio d'ordine e braccio clandestino del movimento gollista, poi sciolto il . Fu anche all'origine della creazione dell'Union nationale inter-universitaire (UNI), della quale fu il \"presidente-fondatore\", movimento universitario creato il a seguito del maggio '68. Il 17 novembre 1981 Foccart fu tra i fondatori e membro del comitato d'onore del Mouvement Initiative et Libert\u00e9 (MIL), un'associazione di riflessione e azione di ispirazione gollista.\nIl Presidente Chirac nel 1995 gli conferisce la medaglia di Grand'Ufficiale della Legion d'onore.\nEvoluzione della Fran\u00e7afrique.\nQuesta sfera d'influenza della Francia in Africa, chiamato generalmente \u00abFran\u00e7afrique\u00bb dai suoi detrattori, termine preso in prestito a F\u00e9lix Houphou\u00ebt-Boigny, che nel 1955 utilizza l'espressione \u00abFrance-Afrique\u00bb, e poi ripreso da Fran\u00e7ois-Xavier Verschave nel suo libro Fran\u00e7afrique, il pi\u00f9 lungo scandalo della Repubblica, fondato da Foccart e poi profondamente radicatosi, \u00e8 in vigore tutt'oggi, anche se il rapporto di forza si \u00e8 sensibilmente riequilibrato dopo la fine della guerra fredda. Questa sfera di influenza, \u00e8, in effetti, continuata sotto le presidenze successive di Val\u00e9ry Giscard d'Estaing, che sostituisce Foccart, ma mantiene il suo vice, Ren\u00e9 Journiac, gi\u00e0 magistrato nelle colonie, Fran\u00e7ois Mitterrand e Jacques Chirac. Nicolas Sarkozy sopprime la cellule africaine e la sostituisce con un \"consigliere diplomatico per l'Africa\", presente anche nelle presidenze successive. La sede attuale del \"conseiller Afrique\" \u00e8, fin dai tempi di Foccart, tuttora al 2 rue de l'\u00c9lys\u00e9e a Parigi, accanto al Palazzo dell'Eliseo."}
{"id": "6907623", "revid": "278406", "url": "https://it.wikipedia.org/wiki?curid=6907623", "title": "Alfonso Ciampolillo", "text": ""}
{"id": "6907625", "revid": "1001457", "url": "https://it.wikipedia.org/wiki?curid=6907625", "title": "Yaakov Bar Yosef", "text": ""}
{"id": "6907628", "revid": "2209726", "url": "https://it.wikipedia.org/wiki?curid=6907628", "title": "Some Candy Talking", "text": "Some Candy Talking \u00e8 il primo EP del gruppo musicale britannico The Jesus and Mary Chain, pubblicato il 14 luglio 1986.\nTracce.\nTesti e musiche di W e J. Reid."}
{"id": "6907629", "revid": "767487", "url": "https://it.wikipedia.org/wiki?curid=6907629", "title": "Apartment Zero", "text": "Apartment Zero \u00e8 un film del 1989 diretto da Martin Donovan.\nLa pellicola \u00e8 di produzione britannico-argentina."}
{"id": "6907632", "revid": "965985", "url": "https://it.wikipedia.org/wiki?curid=6907632", "title": "Apartament Zero", "text": ""}
{"id": "6907638", "revid": "767487", "url": "https://it.wikipedia.org/wiki?curid=6907638", "title": "Zamora (Michoac\u00e1n)", "text": "Zamora \u00e8 una municipalit\u00e0 dello stato di Michoac\u00e1n, nel Messico centrale, il cui capoluogo \u00e8 la citt\u00e0 di \"Zamora de Hidalgo\".\nLa municipalit\u00e0 conta 186.102 abitanti (2010) e ha un'estensione di 335,55\u00a0km\u00b2.\nIl nome della localit\u00e0 ricorda la citt\u00e0 spagnola di Zamora, da cui provenivano molti dei primi abitanti."}
{"id": "6907646", "revid": "590", "url": "https://it.wikipedia.org/wiki?curid=6907646", "title": "Stazione di Torino Porta Susa (2008)", "text": ""}
{"id": "6907661", "revid": "344646", "url": "https://it.wikipedia.org/wiki?curid=6907661", "title": "Poliacrilati", "text": ""}
{"id": "6907662", "revid": "767487", "url": "https://it.wikipedia.org/wiki?curid=6907662", "title": "Messia selvaggio", "text": "Messia selvaggio (\"Savage Messiah\") \u00e8 un film del 1972 diretto da Ken Russell.\nIl film si basa sulla vita dello scultore e pittore francese Henri Gaudier-Brzeska."}
{"id": "6907666", "revid": "2132606", "url": "https://it.wikipedia.org/wiki?curid=6907666", "title": "IndyCar Series 2018", "text": "Il 2018 Verizon IndyCar Series \u00e8 stata la 23\u00aa stagione della Verizon IndyCar Series e la 97\u00aa stagione ufficiale del campionato Campionato americano auto da corsa.\nPiloti e team.\nI seguenti team e piloti sono stati confermati per competere nella stagione 2018 IndyCar Series. Tutti i team utilizzano il telaio Dallara DW12 e pneumatici Firestone."}
{"id": "6907675", "revid": "666668", "url": "https://it.wikipedia.org/wiki?curid=6907675", "title": "Vuelta a Andaluc\u00eda 1998", "text": "La quarantaquattresima edizione della corsa ciclistica Vuelta a Andaluc\u00eda si svolse dal 15 al 19 febbraio 1998 su un percorso di 840\u00a0km ripartiti in 5 tappe. Fu vinta dallo spagnolo Marcelino Garc\u00eda della ONCE davanti al francese Laurent Jalabert e allo spagnolo David Etxebarria."}
{"id": "6907676", "revid": "767487", "url": "https://it.wikipedia.org/wiki?curid=6907676", "title": "Pollice verde", "text": "Pollice verde (\"Greenfingers\") \u00e8 un film del 2000 diretto da Joel Hershman."}
{"id": "6907680", "revid": "729019", "url": "https://it.wikipedia.org/wiki?curid=6907680", "title": "Vuelta a Andaluc\u00eda 1999", "text": "La quarantacinquesima edizione della corsa ciclistica Vuelta a Andaluc\u00eda si svolse dal 14 al 18 febbraio 1999 su un percorso di 786\u00a0km ripartiti in 5 tappe. Fu vinta dallo spagnolo Javier Pascual Rodr\u00edguez della Kelme-Costa Blanca davanti al colombiano Santiago Botero Echeverry e allo spagnolo Santiago Blanco Gil."}
{"id": "6907683", "revid": "110157", "url": "https://it.wikipedia.org/wiki?curid=6907683", "title": "Campionatul Na\u0163ional de Fotbal American 2018", "text": "Il Campionatul Na\u0163ional de Fotbal American 2018 \u00e8 la 9\u00aa edizione del campionato di football americano di primo livello, organizzato dalla FRFA.\nStagione regolare.\nClassifica.\nLa classifica della regular season \u00e8 la seguente:"}
{"id": "6907684", "revid": "111682786", "url": "https://it.wikipedia.org/wiki?curid=6907684", "title": "Vuelta a Andaluc\u00eda 2000", "text": "La quarantaseiesima edizione della corsa ciclistica Vuelta a Andaluc\u00eda si svolse dal 13 al 17 febbraio 2000 su un percorso di 796\u00a0km ripartiti in 5 tappe. Fu vinta dallo spagnolo Miguel \u00c1ngel Pe\u00f1a della ONCE-Deutsche Bank davanti ai suoi connazionali Francisco Cabello e Aitor Garmendia Arbilla."}
{"id": "6907689", "revid": "212348", "url": "https://it.wikipedia.org/wiki?curid=6907689", "title": "Liga Portuguesa de Basquetebol 2016-2017", "text": "La Liga Portuguesa de Basquetebol 2016-2017 \u00e8 stato il massimo campionato maschile di pallacanestro in Portogallo. Vincitore della competizione \u00e8 stato il Benfica."}
{"id": "6907693", "revid": "585241", "url": "https://it.wikipedia.org/wiki?curid=6907693", "title": "Trombotto", "text": ""}
{"id": "6907695", "revid": "169529", "url": "https://it.wikipedia.org/wiki?curid=6907695", "title": "Max Bondi", "text": "Biografia.\nImprenditore e finanziere toscano discendente da una famiglia di banchieri-mercanti tedeschi, Massimo Bondi laureato in chimica industriale, fu insieme ad altri membri della famiglia ai vertici della Societ\u00e0 anonima degli alti forni e fonderia di Piombino, assurgendo a un ruolo da protagonista della siderurgia italiana. Grazie agli incentivi statali destinati alla siderurgia italiana, nei primi anni del Novecento si impegna nella realizzazione del primo impianto italiano a ciclo completo, comprensivo di altiforni a coke, acciaieria e laminatoio. Gli impianti della Piombino entrarono a pieno regime solo nel biennio 1908-1910. Tuttavia, il programma industriale di Bondi, un po\u2019 troppo ambizioso a fronte delle risorse effettivamente disponibili, port\u00f2 in breve all\u2019accumulo di una notevole massa di passivit\u00e0, cui si cerc\u00f2 di far fronte attraverso la creazione nel 1911 del cosiddetto Consorzio siderurgico, ossia di un accordo industriale a livello nazionale tra le imprese maggiori, che and\u00f2 a comprendere le societ\u00e0 Elba, Piombino, Siderurgica di Savona, Ligure metallurgica, Ferriere italiane e Ilva. Di quest'ultima Bondi divenne uno dei consiglieri delegati. \nLa congiuntura bellica offr\u00ec nuove opportunit\u00e0 alla siderurgia italiana, grazie alla eccezionale e urgente domanda di munizioni di guerra, ma il momento positivo della fase bellica si tramut\u00f2 tra il 1920 e il 1921 in una grave crisi, causata anche da una serie di infelici movimenti speculativi dello stesso Bondi, mirati a espandere il controllo industriale e finanziario della societ\u00e0 a numerose imprese meccaniche, armatoriali, cantieristiche, minerarie ed elettriche. \n\"I proprietari fondiari Paolo Guicciardini e Peruzzi de\u2019 Medici affiancarono Max\nBondi e l\u2019industria siderurgica e degli armamenti col pieno appoggio de\n\u201cLa Nazione\u201d, che era di propriet\u00e0 dello stesso Bondi, nel sostegno del primo movimento di reazione civile ai rossi, dal quale poi scatur\u00ec il fascismo\ncome fenomeno reazionario\".\nIl suo ruolo nel finanziamento del nascente fascismo lo mise in contatto con le massime gerarchie del potere, anche in ragione del suo peso editoriale. \nL\u2019ulteriore, irreversibile, indebitamento dell\u2019Ilva port\u00f2 la societ\u00e0 nelle mani delle creditrici Banca commerciale italiana e Credito italiano, mentre il Bondi veniva sottoposto ad inchieste giudiziarie e fiscali. A seguito di alterne vicende e di rovesci finanziari, nel novembre 1925 Bondi fu costretto a fuggire all\u2019estero, facendo perdere le proprie tracce.\nArchivio.\nLa documentazione prodotta da Max Bondi nel corso della propria carriera imprenditoriale alla testa prima della Piombino e poi dell'Ilva, si conserva nella Fondazione Ansaldo (Gruppo Finmeccanica) di Genova, nei fondi \"Alti forni, Fonderie e Acciaierie di Piombino\" (estremi cronologici: 1897-1929) e \"Ilva\" (estremi cronologici: 1882-1993) ."}
{"id": "6907697", "revid": "124123", "url": "https://it.wikipedia.org/wiki?curid=6907697", "title": "John Howard Dellinger", "text": "Biografia.\nDellinger nato a Cleveland studi\u00f2 dapprima presso la Western Reserve University. Nel 1908 si laure\u00f2 presso la George Washington University di Washington e nel 1913 consegu\u00ec il dottorato presso l'Universit\u00e0 di Princeton. Dal 1907 al 1948 lavor\u00f2 presso il National Bureau of Standards dove fu a capo della sezione radio e quindi a capo del Central Radio Propagation Laboratory. Collabor\u00f2 con diversi organismi governativi statunitensi nel campo delle trasmissioni radio. \nRiconoscimenti.\nNel 1925 fu Presidente dell'Institute of Radio Engineering (IRE) che, fusasi nel 1963 con la American Institute of Electrical Engineer (AIEE), divenne l\u2019Institute of Electrical and Electronics Engineers (IEEE). \nNel 1938 fu insignito della Medal of Honor dell'IRE con la seguente motivazione: \"Per i suoi contributi allo sviluppo delle misure radio ed alla definizione di standard per le trasmissioni radio, per le sue ricerche e scoperte delle relazioni tra la propagazione delle onde radio e altri fenomeni naturali e per i suoi contributi alle collaborazioni internazionali nel campo delle telecomunicazioni\". \nA John Howard Dellinger la UAI ha intitolato il cratere lunare Dellinger "}
{"id": "6907704", "revid": "944090", "url": "https://it.wikipedia.org/wiki?curid=6907704", "title": "Ducato estense", "text": ""}
{"id": "6907729", "revid": "729019", "url": "https://it.wikipedia.org/wiki?curid=6907729", "title": "Aero 45", "text": "L'Aero 45 \u00e8 un aereo da trasporto bimotore, ideato dall'azienda aeronautica Aero nei tardi anni quaranta, prima produzione nazionale cecoslovacca dopo la seconda guerra mondiale, che ebbe un notevole successo commerciale nell'esportazione. La designazione dell'aereo non costituisce una continuazione della numerazione anteguerra, ma fa riferimento all'allestimento a 4/5 posti della cabina di pilotaggio.\nStoria del progetto.\nLo sviluppo di questo aeromobile ebbe luogo nel 1946. Disegnato da Ji\u0159\u00ed Bouzek, Ond\u0159ej N\u011bmec e Franti\u0161ek Vlk, \u00e8 un monoplano metallico ad ala bassa non controventata, impennaggio con timone classico e con carrello d'atterraggio principale retrattile nelle gondole motori. Si caratterizza per una fusoliera a goccia ampiamente vetrata, probabilmente ispirata al Siebel Si 204 prodotto dalla Aero durante l'occupazione tedesca della seconda guerra mondiale.\nIl prototipo, (OK-BCA, c/n Ae 45.1) effettu\u00f2 il suo primo volo il 21 luglio 1947. Un secondo prototipo, (OK-CCA, c/n Ae 45.2) vol\u00f2 il 12 marzo 1948. I due prototipi attraversarono senza problemi l\u2019Europa a fini promozionali durante l'estate 1948 e il primo esemplare di serie usc\u00ec dalla fabbrica il 16 aprile 1949.\nImpiego operativo.\nDopo l'intenso utilizzo promozionale dei prototipi attraverso l'Europa, culminato nel raggiungimento di diversi record sportivi e la vittoria da parte del pilota collaudatore Jan Anderle con l'esemplare OK-DCL (49017) della corsa Norton Griffith in Gran Bretagna durante l'agosto 1949, l'aereo, ordinato in serie, riscosse successo anche in paesi al di fuori del blocco orientale, tra cui l'Italia e la Svizzera. In particolare, l'italiano Pier Paolo Brielli comp\u00ec la prima traversata dell'Atlantico da parte di un aereo di costruzione cecoslovacca tra il 10 e l'11 agosto 1958, con un volo di 3.000 km dal Sud America a Dakar. Nel 1981 Jon Svensen comp\u00ec il percorso inverso dall'Europa all'America.\nOltre all'utilizzo in patria, l'aereo venne quindi esportato in Cina, Francia, Germania Est, Italia, Polonia, Romania, Svizzera e Unione Sovietica, dove venne utilizzato in quantit\u00e0 per l'addestramento dei piloti. Un importante acquirente dell'Aero 45 fu l'Ungheria, dove venne denominato \"K\u00f3csag\" (in lingua ungherese: airone). La produzione dell'aereo ebbe termine nel 1963."}
{"id": "6907731", "revid": "287204", "url": "https://it.wikipedia.org/wiki?curid=6907731", "title": "Luke Conlan", "text": "Carriera.\nClub.\nCresciuto nel settore giovanile del Burnley, dopo non aver mai esordito con la prima squadra il 23 luglio 2015 viene ceduto in prestito al St. Mirren. Il 15 gennaio 2016 passa, sempre a titolo temporaneo, al Morecambe; il 9 giugno, in seguito allo svincolo dai \"Clarets\", firma un biennale con il Morecambe.\nNazionale.\nHa giocato con le varie rappresentative giovanili dell'Irlanda del Nord, debuttando con l'under-21 il 15 ottobre 2013, in occasione della partita di qualificazione all'Europeo 2015 persa per 3-1 contro la Serbia.\nStatistiche.\nPresenze e reti nei club.\n\"Statistiche aggiornate al 20 marzo 2018.\""}
{"id": "6907745", "revid": "124123", "url": "https://it.wikipedia.org/wiki?curid=6907745", "title": "Romano Cataletto", "text": "Carriera.\nClub.\nCataletto disputer\u00e0 ben 11 stagioni con la maglia della vincendo tre scudetti.\nNazionale.\nCon la maglia azzurra parteciper\u00e0 a cinque edizioni dei mondiali (dal 1951 al 1955) diventando campione del mondo nel 1953 a Ginevra."}
{"id": "6907746", "revid": "88740", "url": "https://it.wikipedia.org/wiki?curid=6907746", "title": "Never Never Land", "text": "Never Never Land (alcune volte il titolo \u00e8 riportato come \"Never-Neverland\") \u00e8 il primo album discografico del gruppo musicale di hard rock inglese dei Pink Fairies, pubblicato dalla casa discografica Polydor Records nel maggio del 1971.\nFormazione.\nNote aggiuntive"}
{"id": "6907749", "revid": "76963", "url": "https://it.wikipedia.org/wiki?curid=6907749", "title": "Harald Maack", "text": "Biografia.\nHarald Maack nasce a Stelle, nel circondario di Harburg (Bassa Sassonia) il 12 novembre 1955 e cresce a sud di Amburgo.\nNel 1978, contro il parere dei genitori, accetta una proposta del Teatro Ohnsorg di Amburgo. In seguito, lavora nei teatri di altre citt\u00e0 tedesche, quali Celle e Friburgo, prima di trasferirsi a Vienna, dove lavora per tre anni, sempre a teatro. \nNel 1984 \u00e8 protagonista del film TV \"Herzlichen Gl\u00fcckwunsch\". Nel 1990, fa ritorno ad Amburgo. \nCinque anni dopo, ottiene il ruolo del portiere Schmolke nella serie televisiva della ZDF \"Girl Friends\", ruolo che gli regala una notevole popolarit\u00e0.\nIn seguito, nel 2007, entra nel cast della serie televisiva poliziesca \"Hamburg Distretto 21\" (\"Notfruf Hafenkante\"), serie ambientata proprio nella metropoli anseatica, ottenendo una parte ricorrente."}
{"id": "6907753", "revid": "198277", "url": "https://it.wikipedia.org/wiki?curid=6907753", "title": "Episodi di Taken (seconda stagione)", "text": "La seconda e ultima stagione della serie televisiva Taken \u00e8 stata trasmessa in prima visione negli Stati Uniti da NBC dal 12 gennaio al 30 giugno 2018.\nIn Italia, la stagione \u00e8 stata trasmessa in prima visione a pagamento da Premium Crime, canale della piattaforma Mediaset Premium, dal 5 luglio al 18 ottobre 2018; in chiaro \u00e8 trasmessa da 20 dal 7 luglio 2019."}
{"id": "6907767", "revid": "767487", "url": "https://it.wikipedia.org/wiki?curid=6907767", "title": "John Graham (musicista)", "text": "Biografia.\nJohn Graham ha iniziato la produzione musicale nei primi anni '90. Originariamente, ha prodotto e pubblicato diverse canzoni con il nome di Globe prima di rilasciare diversi singoli sotto il nome di Skanna. Con Neil Barry, somsuitto lo pseudonimo di \"Quivver\", ha pubblicato \"Saxy Lady\" e \"Twist &amp; Shout\" su A &amp; M Records Lt. UK . Sempre sotto il nome di Quivver ha pubblicato \"Believe in Me\" su Perfecto Records . Successivamente, \u00e8 entrato a far parte dei Tilt, che ha prodotto la hit 20 \"Invisible\".\nNel 1999, Graham lasci\u00f2 Tilt per perseguire una carriera da solista. Come Space Maneuvers con Lea Kenny, ha pubblicato il popolare \"Stage One\" su Hooj Choons . Graham ha adottato il suo soprannome \"Quivver\" per produrre \"One Last Time\" e \"She Does\" su VC Recordings, una sottotabella di Virgin Records . Nel 2001, \u00e8 diventato DJ resident in Twilo e ha rilasciato Transport 5 , la quinta voce della serie Tranceport su Kinetic Records. L'anno successivo ha prodotto il seguito di \"Stage One\" con \"Pluto Disko\" sotto il nome di Space Maneuvers. Ha anche fondato la sua etichetta discografica, Boz Boz Recordings, nel 2003 come parte della casa discografica Trust the DJ Records. Nel 2004, Boz Boz ha pubblicato il suo singolo \"Space Maneuvers Part 3\". L'anno successivo, Graham pubblic\u00f2 il suo primo album Oid on Lost Language.\nNel 2005 prende parte all'album The Illogical Consequence del gruppo musicale italiano Planet Funk come cantante, suonando anche tastiera e chitarra in alcuni brani.\nNel 2006, Graham \u00e8 apparso nel terzo album dei progressive house Hybrid, I Choose Noise, come cantante. Graham ha anche fatto un tour con il gruppo come cantante semipermanente, insieme a Charlotte James.\nNel 2008, l'album di Graham Dirty Nails &amp; Vapor Trails \u00e8 stato pubblicato su Critical Rhythms."}
{"id": "6907769", "revid": "59976", "url": "https://it.wikipedia.org/wiki?curid=6907769", "title": "VILSPA", "text": ""}
{"id": "6907771", "revid": "59976", "url": "https://it.wikipedia.org/wiki?curid=6907771", "title": "ESAC", "text": ""}
{"id": "6907779", "revid": "767487", "url": "https://it.wikipedia.org/wiki?curid=6907779", "title": "Christophe Colomb", "text": "Christophe Colomb \u00e8 un cortometraggio del 1904 diretto da Vincent Lorant-Heilbronn. Basato sull'opera in due parti di Paul Claudel.\nTrama.\nstoria di Cristoforo Colombo in 8 dipinti:"}
{"id": "6907780", "revid": "205250", "url": "https://it.wikipedia.org/wiki?curid=6907780", "title": "Giovanni Battista Picotti", "text": "Biografia.\nGiovanni Battista Picotti, nato a Verona il 5 maggio 1878 da Vincenzo e Giuseppina Giurato, frequent\u00f2 da allievo esterno l'Istituto dei padri Stimmatini fino al conseguimento della quinta ginnasio, per poi passare al Liceo Maffei, conseguendo la licenza nel 1894.\nL'anno successivo si trasfer\u00ec a Padova, dove si iscrisse alla Facolt\u00e0 di Lettere della locale universit\u00e0, seguendo le lezioni di Giuseppe De Leva su Carlo V, quelle di Francesco Bonatelli, filosofo spiritualista, e soprattutto quelle di Roberto Ardig\u00f2.\nAppena ventenne, nel 1898 Picotti discusse la sua tesi di laurea di argomento dantesco con Francesco Flamini, da poco insignito della cattedra e proveniente dalla Scuola normale di Pisa. Successivamente alla laurea, Picotti vinse il premio Lattes e poi quello Dante, ma ormai i suoi interessi erano orientati verso la storia. Nel 1899, proprio per approfondire la sua preparazione in tale settore, si iscrisse nuovamente all'universit\u00e0. Intanto inizi\u00f2 a seguire anche le vicende dell'Azione cattolica, prodigandosi alla creazione del circolo universitario. Qui conobbe e frequent\u00f2 Giuseppe Toniolo, Luigi Olivi, Francesco Acri, il futuro cardinale di Firenze Elia Dalla Costa, e Giovanni Battista Coris poi deputato del Partito Popolare Italiano. Con l'inizio del nuovo secolo Picotti incominci\u00f2 ad insegnare nelle scuole superiori. Questa professione gli comport\u00f2 lunghi trasferimenti per tutta l'Italia: Fano, Trapani, San Remo, Pistoia, Bologna; poi, dopo la nomina a preside, Potenza, Fano e Bologna."}
{"id": "6907782", "revid": "124123", "url": "https://it.wikipedia.org/wiki?curid=6907782", "title": "Filippo Cesare Messedaglia", "text": "Biografia.\nFratello dell'economista Angelo e zio dell'umanista Luigi, Filippo Cesare Messedaglia ottiene l'abilitazione di ingegnere civile e architetto nel 1849.\nSi occupa del restauro del palazzo Sagramoso, poi sede della Banca d'Italia e del rifacimento di villa Rizzardi a Negrar dallo stile eclettico. Partecipa a vari concorsi tra cui quello per il cimitero di Venezia all'Isola di San Michele. Si dedica all'ingegneria idraulica e ferroviaria e viene nominato direttore dei lavori della prosecuzione della linea ferroviaria Legnago-Verona.\nSocio dell'Accademia dell'Agricoltura di Verona, si interessa di problemi di bonifica agraria e irrigazione."}
{"id": "6907783", "revid": "124123", "url": "https://it.wikipedia.org/wiki?curid=6907783", "title": "Emilio Chiocchetti", "text": "Biografia.\nNato a Moena, in Val di Fassa, vest\u00ec l'abito francescano nel 1896 e l'anno successivo concluse gli studi secondari a Rovereto. Durante il corso di teologia si appassion\u00f2 agli studi biblici, anche se non gli venne concessa la possibilit\u00e0 di approfondirli presso l'Istituto biblico francescano di Gerusalemme e la Facolt\u00e0 teologica di Vienna. Nel 1903 venne ordinato sacerdote.\nFino al 1908 studi\u00f2 filosofia a Roma presso il Collegio internazionale di San Antonio. Torn\u00f2 quindi a Rovereto per insegnare filosofia presso il liceo interno all'Ordine dei Minori e inizi\u00f2 un'assidua collaborazione, su invito del padre Agostino Gemelli, alla Rivista di filosofia neoscolastica fin dalla sua fondazione (1909).\nTra il 1908 e il 1909 progett\u00f2 uno studio sistematico sulla filosofia di Henri Bergson, interrompendolo definitivamente nel 1910 per approfondire ulteriormente la sua preparazione filosofica a Lovanio, centro degli studi neoscolastici. Subito dopo si rec\u00f2 in Germania, a Fulda, per ascoltare Konstantin Gutberlet, e successivamente a Vienna, dove frequent\u00f2 come uditore le lezioni di psicologia di Wilhelm Wundt. Tornato all'insegnamento a Rovereto nel 1912, assunse la direzione della Rivista tridentina."}
{"id": "6907784", "revid": "297059", "url": "https://it.wikipedia.org/wiki?curid=6907784", "title": "Filippo Messedaglia", "text": ""}
{"id": "6907790", "revid": "1543377", "url": "https://it.wikipedia.org/wiki?curid=6907790", "title": "Memoriali e monumenti unionisti", "text": "I memoriali e monumenti unionisti dedicati al ricordo della guerra di secessione americana e dei principali comandanti dell'Unione sia in ambito civile che militare sono sparsi in gran parte degli Stati federati degli Stati Uniti d'America. Per lo pi\u00f9 sono associati ai pi\u00f9 significativi episodi bellici che videro come protagonisti l'Union Army e l'Union Navy.\nL'elenco qui proposto segue un ordine cronologico per Stato di appartenenza.\nDistretto di Columbia.\nI Monumenti della guerra di secessione americana a Washington includono, tra gli altri, i monumenti dedicati a 16 generali e ammiragli unionisti.\nLa statua di \"Abraham Lincoln\", opera dello scultore irlandese americano Lot Flannery (1836\u20131922) inaugurata nel 1868.\nLa statua \"Abraham Lincoln\" della scultrice Vinnie Ream (1847\u20131914), collocata nella Rotonda del Campidoglio nel 1871.\nLa \"Generale John A. Rawlins\" dedicata a John Aaron Rawlins, opera dello scultore franco-americano Joseph Alexis Bailly (1823 o 1825\u20131883) ed inaugurata nel 1874.\nLa \"Brevet Lt. General Winfield Scott\", statua equestre dedicata al Comandante generale dell'esercito statunitense Winfield Scott, opera dello scultore Henry Kirke Brown (1814\u20131886) ed inaugurata nel 1874.\nL\"'Emancipation Memorial\" dell'artista Thomas Ball (1819\u20131911), del 1876.\nLa \"Major General James B. McPherson\" dell'italoamericano Louis Thomas Rebisso (1837\u20131899), dedicato alla memoria dell'eroe di guerra James B. McPherson e risalente al 1876.\nIl \"Peace Monument\" dello scultore Franklin Simmons (1839\u20131913,) dedicato ai caduti dell'Union Navy nel 1877.\nLa \"Major General George Henry Thomas\", statua equestre in onore di George H. Thomas, opera di John Quincy Adams Ward (1830\u20131910) e risalente al 1879.\nLa \"Admiral David G. Farragut\" dedicata all'ammiraglio David G. Farragut, opera di Vinnie Ream del 1881.\nIl fregio nell'edificio ospitante il National Building Museum, opera di Caspar Buberl (1834\u20131899) e risalente al 1887.\nIl \"James A. Garfield Monument\" dedicato al presidente James A. Garfield, opera di John Quincy Adams Ward ed inaugurata nel 1887.\nLa \"General Winfield Scott Hancock\", statua equestre dedicata alla memoria di Winfield Scott Hancock, opera dello scultore ornamentale Henry Jackson Ellicott (1847\u20131901) ed inaugurata nel 1896.\nLa \"Major General John A. Logan\" dedicata al generale e uomo politico John A. Logan, opera di Franklin Simmons ed inaugurata nel 1901.\nIl \"General William Tecumseh Sherman Monument\", statua equestre dedicata a William Tecumseh Sherman in bronzo e granito di autori vari, risalente al 1903.\nLa \"Major General George B. McClellan\" dedicata a George McClellan, opera di Frederick William MacMonnies (1863 \u20131937) risalente al 1907.\nLa \"General Philip Sheridan\", scultura bronzea dedicata a Philip Henry Sheridan, opera di Gutzon Borglum ed inaugurata nel 1908.\nLo \"Stephenson Grand Army of the Republic Memorial\" dello scultore scozzese-statunitense John Massey Rhind (1860\u20131936), dedicata nel 1909.\nLa \"Dupont Circle Fountain\", opera di Daniel Chester French e risalente al 1921.\nIl \"Lincoln Memorial\", monumento nazionale dedicato al ricordo dl presidente Abraham Lincoln inaugurato nel 1922, opera di Henry Bacon e Daniel Chester French (1850\u20131931); al cui interno ospita la colossale \"statua di Abraham Lincoln\" dello stesso D. C. French, l'iscrizione del \"Discorso di Gettysburg\" e quella del secondo discorso inaugurale.\nL\"'Ulysses S. Grant Memorial\", opera dell'artista Henry Shrady (1871\u20131922) del 1924.\nLa \"Nuns of the Battlefield\" dello scultore irlandese Jerome Connor (1874\u20131943) del 1924.\nIl \"George Gordon Meade Memorial\" dell'artista Charles Grafly (1862\u20131929), dedicato a George G. Meade e risalente al 1927.\nIl Teatro Ford e la Petersen House.\nL\"'African American Civil War Memorial\", opera dell'artista afroamericano Ed Hamilton (nato il 14 febbraio 1947) ed inaugurato nel 1997.\nLa U Street (metropolitana di Washington), che contiene l\"'African-American Civil War Memorial/Cardozo\" nel suo sottosuolo.\nIl \"Lincoln Temple United Church of Christ\" della Chiesa unita di Cristo.\nIl President Lincoln and Soldiers\u2019 Home National Monument istituito nel 2000.\nAlabama.\nLa citt\u00e0 di Grant (Alabama)\nAlaska.\nIl Fort Greely, base militare del 1942 dedicata alla memoria del maggior generale Adolphus Greely.\nArizona.\nIl \"Picacho Peak State Park\" commemora la Battaglia di Picacho Pass, lo scontro della guerra di secessione americana combattuto pi\u00f9 ad Ovest; segnala i tre soldati dell'Unione sepolti sul campo e include sia la bandiera degli Stati Uniti d'America che la bandiera degli Stati Confederati d'America.\nArkansas.\nLa citt\u00e0 di Lincoln.\nLa Contea di Grant, battezzata nel 1869 in onore del neo-presidente Ulysses S. Grant.\nIl \"Grand Army of the Republic Memorial\" a Judsonia, un obelisco circondato da 16 tombe di soldati unionisti, risalente al 1894.\nL\"'Officers Killed/Union Wounded Memorial\" di Leola, inaugurato nel 2015.\nIl \"Minnesota Monument\" al \"Little Rock National Cemetery\" di Little Rock, scultura di John Karl Daniels (1875\u20131978), parte dei Cimiteri nazionali degli Stati Uniti d'America.\nIl \"Reunited Soldiery Monument\" del 1889 a Pea Ridge, uno dei primi monumenti collocati sul campo (della battaglia di Pea Ridge) ad onorare sia i soldati dell'Unione che quelli confederati.\nIl \"Prairie Grove Battlefield State Park\" commemorante la battaglia di Prairie Grove del 7 dicembre 1862, con i memoriali dedicati a James Gillpatrick Blunt (1826\u20131881), Francis Jay Herron (1837\u20131902) e John Charles Black (1839\u20131915).\nLa localit\u00e0 di Sheridan, battezzata in onore di Philip Henry Sheridan durante l'Era della Ricostruzione.\nIl \"Grand Army of the Republic Memorial\" di Siloam Springs, inaugurato nel 1928.\nCalifornia.\nIl \"General Grant Grove\" del parco nazionale di Kings Canyon nella Contea di Fresno e la sequoia gigante \"Generale Grant\".\nLa pianta monumentale Generale Sherman nella Foresta gigante all'interno del Parco nazionale di Sequoia.\nLa Lincoln Elementary School di Newark.\nLa Lincoln Elementary School di Oakland.\nLa Abraham Lincoln High School di Los Angeles, istituto d'istruzione secondaria fondato nel 1878.\nL'U.S. Grant Hotel di San Diego (1910).\nLa Lincoln Law School di San Jose (1919)\nLa Abraham Lincoln High School di San Francisco (1940).\nLa Abraham Lincoln High School di San Jose (1942).\nLa Grant High School di Los Angeles (1959).\nLa Lincoln Law School di Sacramento (1969).\nLa Lincoln University di Oakland.\nCarolina del Nord.\nLa Lincoln Academy di Kings Mountain, istituto scolastico primario e secondario fondato nel 1886.\nColorado.\nIl Fort Logan National Cemetery di Denver risalente al 1889 e battezzato in onore del generale John A. Logan. Chiuso nel 1960.\nLa Contea di Garfield, battezzata in onore dell'ex presidente James A. Garfield nel 1833.\nIl \"Soldier's Monument\" situato nel Campidoglio di Denver, opera dello scultore svizzero-americano Jakob Otto Schweizer (1863\u20131955) ed inaugurato nel 1909.\nLa Abraham Lincoln High School di Denver (1959).\nConnecticut.\nIl \"Soldiers' Monument\" a Bristol, inaugurato nel 1865 e dedicato ai caduti della Battaglia di Antietam, della Battaglia di Fredericksburg, della battaglia di Fort Wagner e della battaglia di Irish Bend; contiene inoltre anche una lista di soldati unionisti che combatterono alla battaglia di Gettysburg e alla battaglia di New Bern.\nIl medaglione dedicato al governatore del Connecticut Joseph Roswell Hawley (1826\u20131905)e situato nel Campidoglio di Hartford, opera dello scultore Herbert Adams datata 1878.\nIl \"Soldiers and Sailors Memorial Arch\" di Hartford, commissionato all'architetto George Keller (1842\u20131935) e completato nel 1886.\nIl Lincoln College of Technology a East Windsor.\nIl Lincoln College of New England a Southington, fondato nel 1966.\nDakota del Nord.\nLa contea di Grant\nLa citt\u00e0 di Lincoln, fondata nel 1977.\nDakota del Sud.\nLa contea di Grant\nDelaware.\nIl \"Soldiers and Sailors Monument\" eretto nel 1871 a Wilmington.\nLa \"Rear Admiral Samuel Francis Du Pont\" dedicata all'ammiraglio Samuel Francis Du Pont (1803\u20131865), originariamente eretta nel Dupont Circle di Washington nel 1884 e successivamente trasferita nel Rockford Park di Wilmington a partire dal 1920.\nIl Fort DuPont State Park a Delaware City\nLa \"General Alfred Thomas Archimedes Torbert\", statua dedicata a Alfred Thomas Archimedes Torbert (1833\u20131880) a Milford (Delaware) ed eretta nel 2008.\nFlorida.\nL'obelisco di Clinton Square nel Bayview Park a Key West, risalente al 1866.\nLa Lincoln High School di Gainesville, risalente al 1866 ed una delle prime istituzioni scolastiche create appositamente per gli afroamericani.\nLa Old Lincoln High School risalente al 1869 e la Lincoln High School di Tallahassee fondata nel 1975.\nL\"'Union Soldier's Memorial\" all'Evergreen Cemetery di Jacksonville, eretto nel 1891.\nL\"'Union Monument\" nel Greenwood Cemetery di St. Petersburg, eretto nel 1900.\nIl Monument Park a Lynn Haven, dedicato nel 1920.\nIl \"Grand Army of the Republic (G.A.R.) Memorial\" nel Woodlawn Cemetery a Miami, dedicato nel 1939.\nIl \"G.A.R. Monument\" nel Greenwood Cemetery a Orlando.\nIl \"Daughter of Union Veterans Monument\" dell'Oaklawn Cemetery e \"In Memory of Our Union Veterans\" a Tampa.\nIl \"G.A.R. Monument\" nel Veterans Park a St. Cloud, inaugurato nel 2000.\nL\"'Unknown Soldiers Monument\" del Mount Peace Cemetery a St. Cloud.\nIl \"2nd Regiment Infantry, U.S. Colored Troops Monument\" nel Centennial Park di Fort Myers, dedicato nel 2000.\nIl \"Forgotten Soldier Memorial\" in onore dei soldati afroamericani situato nel Bayview Park di Key West ed inaugurato nel 2016.\nLa citt\u00e0 di Grant-Valkaria\nIllinois.\nIl Lincoln College a Lincoln, istituzione scolastica privata fondata nel 1865 (quando il presidente era ancora vivo).\nLa Tomba Lincoln nell'Oak Ridge Cemetery di Springfield (Illinois).\nIl \"Soldiers' Monument\" di Freeport (Illinois), risalente al 1871.\nLo \"Sheridan Reserve Center\" nella Contea di Lake e risalente al 1888, dedicato al Comandante generale dell'esercito statunitense Philip Henry Sheridan; fortezza chiusa nel 1993.\nIl \"Civil War Memorial\" di Sycamore, del 1896.\nIl \"General John A. Logan Monument\" di Augustus Saint-Gaudens e Alexander Phimister Proctor (1860 o 1862\u20131950), statua equestre nel Grant Park di Chicago risalente al 1897.\nLa statua \"\" nel Grant Park di Chicago, opera di Augustus Saint-Gaudens completata nel 1908.\n\"The Soldiers' Monument\" a Oregon, scultura bronzea opera di Lorado Taft e risalente al 1916.\nIl villaggio di Lincoln's New Salem nella Contea di Menard, istituito ed aperto al pubblico nel 1921.\nLa \"General Philip Henry Sheridan\" a Chicago, statua equestre opera dello scultore Gutzon Borglum inaugurata nel 1923.\nLa statua \"Lincoln the Lawyer\" di Urbana, opera dello scultore Lorado Taft completata nel 1927.\nIl \"Lincoln Monument\" di Dixon, opera dello scultore Leonard Crunelle (1872\u20131944) inaugurata nel 1930.\nIl \"Lincoln Trail Homestead State Memorial\" nella Contea di Macon, istituito nel 1938.\nThe Lincoln Academy of Illinois, organizzazione non a scopo di lucro istituita dal governatore dell'Illinois Otto Kerner (1908\u20131976) nel 1964.\nIl Lincoln Land Community College a Springfield, fondato nel 1967.\nIl Lincoln Home National Historic Site di Springfield.\nIl villaggio di Grant Park.\nIl Lincoln Log Cabin State Historic Site tra Charleston e Lerna.\nLa Abraham Lincoln Presidential Library and Museum di Springfield.\nLa statua \"The Chicago Lincoln\".\nIndiana.\nIl \"Soldiers and Sailors Monument\" a Delphi, opera dello scultore di origini austriache Rudolf Schwarz e dell'architetto tedesco Bruno Schmitz (inaugurato nel 1888).\nIl \"Soldiers' and Sailors' Monument\" a Indianapolis, opera di Bruno Schmitz risalente al 1888.\nIl Corydon Battle Site a Corydon (Indiana), in memoria della battaglia di Corydon.\nIl \"busto del colonnello Colonel Richard Owen\", dello scultore Belle Kinney Scholz nel Campidoglio di Indianapolis, dedicato da organizzazioni di ex confederati (prigionieri della battaglia di Fort Donelson e della battaglia di Shiloh) al comandante unionista di Camp Morton Richard Owen (1810\u20131890).\nLa Lincoln Bank Tower inaugurata nel 1930 a Fort Wayne, con i tre pannelli intitolati \"Pioneer Backwoodsman\", \"Preservation of the Union\" e \"Emancipation Proclamation\" ospitati sul suo portone d'ingresso.\nLa Contea di Grant.\nLa stele commemorativa \"Abraham Lincoln\" a Indianapolis, opera di Rudolf Schwarz (1866\u20131912)) completata nel 1906 e dedicata l'anno seguente.\nLa \"\" a Fort Wayne.\nIl Lincoln State Park della Contea di Spencer, istituito nel 1932.\nIl Lincoln Boyhood National Memorial, National Historic Landmark della Contea di Spencer istituito nel 1960.\nLa \"Young Abe Lincoln\" a Indianapolis, opera dello scultore David Kresz Rubins (1902\u20131985) completata nel 1962.\nIowa.\nL\"'Abraham Lincoln Statue and Park\" a Clermont, opera di George Edwin Bissell (1839\u20131920) eretta nel 1903 alla memoria dei soldati e marinai unionisti.\nIl \"Soldier's Monument\" a Davenport, inaugurato nel 1881.\nIl \"Sac City Monument Square Historic District\" a Sac City, composto dalla \"General Sherman Hall\", dalla \"Memorial Statue\" e da \"4 Civil War Cannon\" ed inaugurato nel 1894.\nIl \"Soldiers and Sailors Monument\" a Des Moines, opera dello scultore Carl Rohl-Smith (1848\u20131900) del 1896.\nIl \"Clayton County Soldiers' and Sailors' Monument\" a Elkader.\nLa citt\u00e0 di Grant (Iowa).\nLa citt\u00e0 di Lincoln (Iowa)\nLa Lincoln Elementary School a Manchester (Iowa), costruita nel 1916 in stile Prairie School.\nLa Abraham Lincoln High School di Des Moines (1923).\nLa Abraham Lincoln High School di Council Bluffs.\nKansas.\nSecondo il Kansas Civil War Monuments (kcwmonumnets.com) praticamente tutte le contee dello Stato federato ospitano almeno un monumento dedicato alla memoria dei soldati dell'Unione; molti di essi sono stati finanziati dal \"Grand Army of the Republic\" (G.A.R.) o dai \"Sons of Union Veterans of the Civil War\". Tra questi i maggiormente rilevanti includono:\nIl \"Kinsley Civil War Monument\", nel Cimitero di Hillside a Kinsley, elencato nel Registro Nazionale dei luoghi storici della contea di Edwards.\nLa Contea di Sherman, battezzata con il nome del generale William Tecumseh Sherman a partire dal 1873.\nLa Contea di Grant, battezzata con il nome di Ulysses S. Grant - comandante generale dell'esercito statunitense durante la guerra civile - a partire dal 1888.\nLa Contea di Lincoln e la citt\u00e0 di Lincoln Center.\nLa citt\u00e0 di Ulysses, chiamata cos\u00ec in onore dell'ex presidente Ulysses S. Grant a partire dal 1885.\nLa citt\u00e0 di McPherson (Kansas) e la Contea di McPherson (Kansas) prendono il loro nome dal generale James B. McPherson; esiste inoltre anche un monumento alla sua memoria eretto nel 1917 ed un altro dedicato ai soldati che combatterono per lui.\nIl \"Baxter Springs Civil War Monument\" venne inaugurato nel 1886 dopo che il G.A.R. ebbe raccolto oltre 7.000 firme da parte di ex soldati; si trova nel \"lotto del soldato\" del cimitero di Baxter Springs ed \u00e8 dedicato ai 132 militari dell'Union Army che morirono nel corso della battaglia di Fort Blair avvenuta l'8 ottobre del 1863.\nIl \"Grand Army of the Republic Memorial Arch\", innalzato nel 1898 a Junction City.\nKentucky.\nIl \"Battle of Tebb's Bend Monument\" nei pressi di Campbellsville in ricordo della battaglia di Tebbs Bend (4 luglio 1863); comprende una placca commemorativa dello Stato del Michigan che ricorda i soldati dell'Unione, per lo pi\u00f9 immigrati provenienti dai Paesi Bassi, ai quali furono consegnati gli ordini di battaglia in lingua olandese.\nLa statua di A. Lincoln a Hodgenville, opera di Adolph Alexander Weinman (1870\u20131952) completata nel 1909.\nL'Abraham Lincoln Birthplace National Historical Park nella Contea di LaRue, istituito nel 1916.\nIl \"GAR Monument\" al Linden Grove Cemetery di Covington, inaugurato nel 1929.\nLa \"Knob Creek Farm-Lincoln Boyhood Home\" ricostruita nel 1931 e la \"Nancy Lincoln Inn\" nella Contea di LaRue.\nIl \"Veteran's Monument\" di Covington; uno dei due soli presenti nel Kentucky dedicato per entrambe le parti in conflitto, inaugurato nel 1933.\nIl \"Colored Soldiers Monument\" al Cimitero di Green Hill di Frankfort, inaugurato nel 1934; si tratta di uno dei relativamente rari monumenti innalzati a perenne ricordo dei soldati afroamericani che parteciparono alla guerra civile americana.\nIl \"Captain Andrew Offutt Monument\" in onore di Andrew Offutt del \"5th Regiment Kentucky Volunteer Cavalry\" a Lebanon, inaugurato nel 1921.\nIl \"Confederate-Union Veterans' Monument\" di Morgantown nella Butler County Courthouse, inaugurato nel 1907.\nIl \"32nd Indiana Monument\" nelle immediate vicinanze di Munfordville; \u00e8 il pi\u00f9 antico memoriale superstite della guerra civile, erette nel 1862.\nL\"'Union Monument\" di Perryville (Kentucky), inaugurato nel 1928 a ricordo della battaglia di Perryville.\nL\"'Union Monument\" di Vanceburg, inaugurato nel 1884.\nLa Contea di Grant (Kentucky)\nLouisiana.\nLa Parrocchia di Grant, una parrocchia civile fondata nel 1869 col nome del generale Grant.\nLa Parrocchia di Lincoln.\nMaine.\nLa Memorial Hall di Oakland, del 1870.\nMonument Square a Portland\nMaryland.\nLa statua intitolata \"The American Volunteer\" dello scultore Carl H. Conrads nel cimitero dell'Antietam National Battlefield, luogo ove si svolse la battaglia di Antietam; completata nel 1876 e dedicata 4 anni pi\u00f9 tardi a Sharpsburg (Maryland).\nL\"'Union Soldiers and Sailors Monument\" nel Wyman Park di Baltimora, opera in bronzo, granito e marmo dello scultore tedesco americano Adolph Alexander Weinman, inaugurata nel 1906.\nLa \"United States Colored Troops Memorial Statue\" di Lexington Park, completata e dedicata nel 2012 alla memoria di William Henry Barnes (1840/1845\u20131866) e James H. Harris (1828\u20131898): due afroamericani che ricevettero la Medal of Honor nel corso della battaglia di Chaffin's Farm (29-30 settembre 1864).\nMassachusetts.\nIl \"Civil War Memorial\" di Framingham, opera del 1872 dello scultore Martin Milmore (1844\u20131883).\nIl \"Soldiers' Monument\" di Worcester (Massachusetts), risalente al 1874.\nIl \"Soldiers and Sailors Monument\" del parco cittadino di Boston, realizzato tra il 1874 e il 1877.\n\"The Rockery\" di Frederick Law Olmsted a Easton (Massachusetts), risalente al 1882.\nIl \"Robert Gould Shaw Memorial\" di Boston dedicato a Robert Gould Shaw - colonnello del \"54th Massachusetts Infantry Regiment\", il primo nella storia americana ad essere composto interamente da afroamericani - (caduto il 18 luglio 1863 nella battaglia di Fort Wagner); opera di Augustus Saint-Gaudens realizzata nel 1884.\nIl \"Civil War Memorial\" di Webster (Massachusetts), inaugurato nel 1907.\nMichigan.\nIl \"Michigan Soldiers' and Sailors' Monument\" a Detroit, opera dello scultore Randolph Rogers risalente al 1867.\nIl \"Civil War Memorial\" di Adrian (Michigan), del 1870.\nIl \"Kent County Civil War Monument\" a Grand Rapids (Michigan), risalente al 1885.\nIl \"Defense of the Flag\" di Withington Park a Jackson (Michigan), opera dello scultore Lorado Taft risalente al 1904.\nL\"'Abraham Lincoln Monument\" di Ypsilanti (Michigan), opera dello scultore Samuel Cashwan (1900\u20131988) del 1938.\nLa citt\u00e0 di Grant (Michigan)\nMinnesota.\nLa contea di Grant (Minnesota) prende il nome da Ulysses S. Grant.\nLa citt\u00e0 di Grant (Minnesota).\nMississippi.\nIl Monumento dedicato alle \"United States Colored Troops (\"1st\" e \"3rd Mississippi Infantry\") al \"Vicksburg National Military Park. L'iscrizione recita: \"Commemorazione per il servizio della 1\u00aa e 3d fanteria del Mississippi, discendenti africani e di tutti i Mississippiani di discendenza africana che hanno partecipato alla campagna di Vicksburg\".\nMonumento in onore del \"18th Wisconsin Volunteer Infantry Regiment\" al \"Vicksburg National Military Park\".\nMonumento dedicato all'ammiraglio David G. Farragut al \"Vicksburg National Military Park\", opera dello scultore Henry Hudson Kitson.\nL'\"Illinois Memorial\" al \"Vicksburg National Military Park\". Commemora i 36.325 soldati dell'Illinois che hanno partecipato all'assedio di Vicksburg; ha 47 gradini, uno per ogni giorno in cui Vicksburg (Mississippi) \u00e8 rimasta sotto assedio.\nIl \"Kentucky memorial\" composto da statue bronzee di Abraham Lincoln e Jefferson Davis, entrambi nativi del Kentucky, al \"Vicksburg National Military Park\".\nMissouri.\nIl comune di Grant City, fondato nel 1864.\nLa citt\u00e0 di Lincoln (Missouri), fondata nel 1866.\nMontana.\nLa contea di Garfield (Montana) porta il nome del presidente James A. Garfield.\nNebraska.\nLa capitale statale Lincoln (Nebraska), ribattezzata nel 1868 in onore del presidente.\nLa contea di Garfield (Nebraska)\nLa contea di Grant (Nebraska)\nLa citt\u00e0 di Grant (Nebraska).\nLa statua \"Abraham Lincoln (French 1912)\" al Campidoglio (Lincoln), opera di Daniel Chester French.\nIl pannello dedicato al ricordo del \"proclama di emancipazione\" nel Campidoglio (Lincoln), opera dello scultore Lee Lawrie inaugurata nel 1932.\nL'Universit\u00e0 del Nebraska-Lincoln.\nNew Hampshire.\nUn pezzo separato del \"Robert Gould Shaw Memorial\" si trova presso il \"Saint-Gaudens National Historic Site\" a Cornish (New Hampshire), originariamente posizionato nel 1897.\nNew Jersey.\nLa \"Seated Lincoln\" a Newark.\nLa \"Lincoln Tech\", istituzione scolastica professionale fondata nel 1946 a West Orange (New Jersey).\nNew York.\nIl \"Soldiers and Sailors Monument\" di Buffalo, opera dello scultore Caspar Buberl risalente al 1882.\nIl \"Lewis County Soldiers' and Sailors' Monument\" di Lowville (New York) nella contea di Lewis (New York), risalente al 1883.\nIl \"Soldiers and Sailors Monument\" di Troy (New York), opera di James Edward Kelly risalente al 1890.\nIl \"Soldiers and Sailors Monument\" di Syracuse (New York), inaugurato nel 1910.\nIl \"Grant Cottage State Historic Site\" a Moreau (New York).\nLa \"Lincoln High School\" di Yonkers (1953).\nNuovo Messico.\nLa Contea di Grant (Nuovo Messico)\nLa Contea di Lincoln (Nuovo Messico), creata nel 1869.\nOhio.\nLo \"Jewish Civil War Memorial\" di Cincinnati nel cimitero ebraico cittadino.\nLa \"Circleville Memorial Hall\" di Circleville (Ohio), risalente al 1871 circa.\nIl \"Civil War Soldiers Monument\" di Dayton (Ohio), risalente al 1884.\nIl \"Soldiers' and Sailors' Monument\" di Cleveland, risalente al 1894.\nLa statua equestre in onore di Philip Henry Sheridan a Somerset (Ohio), opera dello scultore Carl Heber inaugurata nel 1905. La figura in cima al monumento \u00e8 stata sostituita da una versione in bronzo dello stesso pezzo a partire del 1993.\nLa \"Dayton Memorial Hall\", che commemora la guerra civile e altre guerre, dedicata nel 1910.\nLa \"Abraham Lincoln (Barnard)\" di Cincinnati risalente al 1917.\nIl \"These Are My Jewels monument\" di Columbus (Ohio)\nOklahoma.\nA Ardmore (Oklahoma): Monumento dell'Unione davanti alla casa dei veterani (vecchia casa confederata).\nA Enid (Oklahoma): Monumento dell'Unione nel cimitero di Enid dedicato al milite Ignoto (1917).\nA Miami (Oklahoma): Monumento in onore de soldati morti al cimitero del GAR.\nA Oklahoma City: l'\"Union Monument\" nel cimitero di Fairlawn (Ohio) del GAR (1918), successivamente ampliato con una nuova targa per onorare tutti i soldati statunitensi.\nA Rentiesville: il \"Monument to Union Soldiers\" nell'\"Honey Springs Battlefield\" (1986).\nLa contea di Garfield (Oklahoma).\nLa contea di Grant (Oklahoma).\nFort Blunt a Fort Gibson (Oklahoma), ribattezzato per onorare la memoria del maggior generale James Gillpatrick Blunt.\nOregon.\nLa contea di Grant (Oregon)\nPennsylvania.\nIl \"Soldiers' National Monument\" al Cimitero nazionale di Gettysburg, opera di Randolph Rogers dedicata nel 1869.\nIl \"Soldiers and Sailors Monument\" di Lancaster (Pennsylvania), risalente al 1874 ma commissionato due anni prima.\nIl \"Soldier's Monument\" di York (Pennsylvania), opera dello scultore Martin Milmore risalente al 1874.\nIl \"Dauphin County Veteran's Memorial Obelisk\" di Harrisburg, completato entro il 1876.\nStatua dedicata al Colonnello Augustus van Horne Ellis, facente parte del \"124th New York Infantry Monument\" (1884).\nIl \"Thomas Devin Relief, 6th New York Cavalry Monument\" (1889), dedicato al Maggior generale Thomas Casimer Devin.\nIl \"Vermont State Monument\"-\"Stannard's Vermont Brigade Monument\" (1889).\nIl \"72nd Pennsylvania Infantry Monument\" del 1891, al \"Gettysburg Battlefield\".\nIl \"44th and 12th New York Infantry Monument\" del 1893, primo monumento eretto nel sito dedicato al ricordo della battaglia di Gettysburg dotato di un ponte di osservazione.\nIl \"New York State Monument\" (1893).\nLa \"Captain Henry V. Fuller Marker, 64th New York Infantry\" (1894).\nStatua dedicata al Maggior generale John Buford (1895).\nLo \"Smith Memorial Arch\" di Filadelfia, con statue busti collettivi risalenti al 1898-1912.\nIl \"Soldiers' and Sailors' Monument\" di Allentown (Pennsylvania), opera collettiva di Edward Gallagher Jr., Henry F. Plaschott, Bartholomew Donovan risalente al 1899.\nStatua dedicata a John Lawrence Burns (1903).\nL'\"Army of the Potomac Marker\" (1908).\nLo \"United States Regulars Monument\" (1909).\nLa \"Chaplain Corby of Gettysburg\" dedicata al reverendo William Corby, opera dello scultore Samuel Aloysius Murray inaugurata nel 1910.\nMemoriale dedicato al ricordo del \"discorso di Gettysburg\" pronunciato dal presidente Lincoln al \"Gettysburn National Cemetery\", progettato da Louis Henrick nel 1912.\nBusto di Abraham Lincoln, opera di Henry Kirke Bush-Brown risalente al 1912.\nIl \"Maj. Gen. Abner Doubledays Headquarters Marker, 1st Corps Headquarters Marker\" (1913).\nStatua dedicata al generale John White Geary situata a \"Culp's Hill\", scolpita da Jakob Otto Schweizer (1914 circa).\nStatua dedicata al generale Alexander Hays situata a \"Ziegler's Grove\", scolpita da J. Otto Schweizer (1914 circa).\nStatua dedicata al Generale William W. Wells Jr., scolpita da J. Otto Schweizer (1914).\nIl \"Pennsylvania State Memorial\" al \"Cemetery Ridge\" del \"Gettysburg National Military Park\" (1914), comprende anche diverse statue con ritratti di:\nStatua dedicata al Maggior generale Abner Doubleday (1917).\nLo \"United States Signal Corps Marker\" (1919)\nStatua dedicata al generale Andrew Atkinson Humphreys situata a \"Emmitsburg Road\", scolpita da J. Otto Schweizer nel 1919.\nStatua dedicata al Brigadier generale Francis Channing Barlow (1922).\nIl \"New York Auxiliary State Monument\" (1925).\n\"First Defenders\" di Allentown, opera dello scultore George Brewster risalente al 1917.\nIl \"Soldiers and Sailors Memorial Bridge\", ideato da Lee Lawrie a Harrisburg (1930).\nL'\"Indiana State Monument\" (1971).\nStatua dedicata al Brigadier generale Samuel Wylie Crawford (1988).\nIl \"Delaware State Monument\" (2000).\nIl \"Culp Brothers' Memorial\" (2013), vicino all'ingresso del \"Gettysburg Heritage Centre\"; onora la memoria sia del confederato Wesley Culp che del tenente unionista William Culp (\"fratello contro fratello\").\nIl borough di Lincoln (Contea di Allegheny, Pennsylvania), prende il suo nome da quello del presidente.\nLa \"Lincoln Elementary School\" di Pittsburgh.\nLa Abraham Lincoln High School (Filadelfia).\nRhode Island.\nIl \"Civil War Monument\" a Woonsocket (Rhode Island) (1868).\nIl \"Soldiers and Sailors Monument\" di Providence (1871).\nIl \"Lincoln Woods State Park\" a Lincoln (Rhode Island), citt\u00e0 ribattezzata nel 1871 alla memoria del presidente.\nLa statua raffigurante il generale Ambrose Burnside al \"Burnside Park\" di Providence, opera dello scultore Launt Thompson risalente al 1887.\nTennessee.\nFort Negley a Nashville, costruito dalle forze dell'Unione subito dopo l'avvenuta presa della citt\u00e0 a seguito della battaglia di Fort Donelson; prende il nome dal comandante unionista James Scott Negley.\nTexas.\nIl \"Treue der Union Monument\" di Comfort (Texas).\nUtah.\nIl \" Captain Lot Smith Company Memorial\" dedicato al comandante unionista mormone Lot Smith nel Campidoglio (Salt Lake City).\nLa contea di Garfield (Utah).\nVermont.\nIl \"Monte Abraham\" (Mount Abe) e il valico \"Lincoln Gap\" delle \"Green Mountains\" alla periferia della citt\u00e0 di Lincoln (Vermont).\nStatua del generale William Wells al Battery Park (Burlington), scultura di J. Otto Schweizer risalente al 1914.\nVirginia.\nMonumenti all'interno del cimitero nazionale di Arlington:\nL'Emancipation Park a Charlottesville (precedentemente denominato \"Lee Park\"), ribattezzato in onore del \"Proclama di emancipazione\" e risalente al 1917.\nMonumento alla Guerra Civile al Lincoln Cemetery (Portsmouth (Virginia).\nIl \"48th Pennsylvania Monument\" a Petersburg (Virginia), alla memoria del colonnello George W. Gowen e del 48\u00ba reggimento; risalente al 1907.\nIl monumento al Cimitero di West Point (Norfolk); il \"Norfolk African-American Civil War Memorial\".\nVirginia Occidentale.\nLa contea di Grant (Virginia Occidentale).\nIl \"Soldier and Sailors Monument\" di Wheeling (Virginia Occidentale), dedicato ufficialmente nel 1883. Nel 2018 \u00e8 stato trasferito nella West Virginia Independence Hall\nMonumento unionista della Contea di Hancock (Virginia Occidentale), dedicato nel 1886 e situato di fronte alla Hancock County Courthouse di New Cumberland (Virginia Occidentale).\nWashington.\nLa contea di Grant (Washington).\nLa contea di Garfield (Washington).\nLa contea di Lincoln (Washington), battezzata in memoria del presidente.\nWisconsin.\nIl villaggio di Granton.\nLa Contea di Grant (Wisconsin)\nL'\"Abraham Lincoln Memorial Monument\" di Laramie, opera dello scultore Robert Isaiah Russin completata nel 1959 (busto colossale su piedistallo).\nArgentina.\nLa citt\u00e0 di Lincoln (Argentina)\nIl dipartimento Partido di Lincoln\nInghilterra.\nLa replica di \"Abraham Lincoln: The Man\" a Parliament Square.\nScozia.\nL'\"American Civil War Memorial\", conosciuto anche come \"Scottish-American Soldiers Monument\", di Edimburgo."}
{"id": "6907791", "revid": "287204", "url": "https://it.wikipedia.org/wiki?curid=6907791", "title": "Megafauna australiana", "text": "Per Megafauna australiana s'intendono varie specie di animali australiani, molti dei quali ormai estinti, di massa corporea superiore ai 45\u00a0kg (cio\u00e8 la normale definizione della megafauna) o almeno del 30% superiore a quella delle specie \"parenti\" oggi esistenti (es. il Diavolo di Tasmania Preistorico era del 50% pi\u00f9 grosso dell'attuale). La maggior parte di questi animali faceva parte della c.d. \"Megafauna del Pleistocene\" e si estinse quindi al termine del Pleistocene. Tra i pi\u00f9 caratteristici si annoverano: il Procoptodonte (o \"Canguro dal muso corto\"), il Diprotodonte (un gigantesco vombato), il c.d. \"Leone marsupiale\", gli uccelli giganti \"Genyornis\" e \"Dromornithidae\", il serpente gigante \"Wonambi\" il varano \"Megalania\".\nEsistono numerose similitudini tra gli esponenti della megafauna australiana e le creature mitologiche del \"Tempo del Sogno\" dei Culti aborigeni australiani: es. il mostro acquatico \"Bunyip\" sarebbe identificabile nel diprotodonte.\nMegafauna australiana vivente.\nMammalia.\nI mammiferi sono una classe di vertebrati appartenente al phylum dei Cordati, a diffusione cosmopolita. Tipico dell'Australia \u00e8 l'ordine marsupiale dei Diprotodontia che annovera tra la sua megafauna:\nReptilia.\nI rettili (Reptilia, dal latino \"reptilis\", \"strisciante\") rappresentarono il primo gruppo di vertebrati adattati ad un ambiente strettamente terrestre. A questo gruppo, specificatamente all'ordine degli Squamata (includente lucertole e serpenti), appartengono i pi\u00f9 grandi predatori oggi viventi in Australia:\nAves.\nGli uccelli, sono una classe di vertebrati che si trovano in quasi tutti gli ecosistemi, dall'Artide all'Antartide. L'Australia vanta tra la sua megafauna due delle specie d'uccelli pi\u00f9 grandi del mondo:\nMegafauna australiana estinta.\nL'Australia fu uno dei continenti che pi\u00f9 svilupparono, nel corso del Pleistocene, megafauna (v. Megafauna del Pleistocene). Differentemente da altri continenti, l'estinzione della megafauna fu per\u00f2 in Australia un processo pi\u00f9 recente e direttamente legato all'arrivo dell'uomo, specificatamente gli Aborigeni, giunti nel continente dall'Indocina circa 50.000 anni fa. La tesi, oggi oggetto di forte dibattito etico-politico, \u00e8 supportata da varie argomentazioni: \"in primis\" le megafaune estinte scomparvero simultaneamente circa 46.000 anni fa, qualche millennio dopo l'arrivo degli uomini (lo stesso iter si ripet\u00e9 in Tasmania, raggiunta dagli aborigeni 43.000 anni fa grazie ad un istmo provocato dalla variazione del livello del mare e da questi eradicata della propria megafauna 41.000 anni fa ed in questo caso senza il massiccio ricorso alla caccia con l'ausilio del fuoco, il c.d. \"fire-stick farming\"); secondariamente, le tracce di carbonio e ossigeno sui denti delle megafaune acclarano il loro adattamento al \"nuovo\" clima arido australiano, frutto dell'ultima glaciazione, che secondo alcuni potrebbe essere stata la vera causa dell'estinzione massiva."}
{"id": "6907805", "revid": "101768", "url": "https://it.wikipedia.org/wiki?curid=6907805", "title": "Giulia Turco Lazzari", "text": ""}
{"id": "6907809", "revid": "908235", "url": "https://it.wikipedia.org/wiki?curid=6907809", "title": "Giuseppe Vivoli", "text": "Biografia.\nGiuseppe Vivoli nacque a Livorno nel 1779 da Vincenzo, commerciante di cappelli di feltro, e Marina Domenica Colombi. \nStudi\u00f2 giurisprudenza all'Universit\u00e0 di Pisa, si laure\u00f2 nel 1802 e divent\u00f2 notaio. Dopo un periodo a Firenze, nello studio dell'avvocato Soschi, torn\u00f2 a Livorno, dove esercit\u00f2 la professione notarile, nello stesso studio di Capitolino Mutti che dopo la Restaurazione fu chiamato a Firenze, dal granduca Ferdinando III di Toscana, con le funzioni di avvocato regio.\nNel 1816 Giuseppe Vivoli fu scelto per la funzione di vicesegretario nell'ufficio del Magistrato di sanit\u00e0, ufficio sottoposto al governatore di Livorno e nel 1819, alla morte di Alessandro Rughi, ne divent\u00f2 segretario, carica che mantenne fino al pensionamento, nel 1851. Leopoldo II di Toscana lo insign\u00ec della commenda dell'Ordine di Santo Stefano, che gli dava diritto ad una pensione.\nLa sua fama \u00e8 legata agli Statuti dell'Accademica Labronica che ha dato origine alla Biblioteca Labronica di Livorno e alla pubblicazione di una immane opera storiografica, gli \"Annali di Livorno\", i cui primi quattro volumi furono pubblicati nel 1843-1846, opera rimasta incompiuta.\nOpere.\nDue sono le edizioni moderne degli \"Annali di Livorno\":\nArchivio personale.\nAlla Biblioteca comunale Labronica Francesco Domenico Guerrazzi si conserva un \"Fondo Giuseppe Vivoli\", acquistato nella seconda met\u00e0 dell'Ottocento, sulla base di un \"testamento letterario\", datato 16 luglio 1846, che autorizzava figli Guglielmo e Pietro, in caso di ristrettezze economiche, a cedere le carte paterne \"al granduca, ovvero alla Comunit\u00e0 di Livorno; ma giammai per meno di scudi 4mila\". Il fondo \"Giuseppe Vivoli\", suddiviso in 50 faldoni, \u00e8 costituito da migliaia di pagine manoscritte degli \"Annali di Livorno dalla sua origine sino all'anno di Ges\u00f9 Cristo 1840\". Oltre a minute dei quattro volumi pubblicati dal 1843-1846, (storia livornese dalle origini al 1737), ci sono minute del seguito, fino alla fine del regno Leopoldo II d'Asburgo-Lorena. Contiene inoltre appunti, trascrizioni da documenti d'archivio e da fonti edite, tanto per i volumi pubblicati, quanto per quelli da pubblicare. La Biblioteca biomedica (Universit\u00e0 degli Studi di Firenze) conserva un \"Fondo Giuseppe Vivoli\", costituito da un faldone con documentazione a stampa, (circa 300 carte) relativa a regolamenti di polizia sanitaria di varie localit\u00e0 della costa ligure e francese e a quadri di confronto tra le tariffe francesi e toscane."}
{"id": "6907810", "revid": "298055", "url": "https://it.wikipedia.org/wiki?curid=6907810", "title": "Wee Willie Winkie's World", "text": ""}
{"id": "6907813", "revid": "123923624", "url": "https://it.wikipedia.org/wiki?curid=6907813", "title": "Trump Vodka", "text": "Trump Super Premium Vodka, spesso chiamata semplicemente Trump Vodka, \u00e8 stato un marchio statunitense di vodka prodotto dalla Drinks Americas sotto licenza della Trump Organization. Il prodotto \u00e8 stato lanciato negli Stati Uniti d'America nel 2005 e la sua vendita qui \u00e8 cessata nel 2011, quando \u00e8 stato decretato il definitivo fallimento nel raggiungere i target di vendita prefissati. La \"Trump Vodka\" \u00e8 comunque ancora oggi venduta in Israele, soprattutto durante la festivit\u00e0 ebraica della Pesach.\nStoria.\nNel 2005, la Drinks Americas firm\u00f2 un contratto con Donald Trump per la promozione di una nuova marca di vodka che sarebbe stata chiamata \"Trump Vodka\". La vodka era prodotta nei Paesi Bassi, dalla Recolte Co., e distillata su ricetta del famoso mastro distillatore olandese Jacques de Lat. La lussuosa confezione, poi, prevedeva bottiglie fatte a mano progettate dalla famosa azienda del settore Bruni Glass e corredate da etichette in foglia oro disegnate dall'artista newyorkese Milton Glaser.\nAlla vigilia del lancio sul mercato con lo slogan \"Success Distilled\", le previsioni dell'imprenditore erano quantomeno entusiastiche, Trump ebbe infatti modo di affermare che la \"Trump Vodka\" avrebbe surclassato nelle vendite marche ben pi\u00f9 famose come la \"Grey Goose\" e che il cocktail creato da questa vodka e acqua tonica, da lui stesso battezzato \"Trump &amp; Tonic\" (T&amp;T), sarebbe diventato il drink pi\u00f9 bevuto in tutti gli USA.\nNel luglio 2007 la \"Trump Vodka\" ricevette da F. Paul Pacult di \"Spirit Journal\" la prima delle sue ottime recensioni, ottenendo un giudizio di quattro stelle su cinque (la \"Grey Goose\" ne aveva ottenute due). Nel 2007 la Drinks Americas sigl\u00f2 anche un accordo per l'esportazione di 50.000 casse all'anno di \"Trump Vodka\" in Russia per un ritorno di circa 7,5 milioni di dollari all'anno.\nNel 2011, a causa del mancato raggiungimento delle vendite previste, il marchio Trump Vodka fu eliminato dal mercato statunitense. Le cause a cui attribuire questo insuccesso furono diverse, sia dal punto di vista del marketing che della produzione. Una di queste cause fu, ad esempio, il fatto che lo stesso Donald Trump fosse astemio e che quindi non avesse in effetti mai bevuto la \"Trump Vodka\" poich\u00e9 riteneva l'alcol colpevole della morte del fratello maggiore Fred Trump, Jr. La stessa Drinks Americas aveva inoltre avuto difficolt\u00e0 nel produrre il marchio poich\u00e9 il vetro utilizzato per le bottiglie e le etichette in foglia oro erano molto costosi e la compagnia non era in grado di affrontare un alto volume di produzione.\nNel 2015, durante la campagna elettorale per le elezioni presidenziali del 2016, Donald Trump non incluse la \"Trump Vodka\" tra le attivit\u00e0 presentate alla Commissione elettorale federale nonostante la vodka fosse ancora venduta in Israele.\nCause giudiziarie.\nLa Drinks Americas fu soggetta a diverse cause giudiziarie concernenti la \"Trump Vodka\". La Bruni Glass, ad esempio, la cit\u00f2 in giudizio per debiti insoluti e, come conseguenza, fuse nella fornace 500.000 mini bottiglie destinate alla \"Trump Vodka\" e pronte per la spedizione. Donald Trump stesso cit\u00f2 in giudizio la Drinks Americas per il mancato pagamento di royalty, ma la citazione non fu accettata dalla corte newyorkese.\nIsraele.\nAttraverso un contratto firmato con la Drinks Americas, la H. Pixel International inizi\u00f2 a vendere la \"Trump Vodka\" in Israele, ma Trump intent\u00f2 una causa nei confronti della compagnia per violazione dei diritti di immagine, poich\u00e9 essa non aveva nessun accordo con lui circa lo sfruttamento della sua immagine per pubblicizzare il marchio. Le parti raggiunsero per\u00f2 alla fine un compromesso e Donald Trump sigl\u00f2 un accordo con la H. Pixel International permettendo a quest'ultima di vendere la vodka recante il suo nome in Israele. A dispetto del fallimento sul mercato statunitense, la \"Trump Vodka\" ha raggiunto un certo livello di popolarit\u00e0 in Israele grazie al fatto che, essendo questa vodka ricavata dalla distillazione delle patate e non del grano, essa risponde ai requisiti casherut e pu\u00f2 essere definita kash\u00e8r ed \u00e8 quindi una scelta popolare tra gli ebrei ortodossi durante i festeggiamenti della Pesach, la cosiddetta Pasqua ebraica. Tuttavia, alcune partite di \"Trump Vodka\" prodotte nel 2013 hanno rivelato la presenza di ingredienti lievitati, rendendo la bevanda non utilizzabile durante la Pesach, in quanto chametz."}
{"id": "6907815", "revid": "1633360", "url": "https://it.wikipedia.org/wiki?curid=6907815", "title": "Oishii Proposal", "text": ""}
{"id": "6907820", "revid": "1573940", "url": "https://it.wikipedia.org/wiki?curid=6907820", "title": "Snowangel (opera teatrale)", "text": ""}
{"id": "6907821", "revid": "125853871", "url": "https://it.wikipedia.org/wiki?curid=6907821", "title": "R\u00e9gis Jauffret", "text": "Biografia.\nR\u00e9gis Jauffret \u00e8 nato a Marsiglia nel 1955.\nDopo gli studi di filosofia a Aix-en-Provence, si \u00e8 trasferito a Parigi dove ha scritto monologhi per la radio France Inter e pubblicato articoli sulla rivista Tel Quel.\nDopo aver ricevuto alcuni rifiuti dagli editori, ha esordito nella narrativa nel 1985 con il romanzo \"Seule au milieu d'elle\" al quale hanno fatto seguito una ventina di opere tra romanzi, racconti e pi\u00e8ce teatrali spesso incentrate sui temi della follia, dell'insoddisfazione e dell'ossessione.\nLe sue opere sono state insignite di numerosi riconoscimenti tra i quali il Prix D\u00e9cembre nel 2003 per \"Univers, univers\", il Prix Femina nel 2005 per \"Asiles de fous\" e il Prix France Culture-T\u00e9l\u00e9rama nel 2007 per \"Microfictions\"."}
{"id": "6907822", "revid": "903399", "url": "https://it.wikipedia.org/wiki?curid=6907822", "title": "Ismaily Gon\u00e7alves dos Santos", "text": ""}
{"id": "6907833", "revid": "6923", "url": "https://it.wikipedia.org/wiki?curid=6907833", "title": "Air India Regional", "text": ""}
{"id": "6907835", "revid": "1305772", "url": "https://it.wikipedia.org/wiki?curid=6907835", "title": "Bolivia (disambigua)", "text": ""}
{"id": "6907843", "revid": "1573940", "url": "https://it.wikipedia.org/wiki?curid=6907843", "title": "Aramides albiventris", "text": "Il rallo nucarossiccia (Aramides albiventris ) \u00e8 un uccello della famiglia dei Rallidi, diffuso in America centrale."}
{"id": "6907853", "revid": "22356", "url": "https://it.wikipedia.org/wiki?curid=6907853", "title": "Armigatus brevissimus", "text": ""}
{"id": "6907862", "revid": "1305772", "url": "https://it.wikipedia.org/wiki?curid=6907862", "title": "Zanone", "text": ""}
{"id": "6907865", "revid": "406204", "url": "https://it.wikipedia.org/wiki?curid=6907865", "title": "Mulberry harbour", "text": ""}
{"id": "6907868", "revid": "729019", "url": "https://it.wikipedia.org/wiki?curid=6907868", "title": "Andries Coetzee", "text": "Biografia.\nCoetzee inizi\u00f2 a giocare a rugby nella \"Technical High School\" di Middelburg; terminati gli studi liceali si trasfer\u00ec a Stellenbosch dove cominci\u00f2 a frequentare la locale universit\u00e0 senza, per\u00f2, essere selezionato per la rappresentativa studentesca partecipante alla Varsity Cup, maggiore torneo rugbistico universitario del Sud Africa. L'anno successivo pass\u00f2 all'universit\u00e0 di Pretoria e disput\u00f2, con la selezione locale, la Varsity Cup 2011 terminata con la sconfitta in finale. Le sue prestazioni nel torneo universitario gli valsero la chiamata del tecnico dei John Mitchell per giocare il Super Rugby 2012, competizione nella quale esord\u00ec nella partita contro gli . Lo stesso anno debutt\u00f2 anche in Currie Cup con la maglia dei . L'allontanamento di Mitchell e la sospensione della partecipazione dei Lions al Super Rugby 2013 in favore dei portarono al suo trasferimento in prestito agli Sharks, ma nel suo primo incontro si infortun\u00f2 alla spalla e rimase fuori per tutto il torneo. Ritorn\u00f2 ai Lions per il Super Rugby 2014, ma le sue presenze furono fortemente limitate dai numerosi infortuni che sub\u00ec; ristabilitosi negli ultimi mesi dell'anno, giunse, con i Golden Lions, fino alla finale (persa) della Currie Cup 2014. Nel 2015 vinse la Currie Cup giocando come titolare nella finale contro . Disput\u00f2 come titolare anche le finali del Super Rugby 2016 e del Super Rugby 2017 perse contro gli e contro i .\nA livello internazionale, Coetzee fu convocato per la prima volta nel dal commissario tecnico Allister Coetzee per affrontare la durante il tour africano dei transalpini dell'estate del 2017. Dopo aver disputato come titolare i tre incontri con i francesi, gioc\u00f2 dall'inizio tutte le partite del The Rugby Championship 2017 e tutte quelle del tour europeo di novembre degli \"Springboks\"."}
{"id": "6907873", "revid": "1318658", "url": "https://it.wikipedia.org/wiki?curid=6907873", "title": "Pirobaz\u00eca", "text": "La pirobaz\u00eca \u00e8 l'atto di attraversare un letto di braci ancora ardenti, o pi\u00f9 raramente un percorso di fiamme, a piedi nudi senza riportare danni o scottature.\nAlla parola pirobazia, unione dei termini \"piro-\" (che deriva dal greco \"p\u0177r pyr\u00f3s\", \"fuoco\" ) e \"-bazia\" (per indicare \"acrobazia\") viene spesso preferita la versione inglese firewalking.\nLa pratica della pirobazia \u00e8 normalmente associata a differenti ambiti quali la crescita personale, il fachirismo ed alcuni riti di iniziazione o religiosi come quello praticato dai Nestinari in Bulgaria e riconosciuto dalla UNESCO patrimonio immateriale dell'umanit\u00e0. L'effetto spettacolare e l'eccezionalit\u00e0 del gesto, in apparente contrasto con i principi della fisica e della salvaguardia della persona, sono un elemento di forte attrattivit\u00e0 e interesse generale.\nStoria.\nNonostante le molteplici affermazioni secondo le quali la camminata sui carboni ardenti abbia origini millenarie, sembrano al momento mancare elementi documentali a supporto. Risultano invece disponibili documenti su questa pratica che rendono plausibile ipotizzare un'origine comunque antica, legata a rituali tribali.\nLa pratica.\nPer effettuare la camminata sui carboni ardenti \u00e8 richiesta la preparazione di un letto di braci che raggiunge temperature intorno agli 800\u00b0 e le cui dimensioni sono di circa un metro di larghezza per circa tre o quattro di lunghezza. Le braci vengono solitamente prodotte dalla combustione di una pira preparata per consentire che l'esperienza possa aver luogo all'imbrunire, cosa che ne valorizza l'effetto scenico grazie al contrasto tra il bagliore delle braci e l'oscurit\u00e0 dell'ambiente circostante. L'area destinata ad accogliere la pira e successivamente utilizzata per costruire il tappeto di braci risulta solitamente essere un prato o manto erboso. Non ci sono effettivi elementi a supporto che questo possa incidere favorevolmente a preparare i piedi del soggetto o a ridurne gli effetti al termine dell'esperienza.\nLe basi teoriche.\nEsistono diverse e differenti teorie volte a spiegare la pratica della pirobazia, alcune delle quali richiamano determinati aspetti della fisiologia umana, altre l'accesso a particolari stati di coscienza alterati o focus interiore, ed alcune all'uso di capacit\u00e0 paranormali. Nessuna di queste trova al momento riscontro in verifiche sperimentali condotte con metodo scientifico.\nRisultano invece esserci sperimentazioni che hanno screditato alcune di queste tesi come nell'esperimento condotto del professore inglese Richard Wiseman.\nIn Italia la pirobazia \u00e8 stata oggetto di studio da parte di alcuni membri del CICAP. In particolare Stefano Bagnasco evidenzia come sia nota la possibilit\u00e0 di camminare per alcuni passi su braci senza la presenza di fiamme e con temperature intorno agli 800\u00a0\u00b0C rimanendo illesi, seppure sia difficile spiegare esattamente il fenomeno per alcuni aspetti pratici, quali la creazione di un modello matematico, in ragione delle molteplici variabili, o di un'analisi empirica vista la numerica di esperimenti che andrebbero condotti.\nRischi.\nIl rischio di ustione nella pratica della pirobazia \u00e8 elevato e impossibile da scongiurare. L'adozione di alcuni accorgimenti, come evitare percorsi eccessivamente lunghi, evitare di correre o saltare sulle braci, sembrano risultare funzionali a ridurne la probabilit\u00e0 pur non potendola escludere."}
{"id": "6907879", "revid": "6923", "url": "https://it.wikipedia.org/wiki?curid=6907879", "title": "Obratno v igrata", "text": "Obratno v igrata \u00e8 un singolo della cantante bulgara Preslava, pubblicato il 16 febbraio 2018."}
{"id": "6907880", "revid": "729019", "url": "https://it.wikipedia.org/wiki?curid=6907880", "title": "Vuelta a Andaluc\u00eda 2001", "text": "La Vuelta a Andaluc\u00eda 2001, quarantasettesima edizione della corsa, si svolse dal 18 al 22 febbraio 2001 su un percorso di 851\u00a0km ripartiti in cinque tappe. Fu vinta dall'olandese Erik Dekker della Rabobank, davanti al belga Marc Wauters, suo compagno di squadra, e al kazako Aleksandr \u0160efer."}
{"id": "6907882", "revid": "124929737", "url": "https://it.wikipedia.org/wiki?curid=6907882", "title": "Sansedoni", "text": "Sansedoni fu una nobile famiglia senese di origini francesi e Bonatacca ne fu il capostipite.\nLa famiglia si divise in pi\u00f9 rami e diverse volte, tornata poi ad essere ridotta in un solo ramo, con un'unica discendenza. La divisione ultima e pi\u00f9 recente verso il 1490, tra i figli di Tofo di Francesco, cio\u00e8 Pietro e Bartolomeo, la di cui discendenza si estinse colla morte di Jacomo Romulo di Volunnio dottore di medicina, morto nel 1655, dal quale fu lasciato suo erede lo Spedale Grande di Santa Maria della Scala.\nLe prime notizie della famiglia risalgono a Sansedonio di Martino, console a Siena nel 1174 e ancora nel 1197. Consoli dei mercanti furono Anconetano di Sansedonio nel 1211 e nel 1215 e Gilberto di Sansedonio nel 1219.\nOttavio di Giovanni Sansedoni un\u00ec al suo cognome quello dei Pinocci, come disposto da Niccol\u00f2 di Ottavio Pinocci, arciprete della Metropolitana di Siena e suo zio materno, che nel 1692 lo lasci\u00f2 erede delle sue sostanze con l'onere di assumere il proprio cognome e il proprio \"Monte\", che era quello del Popolo. I figli di Ottavio, Giovanni e Alessandro, riassunsero il loro antico \"Monte\" del Gentiluomo nel 1731. Camilla Sansedoni spos\u00f2 il conte palatino Alessandro Lucarini, Patrizio Senese, da cui nacquero Claudia (moglie di Niccol\u00f2 Piccolomini) e Alcibiade (nato il 28 maggio 1561) che fu eccellentissimo Giureconsulto, Rettore dell\u2019Universit\u00e0 a Siena e a Salerno, Pubblico Lettore che dette alle stampe numerose opere.\nIl matrimonio di Teresa Isabella di Ambrogio Sansedoni con Arcangelo Raffaello Pucci nel 1826 fece assumere ai discendenti della casata senese anche il cognome del nobile livornese. Piera Pucci Sansedoni, discendente della famiglia ormai estinta, spos\u00f2 alla fine del XIX secolo il marchese De Grol\u00e9e Virville. Esiste, inoltre, il ramo di Giuseppa Silvia di Ambrogio Sansedoni (n.1817), sorella di Teresa Isabella,\nconvenuta a nozze con il nobile Domenico Fiori di Fermo. Il figlio Giovanni Fiori (n. 4 Febbraio 1839 a Siena) spos\u00f2 la Contessa Giulia Bulgarini di Fermo.\nIl cognome Sansedoni, ad oggi, risulta presente in alcuni discendenti di questo ramo.\nArchivio.\nIl fondo archivistico della famiglia \u00e8 costituito dalle carte dei due rami della famiglia Donesmondi, quello di Mantova e quello di Guastalla, e delle altre casate che con essa contrassero vincoli di parentela.\nArma.\n\"Partito: nel 1\u00b0 d'oro, all'aquila di nero uscente dalla partizione e coronata del campo; nel 2\u00b0 d'argento, a tre fasce d'azzurro\".\nArchivio.\nL'archivio Sansedoni \u00e8 stato acquistato dal Monte dei Paschi di Siena, insieme al palazzo omonimo, nel 1973 ed inserito nel \"Fondo estranei e aggregati\" dell'archivio storico della banca."}
{"id": "6907883", "revid": "110157", "url": "https://it.wikipedia.org/wiki?curid=6907883", "title": "International Holocaust Remembrance Alliance", "text": "L'International Holocaust Remembrance Alliance (IHRA) \u00e8 un'organizzazione intergovernativa fondata nel 1998 che unisce i governi e gli esperti per rafforzare, promuovere e divulgare l'educazione sull'Olocausto, la ricerca e il ricordo in tutto il mondo e il sostegno degli impegni della Dichiarazione del Forum internazionale di Stoccolma. L'IHRA ha 34 paesi membri, un paese di collegamento e sette paesi osservatori.\nFino al gennaio 2013, l'organizzazione era conosciuta come il \u00abGruppo di lavoro per la cooperazione internazionale sull'educazione, il ricordo e la ricerca sull'olocausto\u00bb (\"Task Force for International Cooperation on Holocaust Education, Remembrance and Research\").\nLa presidenza a turno fra gli stati membri, \u00e8 toccata alla Svizzera nel 2017, nel 2018 all'Italia con il delegato presidente, l'ambasciatore Sandro de Bernardin. Nel 2019 \u00e8 stato il turno del Lussemburgo.\nIl 1\u00ba giugno 2017, il Parlamento europeo ha approvato una risoluzione che invita gli Stati membri dell'Unione europea e le loro istituzioni ad adottare e applicare la definizione operativa di antisemitismo proposta dall'IHRA, la quale sostiene la controversa equiparazione di antisemitismo e antisionismo.\nStoria.\nL'IHRA \u00e8 stata fondata nel 1998 dal primo ministro svedese G\u00f6ran Persson. Tutto ha avuto inizio nel 1997 in seguito ad un'indagine che ha rivelato come molti bambini in et\u00e0 scolare non fossero a conoscenza dell'Olocausto. Inoltre, Perrson \u00e8 rimasto profondamente colpito dalla propria esperienza personale nel visitare il Campo di concentramento di Neuengamme, vicino ad Amburgo. Rientrato nel proprio paese, Persson ha deciso di dare avvio ad un dibattito parlamentare sull'educazione all'Olocausto in Svezia. Ci\u00f2 ha portato alla campagna informativa intitolata \"Levande Historia\" (Storia viva). Rendendosi conto che \"la lotta contro l'ignoranza sull'Olocausto richiedeva un partenariato internazionale\", Persson si rivolse anche al presidente americano Bill Clinton e al primo ministro britannico Tony Blair per il loro sostegno nella creazione di un'organizzazione internazionale a sostegno dell'educazione, del ricordo e della divulgazione dell'Olocausto in ogni parte del mondo.\nLa prima riunione internazionale ebbe luogo nel maggio 1998. Lo studioso dell'Olocausto Yehuda Bauer assunse il ruolo di consulente accademico. Tra le prime adesioni quelle di Germania e Israele, cui l'anno seguente aderirono Paesi Bassi, Polonia, Francia e Italia.\nIl Forum internazionale di Stoccolma sull'Olocausto.\nDal 26 al 28 gennaio 2000 si \u00e8 tenuto il Forum internazionale di Stoccolma sull'Olocausto per celebrare il 55\u00ba anniversario della liberazione di Auschwitz. Vi hanno partecipato storici, politici e capi di stato di 45 paesi. Yehuda Bauer \u00e8 stato invitato a dirigere il comitato accademico, mentre il premio Nobel, professor Elie Wiesel, \u00e8 stato nominato Presidente Onorario del Forum. Una dichiarazione congiunta, la Dichiarazione di Stoccolma, \u00e8 stata approvata all'unanimit\u00e0. Come osserva il sociologo tedesco Helmut Dubiel (1946-2015), la conferenza \"si \u00e8 svolta in un'atmosfera informata sulla violenza di destra e sullo spettacolare successo dei partiti di destra nelle elezioni, ciononostante, la fine del millennio e l'anniversario di Auschwitz costituiscono un punto di riferimento per la fondazione di un'unione transnazionale per la lotta contro il genocidio\". La dichiarazione \u00e8 il documento fondante dell'IHRA. Si compone di otto paragrafi, che sottolineano l'importanza dell'istruzione, del ricordo e della ricerca sull'Olocausto.\nPubblicazioni.\nL'IHRA pubblica una serie di libri sull'Olocausto con la casa editrice Metropol Verlag di Berlino.\nControversie.\nLa presidenza norvegese e Knut Hamsun.\nL'IHRA ha affrontato critiche da parte di numerosi gruppi e personalit\u00e0 ebraiche pubbliche e accademiche in relazione alla presidenza norvegese del 2009. La presidenza \u00e8 coincisa con una controversa decisione della Norvegia di commemorare il 150\u00ba anniversario della nascita di Knut Hamsun, premio Nobel, autore norvegese e simpatizzante nazista. Manfred Gerstenfeld, Presidente del Centro per gli Affari Pubblici di Gerusalemme, ha sfidato la presidenza norvegese dell'IHRA sostenendo che \"questo paese non \u00e8 in grado di mantenere una posizione antisemita quando nello stesso anno ha tenuto importanti attivit\u00e0 commemorative per il simpatizzante nazista Hamsun\".\nIn un articolo per il quotidiano israeliano The Jerusalem Post, Yehuda Bauer, ha difeso la presidenza norvegese. Bauer ha enfatizzato l'impegno della Norvegia per l'educazione all'Olocausto, pur riconoscendo la presenza continua di antisemitismo in quel paese e altrove: \"Gli argomenti contro la Norvegia sarebbero pi\u00f9 credibili se i norvegesi non ammettessero che in Norvegia c'\u00e8 antisemitismo, che ignorassero o volessero seppellire la posizione filo-nazista di Hamsun o che ostacolassero in qualche modo il lavoro dell'IHRA nel combattere l'antisemitismo. Tutto ci\u00f2 non \u00e8 vero, ma \u00e8 stato il presidente norvegese che, prima che questa polemica esplodesse, ha insistito per includere la lotta contro l'antisemitismo come componente centrale nell'immediato programma dell'IHRA. La proposta \u00e8 stata accettata per acclamazione\".\nL'IHRA e la Santa Sede.\nNel 2009, l'IHRA ha suggerito al Vaticano di entrare in un \"accordo speciale\" con l'IHRA stessa. Il sottosegretario di Stato della Santa Sede, mons. Pietro Parolin, ha risposto favorevolmente. Inoltre, ha suggerito che il Vaticano diventasse un Paese osservatore dell'IHRA. I negoziati sono iniziati, ma diversi mesi dopo la proposta \u00e8 stata respinta.\nDopo varie vicissitudini legate anche alla vicenda di WikiLeaks, secondo la diplomatica americana presso l'ambasciata alla Santa Sede, Julieta Valls Noyes, l'imbarazzo del Vaticano nei confronti dell'IHRA potrebbe indicare la preoccupazione per un declassamento della figura del pontefice Pio XII. Papa Pio XII \u00e8 stato a lungo, infatti, una figura controversa proprio in ragione dei suoi rapporti coi partiti della destra europea e col nazismo."}
{"id": "6907885", "revid": "205250", "url": "https://it.wikipedia.org/wiki?curid=6907885", "title": "Franco Cappelli", "text": "Biografia.\nNato nel 1908, Franco Cappelli (talora erroneamente citato come \"Franco Capelli\") \u00e8 figlio d'arte. Il nonno Enrico Cappelli era un popolarissimo attore teatrale bolognese ed attori sono anche il padre, Dante Cappelli, e la madre, Daisy Ferrero. Il piccolo Franco comincia a recitare al loro fianco in varie pellicole, gi\u00e0 negli anni dieci. In \"Pepeniello (Napoli 1820)\" (1914) si segnala in particolare come il piccolo protagonista di una vicenda che si colloca nel filone dei racconti risorgimentali alla De Amicis.\nIl successo si consolida agli inizi degli anni venti, quando due pellicole (\"Birib\u00ec, il piccolo poliziotto torinese\" e \"Il giro del mondo di un birichino di Parigi\") fanno di Franco Cappelli uno dei pi\u00f9 celebrati attori bambini del tempo in Italia. La pubblicit\u00e0 della neonata Piemonte Film si riferisce a lui come \"il mondiale piccolo grande artista, interprete prodigioso del Birichino di Parigi [\u2026] e degli indimenticabili racconti deamicisiani del Cuore\".. La compagnia, a conduzione familiare, annunzia il lancio di una \"Serie Franco Cappelli\", intesa a capitalizzare il successo del giovane interprete. Per la Piemonte Film Franco realizza, sotto la direzione del padre, due pellicole di successo \"Lo scoiattolo del mare\" e \"Lo strano viaggio di Pim-Pop\u00f2\". La compagnia realizza anche un'altra pellicola, \"Le scogliere della morte\", che uscir\u00e0 per\u00f2 con il marchio della Colombo di Milano.\nCon il fallimento della Piemonte Film ha termine anche la carriera attoriale di Franco Cappelli."}
{"id": "6907887", "revid": "122910754", "url": "https://it.wikipedia.org/wiki?curid=6907887", "title": "Ordine della Corona (Tagikistan)", "text": "L'Ordine della Corona \u00e8 un'onorificenza del Tagikistan.\nClassi.\nL'ordine dispone delle seguenti classi di benemerenza:\nAssegnazione.\nL'ordine \u00e8 assegnato a figure statali e pubbliche e ad altri cittadini della Repubblica del Tagikistan per premiare servizi eccezionali allo Stato, un'attivit\u00e0 statale e politica attiva, alti meriti nella realizzazione delle riforme democratiche e di quelle economiche, meriti nella scienza e nello sviluppo culturale, altissimi meriti nella difesa della Patria, la dedizione e il valore civico dimostrati nella causa del rafforzamento della pace, della stabilit\u00e0 e del rafforzamento dello Stato tagiko.\nLa I classe \u00e8 assegnata a:\nLa II classe \u00e8 assegnata a:\nLa III classe \u00e8 assegnata a:"}
{"id": "6907894", "revid": "287204", "url": "https://it.wikipedia.org/wiki?curid=6907894", "title": "Lora del Rio", "text": ""}
{"id": "6907895", "revid": "112414744", "url": "https://it.wikipedia.org/wiki?curid=6907895", "title": "Vuelta a Andaluc\u00eda 2002", "text": "La quarantottesima edizione della corsa ciclistica Vuelta a Andaluc\u00eda si svolse dal 17 al 21 febbraio 2002 su un percorso di 815\u00a0km ripartiti in 5 tappe. Fu vinta dallo spagnolo Antonio Colom Mas della Relax-Fuenlabrada davanti al belga Axel Merckx e allo spagnolo Javier Pascual Rodr\u00edguez."}
{"id": "6907898", "revid": "1186766", "url": "https://it.wikipedia.org/wiki?curid=6907898", "title": "Zane (disambigua)", "text": ""}
{"id": "6907901", "revid": "111682799", "url": "https://it.wikipedia.org/wiki?curid=6907901", "title": "Vuelta a Andaluc\u00eda 2003", "text": "La quarantanovesima edizione della corsa ciclistica Vuelta a Andaluc\u00eda si svolse dal 16 al 20 febbraio 2003 su un percorso di 863\u00a0km ripartiti in 5 tappe. Fu vinta dallo spagnolo Javier Pascual Llorente della Kelme-Costa Blanca davanti all'italiano Davide Rebellin e allo spagnolo Alejandro Valverde."}
{"id": "6907905", "revid": "767487", "url": "https://it.wikipedia.org/wiki?curid=6907905", "title": "Leo da Vinci - Missione Monna Lisa", "text": "Leo da Vinci - Missione Monna Lisa \u00e8 un film d'animazione realizzato in 3D diretto da Sergio Manfio e uscito nei cinema il 11 gennaio 2018.\nTrama.\n\"Leo da Vinci \u2013 Missione Monna Lisa\", diretto da Sergio Manfio, \u00e8 un film animato su una delle figure pi\u00f9 enigmatiche di tutti i tempi, Leonardo da Vinci, e ne ricrea il suo mondo, fatto di scoperte geniali, invenzioni intelligenti e un grande sogno: riuscire a volare. Insieme a lui in questa avventura, vecchi e nuovi amici, tra cui la forte e determinata Lisa, di cui Leo \u00e8 innamorato senza ancora saperlo. E poi ci sono i cattivi, che non esitano a ricorrere alle maniere forti per raggiungere il loro obiettivo: recuperare un tesoro sotto le acque del mare vicino all\u2019Isola di Montecristo, servendosi di una delle invenzioni di Leonardo. Un film appassionante e divertente, che per\u00f2 nel profondo d\u00e0 una lezione che non conosce et\u00e0: non smettere mai di inseguire i propri sogni."}
{"id": "6907906", "revid": "112455673", "url": "https://it.wikipedia.org/wiki?curid=6907906", "title": "Neene Neene", "text": "Neene Neene \u00e8 un brano musicale del film di Sandalwood \"Rana Vikrama\" cantato da Puneeth Rajkumar e Palak Muchhal, con musiche di V. Harikrishna e testi di Kaviraj, uscito il 10 aprile 2015."}
{"id": "6907908", "revid": "62004", "url": "https://it.wikipedia.org/wiki?curid=6907908", "title": "Vuelta a Andaluc\u00eda 2004", "text": "La cinquantesima edizione della corsa ciclistica Vuelta a Andaluc\u00eda si svolse dal 15 al 19 febbraio 2004 su un percorso di 880\u00a0km ripartiti in 5 tappe. Fu vinta dallo spagnolo Juan Carlos Dom\u00ednguez della Saunier Duval-Prodir davanti ai suoi connazionali Carlos Garc\u00eda Quesada e Samuel S\u00e1nchez."}
{"id": "6907909", "revid": "92723", "url": "https://it.wikipedia.org/wiki?curid=6907909", "title": "Madonna del Rosario (van Dyck Palermo)", "text": " \nLa Madonna del Rosario (talvolta \"Madonna del Rosario e santi\") \u00e8 il soggetto di un dipinto di Antoon van Dyck.\nSi tratta dell'opera destinata alla pubblica esposizione pi\u00f9 importante realizzata da Van Dyck durante la sua permanenza in Italia.\nStoria.\nNella primavera del 1624 Van Dyck, che era in Italia gi\u00e0 da qualche tempo, si rec\u00f2 in Sicilia. Molto probabilmente il pittore fu invitato a Palermo dallo stesso vicer\u00e9 Emanuele Filiberto di Savoia desideroso di farsi ritrarre da Van Dyck che nel suo soggiorno italiano, e segnatamente a Genova, aveva gi\u00e0 dato prova delle sue formidabili capacit\u00e0 di ritrattista guadagnandosi altissima fama.\nProprio in quel periodo Palermo veniva colpita da una grave pestilenza che tra l'altro sarebbe costata la vita anche al vicer\u00e9 (il ritratto fattogli da Van Dyck quindi precede di pochissimo la morte del Savoia). \nSempre in quel periodo, nel luglio del 1624, venivano scoperte, sul Monte Pellegrino, le spoglie mortali dell'eremita Rosalia, gi\u00e0 oggetto di un antico culto medievale ormai quasi del tutto dimenticato. \nNelle settimane successive al ritrovamento delle reliquie la peste and\u00f2 gradualmente a scemare fino a cessare del tutto. Il popolo palermitano metteva in relazione i due eventi e si diffondeva cos\u00ec la credenza che la fine della peste fosse avvenuta a causa della miracolosa intercessione della vergine Rosalia. Ci\u00f2 dava luogo al diffondersi di un sentitissimo culto popolare (ancora vivissimo a Palermo e in ampia parte dell'Isola).\nL'esplodere del culto di santa Rosalia ebbe impatto anche sulle arti visive per le quali si pose l\u2019esigenza di dare corpo ad una nuova iconografia della santa. A questo risultato un contributo di estrema rilevanza lo dette proprio Van Dyck che, dimorante in Sicilia mentre questo \"nuovo\" culto si affermava, attese ad alcune delle prime raffigurazioni moderne di santa Rosalia ove vengono definiti gli attribuiti tipici della salvatrice di Palermo: i lunghi capelli biondi, il saio di tipo francescano che ne ricorda il romitaggio, il teschio che richiama sia la penitenza, ma soprattutto la peste cui l'intercessione di santa Rosalia aveva messo fine, la corona di rose e la frequente presenza di un giglio (fiori che alludono al nome della vergine palermitana, crasi di \"rosa\" e \"lilium\").\nAnche la pala d'altare per l'oratorio del Rosario di San Domenico, commissionata a Van Dyck nell'agosto del 1625, rispondeva alle esigenze devozionali del nuovo fervente culto di santa Rosalia, come comprova la circostanza che l'oratorio si era dotato solo pochi anni prima, nel 1621, di una pala d'altare licenziata da Mario Minniti, parimenti raffigurante una Madonna del Rosario. Ovviamente in questo dipinto santa Rosalia non compariva e si ritiene che proprio per colmare questa lacuna venne commissionata la nuova pala d'altare - in sostituzione di quella del Minniti - in cui \u00e8 presente anche la vergine eremita proprio nell'atto di invocare la fine della pestilenza. La pala d'altare del Van Dyck \u00e8 quindi anche un \"ex voto\" per la fine dell'epidemia.\nNon \u00e8 da escludere, inoltre, che possa aver avuto un qualche peso nella commessa al Van Dyck anche una possibile rivalit\u00e0 della confraternita che officiava l'oratorio di San Domenico con la compagnia di San Francesco che, nell'oratorio di San Lorenzo, poteva fregiarsi del possesso della \"Nativit\u00e0\" del Caravaggio. I confratelli del Rosario quindi avrebbero approfittato della presenza a Palermo del maestro fiammingo, artista evidentemente di ben altra caratura rispetto al Minniti, per dotarsi a loro volta di un'opera d'arte del massimo prestigio. \nPoco dopo aver accettato la commissione per il grande dipinto, il maestro fiammingo lasciava la Sicilia. L'opera venne quindi eseguita a Genova, dove Van Dyck era ritornato, e da l\u00ec venne poi spedita, presumibilmente ad inizio del 1628, a Palermo e collocata sull'altare dell'oratorio di San Domenico ove ancora si trova.\nDescrizione e stile.\nIl dipinto \u00e8 diviso in due registri. Nella parte alta la Vergine e il Bambino sono contornati da un gruppo di angioletti in volo. La Madonna porge a san Domenico un rosario, secondo la tipica iconografia di questo tipo di raffigurazione mariana. \nSan Domenico fa quindi da elemento di congiunzione tra il registro alto e quello basso, ove, oltre allo stesso Domenico di Guzm\u00e1n, compaiono altri otto santi intercedenti, in adorazione di Maria e del Bambino. \nL'identit\u00e0 dei santi che avrebbero dovuto essere raffigurarti da Van Dyck \u00e8 indicata dal contratto di allogazione del 1625: san Domenico, santa Caterina da Siena, san Vincenzo Ferrer - tre santi domenicani -; poi cinque sante legate alla citt\u00e0 di Palermo e alla Sicilia: santa Cristina, santa Ninfa, santa Oliva, sant'Agata e, ovviamente, santa Rosalia, assumendo che la principale motivazione della commissione della pala d'altare sia stata proprio l'esigenza di raffigurare anche la \"riscoperta\" vergine eremita, nel contesto della fervente riaffermazione del suo culto in connessione alla cessazione della peste. \nSanta Rosalia \u00e8 raffigurata di spalle in ginocchio al centro (verso sinistra), riconoscibile dal saio e dai lunghi capelli biondi: alla destra della santa un bambino nudo fugge via turandosi il naso mentre guarda in direzione di un teschio (altro attributo iconografico di Rosalia). Il gesto del ragazzo allude al tipico fetore esalante dagli appestati e rende esplicito il significato votivo della pala d'altare per la fine dell'epidemia del 1624 propiziata dall'intercessione di santa Rosalia. \nIconograficamente si ritiene che su indicazione della committenza, come fa pensare l\u2019esplicita richiesta della presenza di san Vincenzo Ferrer, Van Dyck possa aver tenuto conto di un lontano precedente - la \"Madonna del Rosario\" di Vincenzo degli Azani, ove compare anche il predicatore valenzano -, quadro caro alla confraternita palermitana in quanto situato all'interno della cappella in uso alla stessa nella chiesa di San Domenico, adiacente all'oratorio del Rosario. Anche in questo dipinto si assiste alla compresenza di santi dell'ordine domenicano e sante siciliane.\nSul piano compositivo si coglie una percepibile ripresa della prima versione della Madonna della Vallicella di Rubens, opera da Van Dyck conosciuta ad Anversa dove il suo maestro l'aveva portata, per collocarla sulla tomba di sua madre, allorch\u00e9 si decise di sostituirla sull'altare romano con un secondo dipinto licenziato dallo stesso Rubens. Quasi identico \u00e8 l'arco trionfale in alto al centro di entrambi i dipinti cos\u00ec come la santa Oliva di Van Dyck, in primo piano sulla destra della pala (riconoscibile grazie al rametto di ulivo che ha in mano), \u00e8 quanto mai prossima - per posa, fisionomia e solidit\u00e0 della massa - alla santa Domitilla di Rubens (cio\u00e8 la figura femminile sulla destra del dipinto oggi a Grenoble). \nIl precedente rubensiano \u00e8 per\u00f2 riletto alla luce della grande tradizione delle sacre conversazioni del rinascimento veneziano. Influsso lagunare che nella tela vandyckiana \u00e8 reso palese anche dal vivido colorismo che la pervade.\nIl san Domenico della tela panormita sembra poi una derivazione dei tipi tizianeschi degli Apostoli dell\"'Assunta dei Frari\" cos\u00ec come il gesto della Vergine che consegna il rosario allo stesso Domenico ricorda l'equilibrio compositivo del \"San Giovanni Elemosinario\" ancora di Tiziano. Anche la schiera di angioletti che si librano in alto - dei puttini che potrebbero essere traslati in un quadro di tema classico - richiama precedenti del maestro di Pieve di Cadore. \nL'unica testimonianza grafica che ci \u00e8 prevenuta dell'attivit\u00e0 preparatoria di Van Dyck per il capolavoro palermitano \u00e8 costituita da uno studio per la parte destra della tela custodito in Olanda.\nIn quanto opera destinata alla pubblica esposizione la \"Madonna del Rosario\" del maestro di Anversa ebbe significativo impatto sui successivi sviluppi artistici locali ed in particolare influ\u00ec decisivamente (come l'esempio vandyckiano in generale) sullo stile del maggior pittore siciliano del secolo barocco, il monrealese Pietro Novelli. \nIl Novelli partecip\u00f2 anch'egli alla decorazione dell'oratorio di San Domenico e gi\u00e0 nella prima opera che qui realizz\u00f2, pochi anni dopo l'istallazione della tela di Van Dyck - l'affresco con l'\"Incoronazione della Vergine\" sul soffitto dell'ambiente -, dimostra una marcata reazione agli stimoli suscitatigli dalla pala d'altare, aprendo la tavolazza ad un colore neo-veneto prima alieno al Monrealese, formatosi nello stile tenebrista del Ribera.\nA distanza di circa settant'anni dalla collocazione della pala nell'oratorio di San Domenico, anche la confraternita officiante l'oratorio del Rosario di Santa Cita volle a sua volta dotarsi di un dipinto di alto pregio. L'incarico fu affidato a Carlo Maratta che nella sua tela, di identico soggetto a quella del Van Dyck, inser\u00ec alcune riprese dal precedente del pittore fiammingo, quali la raffigurazione di spalle di santa Rosalia e il putto al centro della composizione (bench\u00e9 in questo caso la sua funzione non sia quella di alludere alla peste il cui ricordo era evidentemente ormai lontano)."}
{"id": "6907910", "revid": "486946", "url": "https://it.wikipedia.org/wiki?curid=6907910", "title": "Glucosamminoglicani", "text": ""}
{"id": "6907922", "revid": "1444345", "url": "https://it.wikipedia.org/wiki?curid=6907922", "title": "Episode.0", "text": "Episode.0 \u00e8 un singolo del cantante rock giapponese Gackt pubblicato il 13 luglio 2011."}
{"id": "6907930", "revid": "228587", "url": "https://it.wikipedia.org/wiki?curid=6907930", "title": "Basic Psychological Support", "text": "Il Basic Psychological Support (in italiano Soccorso Psicologico di Base, noto anche con l'acronimo BPS) \u00e8 un protocollo di primo soccorso ideato per soccorritori occasionali e costituito da manovre e comportamenti finalizzati alla gestione immediata dei sintomi dell'attacco di panico e dell'ansia acuta.\nIl BPS non \u00e8 un intervento medico, psicologico o psicoterapeutico ma si configura come una sequenza di semplici azioni con la funzione di fornire nell'emergenza un primo aiuto a chi sta subendo un attacco di panico o si trova in uno stato d'ansia acuta, ma anche con lo scopo di agevolare l'eventuale intervento degli specialisti e dei soccorsi sanitari.\n\u00c8 costituito da sette fasi: Sicurezza, Contatto, Valutazione preliminare, Valutazione, Intervento, Ri-valutazione, Risoluzione."}
{"id": "6907958", "revid": "112455651", "url": "https://it.wikipedia.org/wiki?curid=6907958", "title": "Pink Lips", "text": "Pink Lips \u00e8 un brano musicale del film di Bollywood \"Hate Story 2\", cantato da Khushboo Grewal, con musiche di Meet Bros Anjjan e testi di Kumaar, pubblicato nel 2014."}
{"id": "6907974", "revid": "686936", "url": "https://it.wikipedia.org/wiki?curid=6907974", "title": "Houston Oilers 1964", "text": "La stagione degli Houston Oilers \u00e8 stata la quinta della storia della franchigia nell'American Football League. La squadra non riusc\u00ec a migliore il record di 6\u20138 della stagione precedente, vincendo solo quattro gare e non qualificandosi per i playoff per il secondo anno consecutivo. Fu anche l\u2019ultima stagione al Jeppesen Stadium prima del trasferimento al Rice Stadium.\nClassifiche.\nNota: I pareggi non venivano conteggiati ai fini della classifica fino al 1972."}
{"id": "6907976", "revid": "384917", "url": "https://it.wikipedia.org/wiki?curid=6907976", "title": "La Grande Dinastia dei Paperi", "text": ""}
{"id": "6907977", "revid": "2221465", "url": "https://it.wikipedia.org/wiki?curid=6907977", "title": "Anna Marengo", "text": "Dopo la guerra, fu assessore alla Sanit\u00e0 per il comune di Vercelli. Successivamente intraprese l'attivit\u00e0 letteraria, scrivendo un racconto che fu vincitore del Premio letterario Prato nel 1952. Negli anni Ottanta scrisse la sua autobiografia che di recente \u00e8 stata pubblicata. La seconda parte della sua vita la trascorse in Ungheria, avendo sposato un ambasciatore della Repubblica Popolare Ungherese, Janos Beck; seguendone l\u2019attivit\u00e0, soggiorn\u00f2 per alcuni anni a Cuba, collaborando anche all\u2019organizzazione del sistema sanitario cubano.\nBiografia.\nL'infanzia e l'adolescenza.\nAnna Marengo nacque a Fossano il 29 gennaio del 1915. Suo padre possedeva una bottega da sellaio in borgo Sant\u2019Antonio; la madre, Maria Fruttero, faceva la casalinga, mentre i nonni paterni erano stati \"fattori\" di una famiglia nobile e proprietaria di terre da molte generazioni, i baroni Daviso.\nBench\u00e9 la madre fosse una fervente cattolica, nella sua famiglia predominava l\u2019atteggiamento anticlericale degli zii e soprattutto del padre, che era di tendenze anarco-socialiste, e nutriva una profonda insofferenza nei riguardi del regime fascista, tanto che decise di chiudere la sua bottega di sellaio, quando ricevette una lettera circolare che imponeva agli artigiani di iscriversi alla Federazione degli Artigiani Fascisti.\nAnna frequent\u00f2 la scuola a Fossano fino al ginnasio, ottenendo sempre risultati brillanti e lusinghieri, e prosegu\u00ec gli studi, frequentando il liceo classico presso un collegio di religiose a Cuneo, perch\u00e9 l'Associazione cattolica appariva alla sua famiglia come l'unica alternativa possibile alle organizzazioni fasciste.\nIl periodo torinese della giovinezza.\nIn questo periodo cominci\u00f2 a delinearsi il suo deciso antifascismo e matur\u00f2 anche la decisione di iscriversi alla facolt\u00e0 di medicina dell'Universit\u00e0 di Torino. Super\u00f2 le resistenze della famiglia, soprattutto della madre, e frequent\u00f2 la sede universitaria, viaggiando quasi tutti i giorni in treno. Si mantenne agli studi dando lezioni private, fino a quando non vinse un concorso come allieva interna presso l\u2019Ospedale Mauriziano, sempre a Torino, con vitto e alloggio compresi. Scelse quindi la specializzazione in ostetricia e ginecologia. \nL'unico svago in questo periodo erano le passeggiate in montagna, in val Chianale e in val Varaita. \nUna compagna di universit\u00e0, di origine ungherese, le present\u00f2 il giovane Janos Beck, all'epoca studente delle facolt\u00e0 di chimica, e che, alcuni anni pi\u00f9 tardi, diventer\u00e0 suo marito. \nI due coetanei cominciarono a frequentarsi e Beck le procurava libri, la cui lettura era proibita dal regime: opere di Silone, Marx, Stalin. La loro amicizia sub\u00ec presto un'interruzione perch\u00e9, subito dopo la laurea, Beck part\u00ec per la Spagna dove era scoppiata la guerra civile, e si arruol\u00f2 nella XIII brigata internazionale.\nLa formazione politica:da Parigi a Budapest.\nQualche mese dopo, nel 1938, Anna, col pretesto di preparare la tesi di laurea, part\u00ec per Parigi dove convenivano e si organizzavano i volontari diretti in Spagna. Appena giunta nella capitale francese, si present\u00f2 alla sede dei sindacati in \"rue Mathurin Moreau\" (oggi chiamata \"avenue Mathurin Moreau\") e cominci\u00f2 ad entrare in contatto con alcuni fuoriusciti antifascisti italiani. Ebbe modo di assistere anche ad un comizio al \"V\u00e9lodrome d'Hiver\" di fronte a una folla straripante tenuto da Dolores Ibarruri. Il discorso della Pasionaria la emozion\u00f2 fortemente e il ricordo rimase indelebile, insieme a quello di altre figure importanti che conobbe a Parigi, come Egle Gualdi, fuggita a Parigi dopo tre anni di confino, che le propose di far parte del partito comunista.\nAnna Marengo rientr\u00f2 in Italia nel 1940 e a Siena consegu\u00ec la specializzazione in ginecologia. Poi venne a sapere che Janos Beck era tornato in Ungheria e lo raggiunse a Budapest, ma qui la situazione era diventata insostenibile in seguito all'occupazione tedesca. Beck, di origine ebraica, temeva per s\u00e9 e per Anna, cos\u00ec, con un piccolo inganno, riusc\u00ec a convincerla a partire e ritornare in Italia. Per parecchi anni i due giovani non sapranno nulla l\u2019uno dell\u2019altra e non potranno rivedersi.\nGli anni della guerra e la partecipazione alla Resistenza.\nLa Marengo, dopo essere ritornata in Italia, ottenne l\u2019incarico di medico assistente del primario capo, presso il reparto Maternit\u00e0 all'Ospedale Maggiore di Vercelli. Svolgendo questo ruolo aveva come pazienti soprattutto braccianti e mondine; inoltre insegnava alla scuola delle allieve ostetriche; questo fu un osservatorio privilegiato per conoscere la condizione della donna e per realizzare un\u2019azione capillare di propaganda, non solo in citt\u00e0 ma anche nelle cascine della risaia vercellese. Entr\u00f2 nell'organizzazione clandestina della Federazione Comunista.\nNei giorni immediatamente successivi all'8 settembre 1943, venne a sapere che i primi tedeschi, giunti a Vercelli, rastrellavano i militari italiani per condurli al fronte in Germania e cos\u00ec cerc\u00f2 di avvisare il maggior numero possibile di loro, mentre si stavano concentrando nel luogo indicato, per convincerli a darsi malati, presentandosi in ospedale, per poi cercare il modo per tornare a casa. All'ospedale di Vercelli, cos\u00ec, molti militari ottennero abiti borghesi e ricevettero l'aiuto spontaneo di buona parte del personale sanitario, e soprattutto del dottor Francesco Ansaldi, assistente della chirurgia, anch'egli inserito nell'organizzazione clandestina comunista.\nNei mesi successivi la Marengo continu\u00f2 l'opera di sostegno alla rete che aiutava i renitenti alla leva della RSI a raggiungere i primi gruppi partigiani in montagna, oppure forniva assistenza ai prigionieri alleati, fuggiti dal campo di prigionia Pg 106 dopo l\u20198 settembre, a trovare scampo verso la Svizzera.\nProbabilmente questa attivit\u00e0 dest\u00f2 sospetti e nel gennaio del 1944, mentre Anna Marengo, in sala operatoria, stava per eseguire una \u201cplastica vaginale\u201d, venne a sapere che la polizia la stava aspettando fuori della sala. Con sangue freddo termin\u00f2 l\u2019intervento chirurgico e poi usc\u00ec. Venne portata in questura, dove fu interrogata con l'accusa di aver favorito la fuga dei prigionieri di guerra alleati. Venne condotta dunque nelle carceri di Vercelli. Nella sezione femminile i due enormi stanzoni erano affollati da tante altre donne detenute per \"favoreggiamento dei ribelli\", e con loro stabil\u00ec presto un legame di solidariet\u00e0 e sostegno reciproco. Dopo alcune settimane per\u00f2 venne deferita al Tribunale Militare di Torino e trasferita nelle carceri della citt\u00e0, dove la situazione per le detenute era pi\u00f9 dura e dolorosa rispetto all'esperienza della prigione vercellese. Compagna di cella le fu Tosca Zanotti, staffetta partigiana che oper\u00f2 nella zona di Sala Biellese.\nDurante la detenzione ricevette la visita della madre, che Anna temeva di aver deluso, ma che invece le disse \"Non abbiamo nessun motivo per vergognarci di te.\"\nInfine venne assolta per insufficienza di prove e ritorn\u00f2 a Vercelli, ma qui la sua posizione venne considerata seriamente compromessa e quindi perse l'incarico presso il reparto di ostetricia, ma ottenne, dopo ripetute richieste, un posto di medico del pronto soccorso. In quel ruolo ebbe modo, qualche tempo dopo, di incontrare Alma Lex, moglie di Umberto Terracini che in quei mesi, probabilmente, si trovava nella zona di Domodossola.\nIntanto, Anna Marengo divenne dirigente dei \"Gruppi di difesa della Donna e dei Volontari della Libert\u00e0\" che operavano clandestinamente. Un giorno di maggio del 1944, le giunse notizia che alcuni renitenti alla leva erano stati catturati e sarebbero stati fucilati dietro il cimitero di Vercelli.\nLe donne dei Gruppi di difesa, tra cui la Marengo, Annita Bonardo, Maria Scarparo, decisero di organizzare una manifestazione e uno sciopero delle operaie delle fabbriche Roj (una fabbrica di cartonaggi), Faini e Sambonet. In effetti lo sciopero riusc\u00ec e una delegazione numerosa di donne si fece ricevere dal prefetto, ottenendo che \"i ribelli\" non sarebbero stati fucilati.\nL'impresa aveva avuto successo, ma nel frattempo la posizione della Marengo, in ospedale e a Vercelli, attirava sospetti ed era diventata rischiosa; per questi motivi nell'estate del 1944, decise, unitamente al dottor Ansaldi, di lasciare la citt\u00e0 per unirsi alle formazioni partigiane in montagna. In bicicletta raggiunse la 182\u00b0 brigata garibaldina; pi\u00f9 tardi si unir\u00e0 alla V e infine alla XII Divisione Garibaldi. Con la 182\u00aa brigata collabor\u00f2 con il comandante Pietro Camana. Assunse il nome di battaglia \"Fiamma\" e si occup\u00f2 della cura dei partigiani ammalati o feriti. Molte furono le difficolt\u00e0 che dovette affrontare, come reperire medicine necessarie, superare la diffidenza dei giovani partigiani verso un medico donna, fino all'episodio in cui la Marengo dovette amputare, insieme al chirurgo Ansaldi, senza mezzi adeguati, la gamba ormai in gangrena avanzata di Francesco Ferragatta, detto \"Cichin\".\nIl comando le affid\u00f2 l'incarico di segretario di partito della V Divisione e il compito di \"responsabile culturale\". Per svolgerlo al meglio si spostava tra le varie formazioni partigiane per condurre \"le ore politiche\". Nella primavera del 1945 la Marengo tenne comizi \"volanti\" nei paesi del Biellese, dove, accompagnata e scortata da qualche garibaldino, esortava la folla a scioperare. Alla Liberazione nel 1945 sfil\u00f2 in divisa garibaldina per le vie di Vercelli, unica presenza femminile, insieme ad altri dirigenti degli organismi della Resistenza.\nIl dopoguerra: l'impegno politico e l'impegno letterario.\nPer il Partito Comunista si candid\u00f2 all'Assemblea Costituente nel 1946 ma non venne eletta. Alle amministrative del marzo 1946 fu eletta, per\u00f2, nel Consiglio Comunale di Vercelli e fu designata assessore alla Sanit\u00e0. Nella Giunta vercellese si interess\u00f2 ai problemi dei servizi sociali, cerc\u00f2 di contribuire all'istituzione del \"Libretto unico di assistenza\" e promosse un'iniziativa di \"educazione alla pace\".\nMa nel frattempo la sua vita sub\u00ec di nuovo una sterzata imprevista. Nel 1948, Anna Marengo lasci\u00f2 nuovamente l'Italia e il suo impiego nell'ospedale di Vercelli, per spostarsi in Ungheria, perch\u00e9 finalmente aveva saputo che Janos era tornato nel suo paese. Ma, poco dopo averlo raggiunto, nel giugno del 1949, Janos Beck venne arrestato e condannato a 7 anni per il suo coinvolgimento nel processo Rajk. La Marengo rimase a lavorare presso un ospedale alla periferia di Budapest, per restare vicino a Janos fino al '51, quando, non avendo notizie certe della sorte del compagno, si convinse a tornare in Italia.\nMa qui la vita non era facile; faticava a trovare un incarico nel sistema sanitario, soprattutto per motivi politici derivanti dalla sua appartenenza al Partito Comunista. Fece quindi ritorno a Fossano dove apr\u00ec uno studio privato, ma i suoi problemi economici la misero a dura prova. In questo periodo, nel 1952, decise di partecipare al Premio Letterario Prato e il suo racconto \"Una storia non ancora finita\" si classific\u00f2 al primo posto. Era la storia di Cich\u00ecn, il giovane partigiano a cui aveva amputato una gamba negli anni della lotta partigiana, e che aveva colpito anche la Commissione esaminatrice. Le parole finali del racconto spiegano il motivo per cui Anna Marengo aveva scelto per la sua prima opera letteraria proprio quella vicenda e chiariscono il significato del titolo: \u00abIo ho rivisto Cich\u00ecn nel 1948. Lo portarono all'ospedale per un'ulcera gastrica perforata, bisogn\u00f2 operarlo d'urgenza che a momenti ci lasciava la pelle. Lo ricoverarono con la carta di povert\u00e0 del Comune: era disoccupato da tanto tempo, aveva fatto un po' il fattorino al Municipio del suo paese, poi bisogn\u00f2 licenziarlo per riassumere il fattorino di prima che era tornato da Coltano. L'apparecchio ortopedico non ce l'aveva, si muoveva su un moncone di legno che sbatteva cupamente sul pavimento dell'ospedale e spuntava vergognoso dalla gamba dei calzoni. Erano in corso le pratiche per la pensione; bisogn\u00f2 ricordarsi la data precisa di quando lo operammo e fargli i certificati medici necessari alla burocrazia. La fidanzata non ce l'aveva. A raccontare le cose cos\u00ec, uno finisce per accorgersi che davvero non \u00e8 la colpa di chi scrive se la storia di Cich\u00ecn pare rimasta a mezzo. Il fatto \u00e8 che la storia, davvero, non \u00e8 ancora finita\u00bb. In queste righe quindi Anna Marengo lascia emergere la consapevolezza che il mondo ideale, per cui molti avevano combattuto durante la Resistenza, era tutto ancora da costruire, un lungo cammino ancora da percorrere, una storia appena iniziata e ancora da concludere.\nIl premio le consent\u00ec di entrare in contatto con intellettuali e letterati dell'epoca. Anche la casa editrice Einaudi si interess\u00f2 per pubblicare l\u2019opera insieme ad altri racconti sulla Resistenza, ma il progetto non and\u00f2 in porto.\nNel frattempo, nel \u201954, trov\u00f2 lavoro presso l'ospedale di Savona.\nGli anni all'estero.\nAlla fine dell'anno, per\u00f2, ebbe notizia del rilascio di Janos; Anna, ancora una volta, lasci\u00f2 tutto per raggiungerlo; si sposarono nel febbraio del 1955. Nel 1956 decise di prendere la cittadinanza ungherese e, sempre nello stesso anno, Janos torn\u00f2 a lavorare per il Ministero degli Esteri dopo essere stato nominato ambasciatore.\nNel 1959 avvenne il trasferimento a Cuba dove Anna collabor\u00f2 all'organizzazione del sistema sanitario nazionale, la Marengo per\u00f2 prefer\u00ec non praticare pi\u00f9 la professione di medico, perch\u00e9, essendo la moglie dell'ambasciatore, era considerato disdicevole che lavorasse. Durante la sua permanenza a Cuba complet\u00f2 un viaggio alla scoperta dell'America Latina, testimoniato da una lettera inviata \"ai giovani\", pubblicata solo negli anni '70.\nNegli anni '80 fece ritorno in Ungheria. In questo stesso periodo \u00e8 databile un viaggio in Italia, un ritorno a Fossano, durante il quale la Marengo rivisit\u00f2 i luoghi della sua infanzia e forse matur\u00f2 l'idea di scrivere le sue memorie. Esse consistono in una serie di cartelle dattiloscritte, che attualmente sono conservate presso l'Istituto per la storia della Resistenza e della societ\u00e0 contemporanea nel Biellese, nel Vercellese e in Valsesia, e che sono state pubblicate nel 2014 a cura dello stesso Istituto. Nell'autobiografia la Marengo ripercorre soprattutto la prima parte della sua vita, fino agli anni dell\u2019immediato dopoguerra; presenta le sue riflessioni sul periodo storico da lei vissuto; espone considerazioni personali sulla condizione della donna nel suo tempo e si sofferma sull'evoluzione della ginecologia nell'ambito medico e sociale.\nNon \u00e8 dato sapere se avesse iniziato a scrivere la seconda parte della sua biografia, quella relativa agli anni vissuti a Cuba e in Ungheria.\nRientrata in Ungheria insieme al marito, prese la decisione di trascorrere gli ultimi anni di vita nella casa di riposo di Miskolc Tapolca, dove portarono solo tanti libri, foto scattate da Janos e oggetti che Anna aveva raccolto nel suo lungo viaggio in sud America.\nNel 2001, anno della morte del marito, venne intervistata da Tiziano Gamboni per i documentario \"Fiamma e Janos\", mandato in onda nell'ottobre dello stesso anno dalla trasmissione \u201cStorie\u201d della Televisione Svizzera.\nMor\u00ec il 21 luglio 2007."}
{"id": "6907978", "revid": "384917", "url": "https://it.wikipedia.org/wiki?curid=6907978", "title": "La grande dinastia dei Paperi", "text": ""}
{"id": "6907979", "revid": "384917", "url": "https://it.wikipedia.org/wiki?curid=6907979", "title": "La Grande Dinastia Dei Paperi", "text": ""}
{"id": "6907980", "revid": "110157", "url": "https://it.wikipedia.org/wiki?curid=6907980", "title": "The Pictures on My Wall", "text": "The Pictures on My Wall \u00e8 il singolo d'esordio del gruppo musicale inglese Echo &amp; the Bunnymen, pubblicato il 5 maggio 1979 a tiratura limitata di 4.000 copie.\nIl singolo raggiunse il n\u00b0 24 della Official Independent Chart.\nIl disco.\nUscito prima che Pete de Freitas entrasse a far parte della band, il singolo venne ri-registrato dopo il suo ingresso e apparve come \"Pictures on My Wall\" nell'album \"Crocodiles\" del 1980. Nel 1985 il singolo fu anche confezionato in una versione in edizione limitata dell'album \"Songs to Learn &amp; Sing\". Nel 1991 il singolo venne ristampato sull'etichetta Document come maxi singolo su 12\" (DV3T) e CD (DC3). Fu nuovamente ristampato nel 1995 su CD dalla Griffin Records (466 1995) con la scritta \"Il primo vero singolo degli Echo and the Bunnymen. Precedentemente non disponibile su CD\" in caratteri bianchi sulla copertina."}
{"id": "6907981", "revid": "124123", "url": "https://it.wikipedia.org/wiki?curid=6907981", "title": "Jan Clayton", "text": "Biografia.\n\u00c8 nota soprattutto per aver interpretato Julie Jordan nella produzione originale di Broadway del musical di Rodgers e Hammerstein \"Carousel\", debuttato a New York nel 1945. Ha interpretato nuovamente Julie nella produzione del Brussels World's Fair nel 1958 e nel tour californiano del 1963. Ha recitato anche in altri musical, tra cui \"Show Boat\" a Broadway nel 1946, il tour statunitense di \"Guys and Dolls\" del 1951, la produzione newyorchese di \"The King and I\" del 1956 e \"Follies\" a Broadway e Los Angeles nel 1971 e 1972.\nVita privata.\nJan Clayton \u00e8 stata sposata con Russell Hayden dal 1938 al 1943; la coppia ebbe una figlia, Sandra Jane Hayden, nata nel 1940 e morta in un incidente d'auto nel 1956. Nel 1946 spos\u00f2 Robert Lerner, avvocato e fratello di Alan Jay Lerner, e rimasero insieme fino al 1958. Da Lerner ebbe tre figli, Robin (nato nel 1948), Karen (1949) e Joe (1950). Nel 1966 spos\u00f2 il terzo marito, il pianista e compositore George Greeley."}
{"id": "6907982", "revid": "2031676", "url": "https://it.wikipedia.org/wiki?curid=6907982", "title": "Monster (Exo)", "text": "Monster \u00e8 un brano musicale del gruppo musicale EXO, pubblicato il 9 giugno 2016 come seconda traccia del terzo album in studio \"Ex'act\"."}
{"id": "6907998", "revid": "767487", "url": "https://it.wikipedia.org/wiki?curid=6907998", "title": "La casa dei libri", "text": "La casa dei libri (\"The Bookshop\") \u00e8 un film del 2017 diretto da Isabel Coixet.\n\u00c8 basato sul romanzo \"La libreria\" di Penelope Fitzgerald (1978).\nTrama.\nFlorence Green, giovane vedova, decide di aprire una libreria nella piccola cittadina di Hardborough, nel Suffolk. La scelta ricade su Old House un edificio abbandonato dove aveva vissuto con il marito prima della guerra. Dopo molti sacrifici il negozio apre e registra un certo successo, grazie anche al misterioso e ricco Mister Brundish, e viene allietato dalla presenza di Christine, una giovanissima aiutante.\nL'influente ed ambiziosa Mrs. Gamart ha per\u00f2 scelto lo stesso posto per aprire un centro culturale e non vede di buon occhio la presenza della donna, cercando in tutti i modi di far fallire l'attivit\u00e0. Grazie all'aiuto del nipote, membro del parlamento, viene promulgata una legge che permette alle autorit\u00e0 locali di prendere possesso di edifici ritenuti di interesse storico e culturale se abbandonati da cinque anni. Mister Brundish affronta Mrs. Gamart ma subito dopo ha un attacco di cuore e muore. Florence \u00e8 quindi costretta ad abbandonare la casa e il paese ma sar\u00e0 proprio Christine a renderle in un certo senso un grande favore che mander\u00e0 a monte i piani della signora Gamart dando a fuoco alla libreria ."}
{"id": "6908005", "revid": "124123", "url": "https://it.wikipedia.org/wiki?curid=6908005", "title": "Vincent Lorant-Heilbronn", "text": "Biografia.\nLorant-Heilbronn, ha realizzato nel 1900, due grandi pannelli dipinti, nel ristorante l'Hippodrome di Parigi. Nel 1910, su richiesta dell'architetto \u00c9douard-Jean Niermans, ha decorato insieme al pittore Paul Gervais il Casino municipale di Nizza. Oltre ai dipinti ha realizzato anche diversi manifesti pubblicitari. Ha iniziato la sua carriera per l'industria cinematografica dal 1904."}
{"id": "6908011", "revid": "1543377", "url": "https://it.wikipedia.org/wiki?curid=6908011", "title": "Houston Oilers 1965", "text": "La stagione degli Houston Oilers \u00e8 stata la sesta della storia della franchigia nell'American Football League. \nLa squadra replic\u00f2 il record di 4-10 dell\u2019anno precedente, non raggiungendo i playoff per il terzo anno consecutivo. Fu anche la prima stagione al Rice Stadium.\nGli Oilers del 1965 concessero 5,29 yard medie a corsa, il peggior risultato della storia dell'American Football League e l\u2019ottavo peggiore nella storia del football.\nClassifiche.\nNota: I pareggi non venivano conteggiati ai fini della classifica fino al 1972."}
{"id": "6908014", "revid": "1444345", "url": "https://it.wikipedia.org/wiki?curid=6908014", "title": "Taquit\u00e1", "text": "Taquit\u00e0 \u00e8 un singolo della cantante brasiliana Claudia Leitte, pubblicato l'11 novembre 2016."}
{"id": "6908018", "revid": "767487", "url": "https://it.wikipedia.org/wiki?curid=6908018", "title": "Il ragazzo del mare", "text": "Il ragazzo del mare (\"The Dove\") \u00e8 un film statunitense del 1974 diretto da Charles Jarrott.\n\u00c8 basato sul libro autobiografico di Robin Lee Graham, marinaio statunitense che nell'estate 1965 ha completato da adolescente il giro del mondo in solitaria.\nTrama.\nMistero e avventura si intrecciano in questo romanzo molto particolare che racconta la storia di Diego Roelas, ragazzino spagnolo, che desidera imbarcarsi come mozzo sulla nave di Cristoforo Colombo che salper\u00e0 per le Indie affrontando l'oceano Atlantico, a quel tempo definito Mare Tenebroso."}
{"id": "6908019", "revid": "767487", "url": "https://it.wikipedia.org/wiki?curid=6908019", "title": "Golfo di Arica", "text": "Il golfo di Arica \u00e8 l'ansa formata dal continente sudamericano sul suo lato occidentale, tra il Per\u00f9 e il Cile, sull'Oceano Pacifico. Si affacciano sul golfo le regioni cilene di Arica e Parinacota e di Tarapac\u00e1 e quelle peruviane di Tacna e di Moquegua. Le citt\u00e0 pi\u00f9 importanti del golfo sono le cilene Iquique e Arica e la peruviana Ilo."}
{"id": "6908020", "revid": "124123", "url": "https://it.wikipedia.org/wiki?curid=6908020", "title": "Lottice Howell", "text": "Biografia.\nNata nel Kentucky, crebbe a Moundville, in Alabama, e dopo il diploma conseguito nella Moundville Normal High School studi\u00f2 musica nell'Huntingdon College di Montgomery e successivamente a New York. Dotata di una voce di soprano leggero, dopo aver insegnato musica in una scuola della Georgia, riusc\u00ec a trovare lavoro come cantante sia d'opera che nei teatri di Broadway, partecipando a diversi musical, tra i quali \"Deep River\" nel 1926, e \"Bye, Bye, Bonnie\", nel 1927.\nNotata dalla Metro-Goldwyn-Mayer, nel 1930 partecip\u00f2 a quattro film: nel cortometraggio \"The Flower Garden\"; nei musical \"Chi non cerca... trova\", di Edward Sedgwick, con Buster Keaton, Robert Montgomery e Anita Page, dove la Howell canta la canzone \"It Must Be You\"; \"Addio Madrid\", con Ram\u00f3n Novarro, film nel quale la Howell non si limita a cantare; ed \"Estrellados\", che \u00e8 sostanzialmente una replica in lingua spagnola di \"Chi non cerca... trova\", con Raquel Torres al posto di Anita Page, Don Alvarado al posto di Robert Montgomery e Mar\u00eda Calvo in luogo di Trixie Friganza.\nConclusa cos\u00ec la sua carriera cinematografica, Lottice Howell prosegu\u00ec quella di cantante con tourn\u00e9e che la videro esibirsi anche al London Palladium e tenere per anni uno show radiofonico alla NBC. Nel 1942, dopo la morte del padre, pose fine anche alla carriera di cantante per stare vicino alla madre e occuparsi della fattoria di famiglia nella contea di Hale, presso Greensboro, in Alabama, dove mor\u00ec nel 1982. \u00c8 sepolta nel Carthage Presbyterian Church Cemetery di Moundville."}
{"id": "6908021", "revid": "1543377", "url": "https://it.wikipedia.org/wiki?curid=6908021", "title": "FIDE Grand Prix 2017", "text": "Il FIDE Grand Prix 2017 \u00e8 stato un ciclo di quattro tornei scacchistici organizzati dalla FIDE, validi come qualificazione al campionato del mondo 2018. \u00c8 stato vinto da \u015e\u0259hriyar M\u0259mm\u0259dyarov che si \u00e8 cos\u00ec qualificato al torneo dei candidati 2018 insieme al secondo classificato Aleksandr Gri\u0161\u010duk.\nFormato e regolamento.\nIl ciclo di quattro tornei ha visto la partecipazione di 18 giocatori per torneo, ognuno dei quali ha partecipato a tre tornei, per un totale di 24 partecipanti.\nAl contrario delle precedenti edizioni in cui i giocatori si sono affrontati in un round-robin completo, ogni torneo ha visto la partecipazione di 18 giocatori secondo le regole del sistema svizzero.\nIn ogni turno ai giocatori \u00e8 stato assegnato un punto per la vittoria, \u00bd punto per la patta e zero per la sconfitta. i punti del Grand Prix sono stati poi assegnati in funzione del piazzamento nel torneo secondo la tabella mostrata in seguito.\nPunti del Grand Prix e premi in denaro.\nIl monte premi totale \u00e8 stato di \u20ac130.000 per singolo torneo e \u20ac520.000 per la serie completa. I premi sono stati assegnati in base alle classifiche di ogni singolo torneo.\nIn aggiunta, ogni giocatore che ha procurato uno sponsor ha ricevuto \u20ac20.000 aggiuntivi.\nPartecipanti.\nAl Grand Prix avevano diritto di partecipazione 24 giocatori:\nOgni giocatore che ha rinunciato alla propria partecipazione \u00e8 stato sostituito da un altro giocatore purch\u00e9 con un rating superiore a 2.700.\nI giocatori che hanno rinunciato alla partecipazione sono stati: Magnus Carlsen e Sergej Karjakin (finalisti del mondiale 2016), Fabiano Caruana, Viswanathan Anand, Veselin Topalov, Vladimir Kramnik e Wesley So (qualificati tramite ELO FIDE).\nSpareggi.\nNel caso in cui due o pi\u00f9 giocatori avessero lo stesso numero di punti nella classifica finale, per poter determinare le posizioni e quindi i qualificati al torneo dei candidati si sarebbero usati i seguenti criteri:\nCalendario.\nIn origine la tappa di Palma di Maiorca avrebbe dovuto aver luogo nell'ottobre del 2016, ma venne poi spostata a novembre 2017.\nRisultati.\nIn grassetto sono riportati i punteggi dei vincitori dei singoli tornei.\nSharja 2017.\nIl torneo si \u00e8 disputato dal 18 al 27 febbraio 2017.\nMosca 2017.\nIl torneo si \u00e8 disputato dal 12 al 21 maggio 2017.\nGinevra 2017.\nIl torneo si \u00e8 disputato dal 6 al 15 luglio 2017.\nPalma di Maiorca 2017.\nIl torneo si \u00e8 disputato dal 16 al 27 novembre 2017."}
{"id": "6908025", "revid": "767487", "url": "https://it.wikipedia.org/wiki?curid=6908025", "title": "Everybody Wants", "text": "Everybody Wants \u00e8 il primo album in studio dei The Struts. \u00c8 stato pubblicato il 28 luglio 2014 e ha raggiunto la cinquantaduesima posizione nella classifica degli album nel Regno Unito. La versione originale \u00e8 stata prodotta dalla Virgin EMI.\nRipubblicazione.\nDopo aver girato con successo in tutto il Nord America nella seconda met\u00e0 del 2015 a sostegno del loro EP \"Have You Heard\" , i The Struts hanno annunciato che avrebbero rilasciato il loro album di debutto negli Stati Uniti. Questo disco \u00e8 una riedizione del loro album originale con nuove tracce, pubblicato su FreeSolo e Interscope Records.\nAttraverso un post su Instagram del cantante leader, Luke Spiller, e un tweet del batterista Gethin Davies, \u00e8 stato confermato che questa versione di \"Everybody Wants\" avrebbe presentato nuove tracce, oltre a rimasterizzazioni della maggior parte delle canzoni. Sono state pubblicate cinque nuove tracce (\"Mary Go Round\", \"The Ol 'Switcheroo\", \"Young Stars\", \"These Times are Changing\" e \"Only Just a Call Away\"), tre della versione originale sono state tolte (\"My Machine\", \"You &amp; I\" e \"Let's Make This Happen Tonight\") e una, \"She Makes Me Feel\", \u00e8 stata intitolata \"She Makes Me Feel Like\". Pur mantenendo il titolo dell'album originale, la ristampa presenta diverse copertine. La parte anteriore dell'album presenta la fidanzata del cantante solista Luke Spiller, Laura Cartier, apparentemente in topless e coperta di glitter.\nTracce.\nRipubblicazione negli Stati Uniti.\nLa durata totale \u00e8 di 43 minuti\nRecensioni.\nL'album \u00e8 stato accolto piuttosto bene dalla critica."}
{"id": "6908026", "revid": "2096844", "url": "https://it.wikipedia.org/wiki?curid=6908026", "title": "Carlo Bartolomeo Musso", "text": "Biografia.\nCarlo Musso, nato a Rivara in Piemonte nel 1863, si diploma in scultura presso la Regia Accademia albertina di belle arti di Torino nel 1882. Con il fratello Secondo e con Francesco Papotti \u00e8 contitolare, dal 1886 al 1908, della ditta Fratelli Musso e Papotti, attiva nella realizzazione di apparati decorativi in scagliola, stucco lucido, cemento comune e pietra artificiale, apparati effimeri, modelli e monumenti funebri. La ditta Fratelli Musso e Papotti, dal 1909 ditta Carlo Musso, chiude nel 1936, dopo mezzo secolo di attivit\u00e0, nel corso del quale progetta e realizza gli apparati decorativi delle dimore private di esponenti della famiglia reale, della nobilt\u00e0 e della nascente borghesia imprenditoriale piemontese, le sedi di istituzioni pubbliche, enti religiosi, istituti bancari e assicurativi sempre in rapporto e collaborazione con i pi\u00f9 affermati ingegneri e architetti esponenti della cultura eclettica e del nuovo stile floreale.\nParticolarmente significativi per indagare i rapporti tra architettura e decorazione, i progetti in collaborazione con Carlo Ceppi, Pietro Fenoglio, Giovanni Chevalley e Annibale Rigotti, cos\u00ec come, per indagare la lavorazione e la messa in opera del litocemento, i rapporti con l'impresa Porcheddu, agente e rappresentante in Italia del Sistema Hennebique, con la quale partecipa a diversi cantieri torinesi tra cui si cita casa Priotti (1900-1909, progetto Ceppi).\nRilevanti anche la partecipazione alle Esposizioni nazionali e internazionali su coinvolgimento dei comitati organizzatori e della committenza imprenditoriale, gli interventi di restauro in collaborazione con la Soprintendenza all'arte medievale e moderna (poi ai monumenti) per il recupero e l'integrazione di stucchi antichi nel santuario della Consolata, al castello di Moncalieri, a Palazzo Reale, a Palazzo Madama e alla reggia di Venaria e l'attivit\u00e0 didattica prestata da Carlo Musso e Francesco Papotti presso le scuole tecniche San Carlo e dall'architetto Giovanni Clemente, direttore della ditta, presso il liceo artistico dell'Accademia albertina.\nMuore a Torino nel 1935."}
{"id": "6908029", "revid": "125942727", "url": "https://it.wikipedia.org/wiki?curid=6908029", "title": "Ksenija Sob\u010dak", "text": "Figlia dell'ex sindaco di San Pietroburgo Anatolij Aleksandrovi\u010d Sob\u010dak e della senatrice Ljudmila Narusova, \u00e8 diventata nota al grande pubblico come ospite del reality show \"Dom-2\" sul canale russo TNT. Lavora attualmente nel canale indipendente Do\u017ed'. Sob\u010dak \u00e8 stata la candidata del partito Iniziativa Civica alle elezioni presidenziali in Russia del 2018, l'unica donna candidata in quelle elezioni. E anche la pi\u00f9 giovane nella storia russa.\nBiografia.\nSob\u010dak, che ha raccontato come lei e la sua famiglia abbiano sperimentato l'antisemitismo, ha frequentato da bambina la scuola di danza annessa al Teatro Mariinskij e la scuola d'arte del Museo dell'Ermitage. Nel 1998, ha lasciato la scuola collegata all'Universit\u00e0 Herzen iscrivendosi all'Universit\u00e0 statale di San Pietroburgo (Dipartimento di relazioni internazionali). Nel 2001, Sob\u010dak si \u00e8 trasferita a Mosca e si \u00e8 iscritta al programma di relazioni internazionali presso l'Istituto statale di relazioni internazionali di Mosca. Nel 2002, si \u00e8 iscritta a un programma di master presso il dipartimento di politica della stessa universit\u00e0.\nTelevisione.\nSob\u010dak \u00e8 diventata famosa nel 2004, come presentatrice del reality show Dom-2. Ha lasciato lo spettacolo nel 2012, perch\u00e9 il programma era incongruente con il suo attivismo politico. \nDal 2008 al 2010, Sob\u010dak ha ospitato i reality show Chi non vuole essere milionario?, Last Hero -6 e Sweet life of a blonde, Myz-TV Awards e Two star. Nel 2010 \u00e8 diventata presentatrice del programma televisivo Freedom of Thought sul canale 5 gestito dallo stato. Ha lasciato presto il programma, poich\u00e9, secondo lei, si era trasformato in una discussione senza fine sulla manutenzione dei servizi pubblici. \nDal 2011 Sob\u010dak ospita il programma Sob\u010dak Live sul canale indipendente Do\u017ed e Top Model po-russkij su Muz-TV. Nel 2012 \u00e8 apparsa nella serie televisiva Brief Guide To A Happy Life. \nIl 7 settembre 2012, MTV Russia ha lanciato un talk-show GosDep (Dipartimento di Stato) con Ksenija Sob\u010dak. Il programma, che avrebbe dovuto affrontare temi sociali e politici caldi, non \u00e8 andato oltre la prima puntata intitolata \"Dove ci sta portando Putin?\" in cui erano state presentate interviste con il capo del Fronte di sinistra Sergej Udal'cov, il membro del movimento \"Solidarnost\" (Solidariet\u00e0) Il'ja Ja\u0161in e l'eco-attivista Evgenija \u010cirikova. Il secondo episodio, che non \u00e8 stato mai trasmesso, avrebbe dovuto contenere un'intervista con il blogger anti-corruzione Aleksej Naval'nyj. I rappresentanti di MTV Russia hanno spiegato la loro decisione di annullare lo spettacolo con la mancanza di interesse per la politica tra il pubblico del canale. \nFilm.\nSob\u010dak ha recitato nelle commedie Hitler goes Kaput!, R\u017eevskij contro Napoleone, Il miglior film e Entropija. Nel 2004 ha anche recitato nel film Thieves and Prostitutes. \nMusica.\nNel 2007, Sob\u010dak ha registrato la canzone \"Dance with me (\u041f\u043e\u0442\u0430\u043d\u0446\u0443\u0439 \u0441\u043e \u043c\u043d\u043e\u0439)\" con il rapper russo Timati, oltre a un video musicale (Music Video of \"Dance\" con Ksenija Sob\u010dak e Timati su YouTube). I media russi all'epoca attribuito una relazione tra i due. \nIn precedenza Sob\u010dak aveva posato per la copertina di un album della band britannica Pulp, pubblicata nel 1998 con il titolo \"Questo \u00e8 Hardcore\". \nPolitica.\nIl padre di Sob\u010dak, Anatolij, era stato professore di diritto sia di Vladimir Putin che di Dmitrij Medvedev all'Universit\u00e0 statale di Leningrado. Ha avuto in particolare uno stretto rapporto con Putin e nel 1991, quando era sindaco di San Pietroburgo, Anatolij ha contribuito a lanciare la carriera di Putin. Putin ha poi aiutato Anatolij a fuggire dalla Russia quando era ricercato con l'accusa di corruzione. Secondo il \"Moscow News\", \"si ritiene che l'affetto riportato di Putin per la famiglia Sob\u010dak conferisca a Ksenija Sob\u010dak uno status protetto, il che potrebbe anche spiegare la sua audacia\", come il suo incontro nell'ottobre 2011 con Vasilij Jakemenko, il controverso leader del movimento giovanile pro-Cremlino Na\u0161i; in quell'occasione lei lo ha rimproverato per aver mangiato in un costoso ristorante di Mosca e ha pubblicato un video dell'incontro su internet.\nElezioni presidenziali del 2018.\nSobchak ha annunciato di candidarsi alle elezioni presidenziali russe del 2018 il 18 ottobre 2017. Prima dell'annuncio, Sob\u010dak ne aveva discusso personalmente con Putin. Ha detto: \"Con Vladimir Vladimirovi\u010d la mia famiglia \u00e8 stata molto associata molto, quindi ho ritenuto giusto dirgli che ho preso questa decisione\". Putin le ha risposto che \"ogni persona ha il diritto di prendere le proprie decisioni e deve esserne responsabile\".\nNel settembre 2017, prima ancora del suo annuncio di candidarsi, Putin aveva parlato delle intenzioni presidenziali della Sob\u010dak in una conferenza stampa al 9\u00b0 vertice BRICS: \"Ogni persona ha il diritto di candidarsi in conformit\u00e0 con la legge. E Ksenija Sob\u010dak non fa eccezione. Rispetto suo padre Anatolij Sob\u010dak, credo che fosse una figura eccezionale nella storia russa contemporanea. Lo dico senza traccia di ironia. Era molto onesto, ha giocato un ruolo importante nel mio destino. Ma quando ci si candida per la presidenza, le cose di natura personale non possono avere un ruolo significativo. Dipende da quale programma offre, se effettivamente correr\u00e0 e come costruir\u00e0 la sua campagna presidenziale\".\nSob\u010dak ha citato i Decabristi, aristocratici del XIX secolo che persero i loro palazzi e furono condannati all'esilio per aver sfidato il potere supremo dello Zar, come una delle sue ispirazioni. Alcuni scettici accusano Sob\u010dak di essere una pedina di Putin deciso a minare il candidato dell'opposizione Aleksej Naval'nyj: il Cremlino spesso sceglie un candidato liberale di alto profilo per candidarsi alle elezioni come parte della sua politica di \"democrazia gestita\" in cui Putin tenta di controllare l'intero processo. Altri scettici sospettano che la candidatura di Sob\u010dak sia dovuta principalmente alla sua volont\u00e0 di consolidare in pubblico il suo nome. Sob\u010dak non credeva comunque di poter vincere contro Putin nel 2018: \"Certo che voglio essere presidente, voglio vincere, ma voglio anche essere sincera. In un sistema creato da Putin, \u00e8 possibile solo per Putin vincere. Sono realista su chi diventer\u00e0 il presidente\". Secondo la legge russa dell'epoca, Putin potrebbe non candidarsi alla presidenza per il terzo mandato consecutivo nel 2024, cos\u00ec come gli \u00e8 stato impedito di candidarsi alla presidenza nel 2008. Poi la legge sar\u00e0 cambiata.\nIl 15 marzo 2018, Sob\u010dak e Dmitrij Gudkov hanno annunciato la creazione di un nuovo partito, chiamato \"Party of Changes\" sulla base del partito Iniziativa Civica. Nelle elezioni presidenziali del 2018 Sob\u010dak ha ottenuto l'1,68% dei voti.\nVita privata.\nSob\u010dak era sposata con Maksim Vitorgan (nato il 10 settembre 1972 a Mosca, URSS, come Maksim Emmanuilovi\u010d Vitorgan). \u00c8 un attore, noto per M\u00f6bius (2013), Bite the Dust (2013) e Dreamfish (2016). I due si sono sposati il 1\u00ba febbraio 2013. Insieme hanno un figlio di nome Platon, nato il 18 novembre 2016. Hanno divorziato nel 2018. Sob\u010dak ha quindi sposato il regista teatrale Konstantin Bogomolov il 13 settembre 2019.\nNel 2015, Sob\u010dak ha detto che se ci fosse mai stata la possibilit\u00e0 di persecuzioni politiche contro di lei, aveva pensato all'emigrazione o ottenere un passaporto israeliano, ma avrebbe preferito gli Stati Uniti dove avrebbe potuto trovare una comunit\u00e0 di lingua russa: \"Sono un grande patriota. Amo davvero il mio lavoro, la citt\u00e0, i miei amici. E se domani \u00e8 la guerra, allora il luogo dell'emigrazione dovr\u00e0 essere un luogo di lingua russa. Devo lavorare in russo\"."}
{"id": "6908031", "revid": "767487", "url": "https://it.wikipedia.org/wiki?curid=6908031", "title": "Bed &amp; Breakfast - Servizio in camera", "text": "Bed &amp; Breakfast - Servizio in camera (\"Bed &amp; Breakfast\") \u00e8 un film statunitense del 1992 diretto da Robert Ellis Miller."}
{"id": "6908035", "revid": "404449", "url": "https://it.wikipedia.org/wiki?curid=6908035", "title": "Clelia Laviosa", "text": "Biografia.\nNacque a Roma nel 1928, dove ottenne la laurea. Nel 1953 diresse per conto di Luigi Bernab\u00f2 Brea gli scavi presso Akrai, trovando i resti del tempio di Afrodite. Lasci\u00f2 gli scavi per diventare allieva della Scuola archeologica italiana di Atene nel 1954 e ispettore presso la Soprintendenza alle antichit\u00e0 d'Etruria nel 1958. Dal 1959 alla met\u00e0 degli anni settanta assunse la direzione degli scavi di Roselle, descrivendoli nelle relazioni annuali poi pubblicate in \u00abStudi etruschi\u00bb (1959-1971).\nNel 1964 venne nominata membro ordinario dell'Istituto nazionale di studi etruschi ed italici e ottenne la libera docenza in archeologia e storia dell'arte greca e romana. Dal 1969 al 1973 fu assistente alla Scuola archeologica italiana di Atene per poi tornare in Italia in qualit\u00e0 di soprintendente alle antichit\u00e0 della Liguria e, successivamente, del Piemonte. Tra il 1975 e il 1979 fu membro del consiglio direttivo dell'Istituto di studi micenei ed egeo-anatolici. Collabor\u00f2 con Doro Levi allo scavo di Festo e fu direttrice degli scavi di Iasos di Caria. Venne in seguito destinata alla Soprintendenza speciale presso il Museo nazionale preistorico etnografico Luigi Pigorini di Roma e, dal 1983 divent\u00f2 ispettrice archeologa presso il Ministero per i beni culturali e ambientali. Nel 1992 ricevette l'incarico di coordinatrice del servizio tecnico per l'antropologia e la paleopatologia presso il Ministero per i beni culturali ed ambientali.\nLe problematiche dell'area egea e il mondo etrusco sono i due filoni di studio e ricerca che dominano i suoi interessi e la sua attivit\u00e0 professionale tra gli anni sessanta e gli anni settanta, e il suo nome resta legato principalmente alle campagne archeologiche di Roselle.\nArchivio.\nL'archivio Laviosa \u00e8 custodito presso la Soprintendenza archeologia belle arti e paesaggio per la citt\u00e0 metropolitana di Firenze e le province di Pistoia e Prato. All'interno si trovano fotografie relative agli scavi di Roselle e Chiusi, insieme ad alcuni quaderni e taccuini di appunti; tra gli altri documenti, si segnalano quelli relativi al furto di reperti archeologici avvenuto nel 1971 al Museo archeologico nazionale di Chiusi."}
{"id": "6908037", "revid": "729019", "url": "https://it.wikipedia.org/wiki?curid=6908037", "title": "5\u00ba centro di allevamento quadrupedi", "text": "Il 5\u00b0 Centro di Allevamento Quadrupedi, noto anche come Tenuta di Portovecchio, \u00e8 stata una struttura dell'Esercito Italiano avente sede a San Martino Spino, frazione del comune di Mirandola, in provincia di Modena. La sede era situata all'interno di una vasta area di 1.500 ettari che, nei secoli precedenti, appartenne alla famiglia Pico della Mirandola, poi al Ducato estense ed infine allo Stato Italiano.\nStoria.\nL'area delle Valli mirandolesi, abitata fin dall'epoca etrusca, era nota da tempi immemorabili per l'allevamento di cavalli di razze pregiate: infatti, un documento storico attesta che il 7 luglio 1461 il duca di Ferrara Borso d'Este si rec\u00f2 a San Martino Spino per acquistare un puledro. Gli allevamenti dei famosi cavalli corsieri, villani e zanetti, acquistati dalla nobilt\u00e0 padana, furono gestiti dai Pico, signori del Ducato della Mirandola, dal XV secolo fino alla loro decaduta nel 1711 e in seguito dai duchi Estensi di Modena, che la diedero in gestione ai marchesi Menafoglio.\nNel 1796, durante la Repubblica Cisalpina e a seguito dell'abolizione dei feudi, la tenuta venne acquisita dal Dipartimento del Panaro. Dopo il Congresso di Vienna del 1815 il centro di allevamento ritorn\u00f2 in possesso della Camera Ducale degli Stati Estensi, che pochi anni dopo, nel 1824, realizz\u00f2 il Barchessone Vecchio.\nA seguito dell'insurrezione dei moti del 1830-1831, l'11 novembre 1831 venne istituita la 19\u00aa Compagnia dei Regi Cacciatori Volontari di Portovecchio, facente parte del 4\u00ba Battaglione della Milizia dei Volontari Estensi, che venne assegnata al comando del capitano conte Giuseppe Maria Sabatini.\nCon l'unit\u00e0 d'Italia, la tenuta di Portovecchio venne acquisita nel 1859 dal Regno di Sardegna, poi divenuto Regno d'Italia; tuttavia gi\u00e0 nel marzo 1861 il ministro delle finanze Pietro Bastogi decise di vendere all'asta molte propriet\u00e0 degli ex stati modenese e parmense, incluso il latifondo di Portovecchio di 2.823,1123 ettari (il valore stimato nel 1861 era di 1.037.400 lire). Dopo alcune aste andate deserte, il tenimento demaniale di Portovecchio venne acquistato nel 1862 dal barone Vincenzo Belinda, rimanendone in possesso fino al 1880.\nNell'estate del 1882 parte della tenuta di Portovecchio venne nuovamente riacquistata dal Ministero della Guerra, al fine di impiantare un rifornimento di cavalli, opportunamente selezionati e corretti negli appiombi, e di muli con caratteristiche confacenti alle esigenze. La ditta Paolo Zoboli di Modena inizi\u00f2 a realizzare i ricoveri per i cavalli, con una spesa di 100.000 lire dell'epoca: complessivamente vennero costruite 19 \"tettoie\", ognuna delle quali era identificata con un toponimo, tra cui Macchinetta, Vallette, Casalvecchio, Ladri, Cappello, Pascoli, Mezzaluna, Spino e Fieniletto.\nCon il Regio Decreto 19 aprile 1883 fu ufficialmente istituito il \"Quinto deposito Allevamento Cavalli\", che divent\u00f2 operativo nel maggio successivo. Nel 1885 il Palazzo di Portovecchio venne restaurato ed adibito ad abitazione del personale militare, con un costo di 60.000 lire. Nel 1891 \u00e8 documentata l'esistenza di estesissimi prati naturali, dove pascolavano dalla fine di marzo a novembre grandi mandrie di bovini, ovini ed equini; in particolare la razza equina \u00abnostrana\u00bb stava migliorando notevolmente, grazie alla selezione incentivata dagli stalloni privati, ma soprattutto da quelli del Governo che erano siti in cinque stazioni di monta nel Circondario di Mirandola. Con ulteriore Regio Decreto dell'8 novembre 1892 venne dichiarata opera di pubblica utilit\u00e0 l'ampliamento e la sistemazione della tenuta di Portovecchio, nel comune di Mirandola, destinata ad uso deposito di allevamento cavalli.\nLa posizione strategica della tenuta di Portovecchio fu molto importante soprattutto per rifornire con i propri cavalli e muli i fronti italiani della terza guerra d'indipendenza e della prima guerra mondiale. Dopo la disfatta di Caporetto venne allestito nel territorio mirandolese un centro di riordinamento dell'artiglieria, a cui affluirono 6.000 ufficiali, 150.000 uomini e 35.000 quadrupedi.\nIl centro fu utilizzato anche durante la seconda guerra mondiale, quando i nazisti vi concentrarono fino a 7.000 cavalli nel 1944. Dal 5 maggio 1945 venne istituito dall'esercito statunitense il 2604th Veterinary General Hospital, dove furono curati circa 500 cavalli feriti; nella tenuta vennero inoltre ammassati migliaia di animali catturati dopo la capitolazione nazista. Un altro ospedale militare veterinario fu allestito presso l'allevamento ippico di Corte Dell'Acqua a Tramuschio.\nCon l'avvento della motorizzazione, l'utilizzo militare degli equini diminu\u00ec notevolmente, finch\u00e9 la legge 30 giugno 1954, n. 549 \"Riforma dei Depositi cavalli stalloni\" soppresse tutti e cinque i centri di rifornimento, con passaggio dei parte dei terreni e del personale non militare al ministero dell'agricoltura e delle foreste. L'area rurale a sud di via Valli venne quindi conferita nel 1956 alla Cassa per la formazione della piccola propriet\u00e0 contadina e successivamente entr\u00f2 in possesso della cooperativa agricola Odoardo Focherini.\nL'area recintata del Palazzo di Portovecchio venne invece utilizzata come Centro Logistico Materiali da Ponte del 2\u00ba Reggimento genio pontieri dell'arma del genio militare, oltre che dalla Folgore per addestrare i cani anti-esplosivo. La propriet\u00e0 demaniale \u00e8 stata utilizzata anche dall'Aeronautica militare come centro di Rilevazione atmosferica e ponte radio connessioni militari, inquadrato come distaccamento del 4\u00b0 Deposito della Caserma Francesco Setti di Modena.\nAllevamento.\nA differenza dei metodi tradizionali usati a Grosseto e Persano, l'allevamento di San Martino Spino era organizzato in maniera simile al Centro di allevamento \"Carso\" di Palmanova: i puledri pascolavano allo stato semi-brado in grandi recinti, riparandosi di notte sotto le tettoie o nei barchessoni, e rimanevano liberi anche dentro le stalle.\nLe fattrici di propriet\u00e0 dello Stato, soprattutto di razza Cavallo agricolo italiano da tiro pesante rapido (TPR), erano concesse gi\u00e0 gravide con contratto di \"affida\" o soccida agli agricoltori di tutto il Nord Italia, che le impiegavano nei i propri lavori. \nIn seguito, i contadini erano precettati a presentare, su determinate piazze e in certe date prefissate, il puledro nato da tre mesi, che veniva esaminato da una Commissione, che inoltre poteva anche acquistare altri cavalli dagli allevatori. Successivamente, i cavalli venivano trasportati a San Martino Spino per l'ispezione veterinaria, che prevedeva anche l'intradermoreazione alla malleina al fine di diagnosticare eventuali infezioni da morva (l'ultimo caso accertato nell'allevamento fu nel 1928); in caso di positivit\u00e0, lo stallone era soppresso e incenerito nel forno crematorio tuttora esistente.\nI puledri sani erano raggruppati in branchi omogenei per et\u00e0, mentre quelli che non presentavano un perfetto appiombo erano affidati ai maniscalchi per essere \"raddrizzati\" con apposite ferrature. Al termine dell'allevamento, i cavalli maturi erano spediti al corpo di destinazione.\nIl centro di allevamento produceva anche molti esemplari di mulo, grazie alle ottanta-cento cavalle fattrici ingravidate da asini: a seconda delle necessit\u00e0, venivano utilizzati gli stalloni di asino di Martina Franca per avere muli di grossa taglia oppure di asino grigio siciliano o di Ragusa (oggi quasi estinto) per muli pi\u00f9 leggeri e agili.\nGli animali erano abbeverati con acqua prelevata dai pozzi tramite un'ingegnosa altana basculante, simile allo \"shaduf\". Peraltro, sulle lunghe stalle esisteva un impianto di raccolta dell'acqua piovana, che veniva purificata tramite filtrazione in apposite vasche contenenti in sequenza ghiaia, carbone vegetale, calce e sabbia di rocca, e in seguito convogliata in una grande cisterna sotterranea in muratura a croce, composta da cinque camere.\nOrganizzazione.\nLa tenuta di Portovecchio si estendeva complessivamente per 1.500 ettari, di cui 670 ettari lungo l'attuale via Zanzur, ed era divisa in tre settori: \nLa tenuta di Portovecchio era quasi autosufficiente: vi erano prodotte l'avena e la veccia, mentre i prati stabili e gli erbai erano periodicamente falciati e sottoposti a fienagione nei diversi depositi.\nPeraltro erano allevati, per il fabbisogno di carne e latte del personale in servizio, anche bovini di razza maremmana.\nComplessivamente, dentro la tenuta vivevano stabilmente circa quaranta famiglie, mentre il personale variava tra le cinquanta unit\u00e0 fisse e i 200 operai stagionali in estate.\nProgetti di recupero.\nNegli anni 1990 sono stati restaurati il Barchessone Vecchio (divenuto centro di educazione ambientale) e altri barchessoni.\nL'ex centro logistico militare di San Martino Spino, chiuso nel 2011 ma ancora di propriet\u00e0 del 6\u00ba reparto infrastrutture di Bologna, \u00e8 in stato di abbandono ed \u00e8 oggetto di ipotesi e progetti di recupero e riqualificazione.\nIl Palazzo di Portovecchio, gi\u00e0 in grande stato di degrado, \u00e8 stato ulteriormente danneggiato dal Terremoto dell'Emilia del 2012 e da una tromba d'aria l'anno successivo; per la messa in sicurezza la Regione Emilia-Romagna ha stanziato 3,8 milioni di euro.\nNel novembre 2013 il Comune di Mirandola ha chiesto al Ministero della Difesa il trasferimento della propriet\u00e0 in base al cosiddetto \"Federalismo demaniale\" (art. 56 bis del Decreto Legge 69/2013). Nel maggio 2016 la Commissione regionale per il patrimonio culturale dell\u2019Emilia-Romagna (Soprintendenza) ha notificato all'Agenzia del Demanio e all'amministrazione comunale il vincolo di interesse culturale (D.Lgs n.42/2004) della \"Villa Pico di Portovecchio ed ex Deposito Allevamento Cavalli\".\nIl Palazzo di Portovecchio \u00e8 stato censito dal progetto \"I Luoghi del Cuore\" e aperto al pubblico in occasione della giornata FAI di primavera 2017 organizzata dal Fondo Ambiente Italiano."}
{"id": "6908040", "revid": "1573940", "url": "https://it.wikipedia.org/wiki?curid=6908040", "title": "Porphyrio poliocephalus", "text": "Il pollo sultano testagrigia (Porphyrio poliocephalus ()) \u00e8 un uccello della famiglia dei Rallidi.\nDistribuzione e habitat.\nLa specie ha un ampio areale che si estende dal Medio Oriente attraverso il subcontinente indiano sino alla Cina meridionale e all'Indocina, comprendendo le isole Andamane e Nicobare.\nTassonomia.\nQuesto uccello in passato era inquadrato come sottospecie di \"Porphyrio porphyrio\" (\"P. porphyrio poliocephalus\") ed \u00e8 stato successivamente elevato al rango di specie a s\u00e9 stante.\nSono note le seguenti sottospecie:"}
{"id": "6908041", "revid": "767487", "url": "https://it.wikipedia.org/wiki?curid=6908041", "title": "Delitto senza passione", "text": "Delitto senza passione (\"Crime Without Passion\") \u00e8 un film statunitense del 1934 diretto da Ben Hecht e Charles MacArthur."}
{"id": "6908057", "revid": "767487", "url": "https://it.wikipedia.org/wiki?curid=6908057", "title": "L'avamposto", "text": "L'avamposto (\"The Last Outpost\") \u00e8 un film statunitense del 1935 diretto da Charles Barton e Louis J. Gasnier."}
{"id": "6908080", "revid": "95564483", "url": "https://it.wikipedia.org/wiki?curid=6908080", "title": "Patrick Schick", "text": ""}
{"id": "6908088", "revid": "400518", "url": "https://it.wikipedia.org/wiki?curid=6908088", "title": "Coro misto", "text": ""}
{"id": "6908094", "revid": "1305772", "url": "https://it.wikipedia.org/wiki?curid=6908094", "title": "Live Album (album)", "text": "Live Album \u00e8 un doppio album discografico Live del gruppo musicale rock statunitense Grand Funk, pubblicato dalla casa discografica Capitol Records nel novembre del 1970.\nClassifica.\nAlbum\nSingoli"}
{"id": "6908099", "revid": "110157", "url": "https://it.wikipedia.org/wiki?curid=6908099", "title": "Trump Mortgage", "text": "La Trump Mortgage LLC \u00e8 stata una compagnia statunitense di servizi finanziari di propriet\u00e0 della Trump Organization, facente capo all'imprenditore, e in seguito Presidente degli Stati Uniti d'America, Donald Trump.\nInizialmente lanciata da Trump con il nome di Trump Mortgage Services nel luglio 2003, l'azienda, con sede a New York, fu ribattezzata Trump Mortgage LLC nell'aprile 2005 e, dopo un'apertura limitata nel novembre 2005, fu ufficialmente lanciata nell'aprile 2006.\nPresidente e amministratore delegato della compagnia fu nominato E.J. Ridings, un conoscente del figlio di Donald Trump, Donald Trump Jr., che lo aveva presentato al padre, nonch\u00e9 vero e proprio ideatore dell'azienda. A settembre 2006, la Trump Mortgage ottenne la licenza per operare in 25 stati e dichiar\u00f2 di essere la compagnia di mutui residenziali e commerciali a crescita pi\u00f9 veloce di tutti gli Stati Uniti d'America.\nLa chiusura della compagnia fu annunciata il 5 agosto 2007, come risultato, secondo esperti del settore, di una scarsa gestione economica, di un'evidente esagerazione di Ridings riguardo alle sue credenziali e di un'espansione troppo veloce. Al momento dell'annuncio della chiusura, Trump acconsent\u00ec a dare in licenza l'utilizzo del suo nome alla First Meridian Mortgage, che in alcune aree fu quindi temporaneamente ribattezzata come Trump Financial per poi tornare al suo nome originale pochi anni dopo.\nStoria.\nNel luglio 2003, Donald Trump annunci\u00f2 la fondazione della Trump Mortgage Services, una ditta di mediazione di ipoteche e mutui per lo sviluppo di progetti commerciali propri o altrui. Dopo essere stata ribattezza come Trump Mortgage LLC nell'aprile 2005, la compagnia ebbe un'apertura limitata nel novembre 2005 presso il Trump Building, sede del suo quartier generale. A febbraio 2006 erano stati gi\u00e0 mediati mutui per 25 milioni di dollari, principalmente a New York. A marzo 2006, l'attivit\u00e0 di mediazione dell'azienda fu licenziata in diversi stati, con l'aspettativa di ottenere il permesso per operare a livello nazionale da l\u00ec a pochi mesi.\nE.J. Ridings, presidente e amministratore delegato della Trump Mortgage, presentato a Donald Trump dal figlio Donald Trump, Jr., disse che la compagnia aveva intenzione di acquisire una linea di credito in modo da finanziare essa stessa i mutui entro la fine del 2006. A inizio 2006, Ridings stimava di originare un giro di finanziamenti immobiliari di circa tre miliardi di dollari per l'anno in corso, ma qualche tempo dopo dovette abbassare le sue stime a meno di un miliardo.\nDonald Trump annunci\u00f2 il lancio ufficiale della Trump Mortgage LLC il 5 aprile 2006, durante un evento tenuto alla Trump Tower, a New York. Lo stesso mese Trump apparve alla CNBC e disse: \"Penso sia il momento giusto per aprire un'azienda di prestiti [...] il mercato immobiliare diventer\u00e0 molto forte nei tempi a venire.\" Nella sua autobiografia \"Trump 101: The Way to Success\" Trump scrive, \"Mi aspetto che la [Trump Mortgage] sar\u00e0 un'azienda efficace, e a ben ragione. Molte cose che sto facendo ora sono cose che avevo gi\u00e0 pensato prima ma che ho dovuto rimandare in attesa del tempo pi\u00f9 giusto per metterle in opera.\" Ci\u00f2 nonostante, entro i primi sei mesi dal lancio ufficiale, sei dei dirigenti di pi\u00f9 alto livello lasciarono la compagnia e, nell'agosto 2006, Lee Bienstock, un concorrente della quinta stagione del reality show \"The Apprentice\", presentato e prodotto da Trump, divenne vice presidente associato con delega alla sviluppo corporativo.\nL'11 settembre 2006, la Trump Mortgage annunci\u00f2 di aver ottenuto la licenza per operare in 25 stati, proclamando di essere la compagnia di mutui residenziali e commerciali a crescita pi\u00f9 rapida di tutto il paese. Nel dicembre 2006, Ridings conferm\u00f2 una sua precedente dichiarazione in cui stimava che la compagnia sarebbe arrivata, entro un periodo compreso tra 5 e 10 anni, a concedere e mediare mutui per un totale di 100 miliardi di dollari l'anno, considerando la cosa come \"estremamente probabile\". Qualche giorno dopo, nello stesso mese, fu dimostrato che Ridings aveva decisamente esagerato, arrivando a inserire elementi del tutto inventati nel suo resoconto. Venne inoltre alla luce che, sebbene Ridings avesse sostenuto di essere stato \"uno dei dirigenti di pi\u00f9 alto livello in una delle maggiori banche di investimento di Wall Street\", egli aveva in realt\u00e0 lavorato per tre mesi alla Morgan Stanley e per sei giorni alla Dean Witter Reynolds come agente di cambio. Stando a quanto riportato da Jan Scheck, manager della Trump Mortgage uscito dall'azienda dopo circa un anno, Ridings era piuttosto inadatto al ruolo affidatogli.\nCome detto, il 5 agosto 2007 fu annunciata la chiusura della compagnia, come risultato, secondo esperti del settore, di una scarsa gestione economica, di un'evidente esagerazione di Ridings riguardo alle sue credenziali e di un'espansione troppo veloce. Donald Trump sostenne di non aver mai avuto in mano la guida dell'azienda e che il suo ruolo si limitava di fatto all'aver concesso il nome alla compagnia. Trump afferm\u00f2 inoltre: \"Il business dei prestiti non \u00e8 un campo che mi \u00e8 mai piaciuto o di cui ho mai voluto interessarmi pi\u00f9 di tanto.\" Lo stesso giorno, fu annunciato che Trump avrebbe concesso il proprio nome in licenza alla First Meridian Mortgage, una concessionaria di mutui operante in 12 stati. In virt\u00f9 dell'accordo, la First Meridian Mortgage fu dunque ribattezzata come Trump Financial in molte delle aree in cui operava. Dopo pochi anni, la Trump Financial chiuse i battenti e la compagnia torn\u00f2 al suo nome originale.\nCause giudiziarie.\nJennifer McGovern, impiegata della Trump Mortgage, negozi\u00f2 mutui per un totale di 26,5 milioni di dollari, guadagnando circa dollari in commissioni per la Trump Mortgage. L'azienda incass\u00f2 le commissioni ma non concesse niente alla McGovern, che quindi intent\u00f2 una causa alla compagnia. Nel 2009, il tribunale diede ragione alla donna, la quale ottenne un risarcimento di dollari. Tuttavia, a marzo 2016, tale risarcimento risulta ancora non effettuato.\nNel 2009, il ministero del tesoro statunitense esercit\u00f2 un diritto di ritenzione per tasse non pagate ai danni della Trump Mortgage per un totale di dollari."}
{"id": "6908111", "revid": "697352", "url": "https://it.wikipedia.org/wiki?curid=6908111", "title": "Volleyball Casalmaggiore 2017-2018", "text": "Questa voce raccoglie le informazioni riguardanti il Volleyball Casalmaggiore nelle competizioni ufficiali della stagione 2017-2018.\nStagione.\nLa stagione 2017-18 \u00e8 per il Volleyball Casalmaggiore, sponsorizzato dalla Pom\u00ec, la quinta consecutiva in Serie A1; come allenatore viene scelto Marcello Abbondanza, sostituito a campionato in corso da Cristiano Lucchi, e la rosa \u00e8 del tutto modificata, con le uniche conferme di Immacolata Sirressi e Jovana Stevanovi\u0107: tra i nuovi acquisti quelli di Martina Guiggi, Eleonora Lo Bianco, Brayelin Mart\u00ednez, Valentina Zago, Ana Star\u010devi\u0107, Zeng Chunlei, Sarah Pavan, queste ultime due cedute a stagione in corso, e Maret Grothues, arrivata a campionato iniziato, mentre le cessioni sono quelle di Lucia Bacchi, Lucia Bosetti, Lauren Gibbemeyer, Samanta Fabris, Carli Lloyd e Valentina Tirozzi.\nIl campionato inizia con due sconfitte consecutive mentre la prima vittoria arriva alla terza giornata ai danni del ; dopo altre tre gare perse, la squadra di Casalmaggiore torna al successo battendo il , per poi concludere il girone di andata con quattro stop e il nono posto in classifica, non utile per la qualificazione alla Coppa Italia. Il girone di ritorno comincia con una partita persa, contro l', e una vinta, contro la Pallavolo Scandicci: segue quindi una serie di risultati altalenanti fino a chiudere la \"regular season\" con due sconfitte e due successi e la conferma del nono posto in classifica, non qualificandosi per i play-off scudetto.\nGrazie ai risultati ottenuti nella scorsa stagione, la squadra partecipa alla Coppa CEV: supera i sedicesimi di finale e gli ottavi di finale battendo sia nella gara di andata che in quella di ritorno per 3-0 rispettivamente lo e il , mentre nei quarti di finale viene sconfitta con un doppio 3-0 dallo , venendo eliminata dalla competizione.\nOrganigramma societario.\nArea direttiva\nArea organizzativa\nArea tecnica\nArea comunicazione\nArea marketing\nArea sanitaria"}
{"id": "6908113", "revid": "757396", "url": "https://it.wikipedia.org/wiki?curid=6908113", "title": "Juan Alberto Aguilar", "text": ""}
{"id": "6908123", "revid": "767487", "url": "https://it.wikipedia.org/wiki?curid=6908123", "title": "La Parisienne (brano musicale)", "text": "La Parisienne (\"La Parigina\") \u00e8 un brano musicale composto da Casimir Delavigne nel 1830 per celebrare la rivoluzione di luglio.\nIl testo fu adattato da Daniel Auber alla musica della marcia militare tedesca \"Ein Schifflein Sah Ich Fahren\".\nIl brano fu adottato da Luigi Filippo come inno nazionale di Francia durante la monarchia di luglio (1830-1848).\nTesto.\n&lt;poem&gt;1&lt;/poem&gt;\n&lt;poem&gt;Peuple Fran\u00e7ais, peuple de braves,\nLa Libert\u00e9 rouvre ses bras ;\nOn nous disait : soyez esclaves !\nNous avons dit : soyons soldats !\nSoudain Paris, dans sa m\u00e9moire\nA retrouv\u00e9 son cri de gloire :\nEn avant, marchons\nContre les canons ;\n\u00c0 travers le fer, le feu des bataillons,\nCourons \u00e0 la victoire. (bis)&lt;/poem&gt; \n&lt;poem&gt;2&lt;/poem&gt;\n&lt;poem&gt;Serrez vos rangs, qu'on se soutienne !\nMarchons ! chaque enfant de Paris\nDe sa cartouche citoyenne\nFait une offrande \u00e0 son pays ;\n\u00d4 jour d'\u00e9ternelle m\u00e9moire !\nParis n'a plus qu'un cri de gloire :\nEn avant, marchons\nContre les canons ;\n\u00c0 travers le fer, le feu des bataillons,\nCourons \u00e0 la victoire. (bis)&lt;/poem&gt;\n&lt;poem&gt;3&lt;/poem&gt; \n&lt;poem&gt;La mitraille en vain nous d\u00e9vore,\nElle enfante des combattants ;\nSous les boulets voyez \u00e9clore\nCes vieux g\u00e9n\u00e9raux de vingt ans.\n\u00d4 jour d'\u00e9ternelle m\u00e9moire !\nParis n'a plus qu'un cri de gloire :\nEn avant, marchons\nContre les canons ;\n\u00c0 travers le fer, le feu des bataillons,\nCourons \u00e0 la victoire. (bis)&lt;/poem&gt;\n&lt;poem&gt;4&lt;/poem&gt; \n&lt;poem&gt;Pour briser leurs masses profondes,\nQui conduit nos drapeaux sanglants ?\nC'est la libert\u00e9 des deux Mondes,\nC'est Lafayette en cheveux blancs.\n\u00d4 jour d'\u00e9ternelle m\u00e9moire !\nParis n'a plus qu'un cri de gloire :\nEn avant, marchons\nContre les canons ;\n\u00c0 travers le fer, le feu des bataillons,\nCourons \u00e0 la victoire. (bis)&lt;/poem&gt;\n&lt;poem&gt;5&lt;/poem&gt; \n&lt;poem&gt;Les trois couleurs sont revenus,\nEt la colonne, avec fiert\u00e9,\nFait briller \u00e0 travers les nues\nL'arc-en-ciel de sa libert\u00e9,\n\u00d4 jour d'\u00e9ternelle m\u00e9moire !\nParis n'a plus qu'un cri de gloire :\nEn avant, marchons\nContre les canons ;\n\u00c0 travers le fer, le feu des bataillons,\nCourons \u00e0 la victoire. (bis)&lt;/poem&gt;\n&lt;poem&gt;6&lt;/poem&gt; \n&lt;poem&gt;Soldat du drapeau tricolore,\nD'Orl\u00e9ans ! roi qui l'a port\u00e9,\nTon sang se m\u00ealerait encore\n\u00c0 celui qu'il nous a cout\u00e9.\n\u00d4 jour d'\u00e9ternelle m\u00e9moire !\nParis n'a plus qu'un cri de gloire :\nEn avant, marchons\nContre les canons ;\n\u00c0 travers le fer, le feu des bataillons,\nCourons \u00e0 la victoire. (bis)&lt;/poem&gt;\n&lt;poem&gt;7&lt;/poem&gt;\n&lt;poem&gt;Tambours, du convoi de nos fr\u00e8res,\nRoulez le fun\u00e8bre signal ;\nEt nous, de lauriers populaires\nChargeons leur cercueil triomphal.\n\u00d4 temple de deuil et de gloire !\nPanth\u00e9on, re\u00e7ois leur m\u00e9moire !\nPortons-les marchons\nD\u00e9couvrons nos fronts\nSoyez immortels vous tous que nous pleurons,\nMartyrs de la victoire. (bis)&lt;/poem&gt;"}
{"id": "6908124", "revid": "767487", "url": "https://it.wikipedia.org/wiki?curid=6908124", "title": "Innocenzo Costantini", "text": "Biografia.\nNato ad Osimo nel 1881, Innocenzo Costantini si laure\u00f2 in Ingegneria a Roma nel 1904 e si specializz\u00f2 in elettronica a Liegi nell'Istituto Montefiore. Dal 1909 al 1913 fu ingegnere capo dell'Istituto case popolari a Milano, nonch\u00e9 direttore tecnico presso l'Istituto case popolari a Roma, del quale dal 1917 al 1946 fu direttore generale. Notevole fu anche la sua attivit\u00e0 didattica presso la facolt\u00e0 di Architettura di Roma dove insegn\u00f2 economia delle costruzioni civili. Scrisse numerosi testi di ingegneria e architettura. Fu vicepresidente dell'Associazione nazionale ingegneri italiani e membro della Commissione ministeriale per la ricostruzione delle citt\u00e0 distrutte dal terremoto nel 1917.\nPartito volontario per la guerra del 1915-1918, fu insignito della medaglia commemorativa e di volontario e della croce di guerra.\nMor\u00ec nel 1962 a Roma."}
{"id": "6908128", "revid": "767487", "url": "https://it.wikipedia.org/wiki?curid=6908128", "title": "Copia originale", "text": "Copia originale (\"Can You Ever Forgive Me?\") \u00e8 un film del 2018 diretto da Marielle Heller con protagonisti Melissa McCarthy e Richard E. Grant.\nLa pellicola \u00e8 l'adattamento cinematografico delle memorie \"Can You Ever Forgive Me? Memoirs of a Literary Forger\" di Lee Israel (1939-2014), biografa e falsaria.\nTrama.\nDopo essere caduta in disgrazia, per pagare l'affitto la biografa Lee Israel decide di contraffare delle lettere di alcuni scrittori e di varie celebrit\u00e0 decedute. Quando le falsificazioni cominciano a sollevare dei sospetti, decide di rubare le vere lettere dagli archivi delle biblioteche e di venderle attraverso un ex detenuto incontrato in un bar, mentre l'FBI \u00e8 in procinto di fermare la truffa.\nProduzione.\nNell'aprile 2015 il film prevede Nicole Holofcener alla regia e Julianne Moore come protagonista, ma nel luglio dello stesso anno la Moore esce dal progetto. Nel maggio 2016 Melissa McCarthy viene scelta per il ruolo della protagonista, con Marielle Heller alla regia e la sceneggiatura di Nicole Holofcener.\nRiprese.\nLe riprese del film iniziano nel gennaio 2017 a New York e terminano il 2 marzo seguente.\nPromozione.\nIl primo trailer del film viene diffuso il 16 marzo 2018.\nDistribuzione.\nIl film \u00e8 stato presentato in anteprima mondiale al Telluride Film Festival il 1\u00ba settembre 2018 e la settimana seguente al Toronto International Film Festival. \u00c8 stato distribuito nelle sale cinematografiche statunitensi a partire dal 19 ottobre 2018 ed in quelle italiane dal 21 febbraio 2019."}
{"id": "6908130", "revid": "729019", "url": "https://it.wikipedia.org/wiki?curid=6908130", "title": "Lady Musgrave Island", "text": "Lady Musgrave Island (in lingua aborigena: \"Wallaginji\", che in italiano significa \"bellissima barriera corallina\") \u00e8 un'isola corallina che fa parte del gruppo Capricorn e Bunker. Si trova al largo della costa centrale del Queensland, in Australia. Appartiene alla \"Local government area\" della Regione di Gladstone e fa parte del \"Capricornia Cays National Park\".\nGeografia.\nLady Musgrave Island si trova 96\u00a0km a nord di Bundaberg; ha un'area di 19,47\u00a0ha e si trova su una piattaforma corallina di circa 29,3\u00a0km\u00b2 che comprende una vasta laguna.\nFauna.\nL'isola \u00e8 luogo di nidificazione della tartaruga verde e della tartaruga comune. Piccoli squali pinna bianca e squali leopardo si vedono spesso a caccia nelle secche intorno all'isola.\nNidificano sull'isola una grande numero di uccelli migratori e residenti: la sterna stolida nera, la sterna dalle redini, la sterna nucanera, il gabbiano australiano, la berta del Pacifico\nil voltapietre, il piro-piro asiatico e la \"Tringa incana\".\nLa pittima minore, il piviere dorato del Pacifico, il corriere della Mongolia, il rallo bandecamoscio, la garzetta di Reef, la beccaccia di mare orientale, la \nbeccaccia di mare fuligginosa e una sottospecie di occhialino dorsogrigio (\"Zosterops lateralis chlorocephalus\").\nStoria.\nL'isola prende il nome da Jeannie Lucinda Musgrave, seconda moglie di Sir Anthony Musgrave, governatore coloniale del Queensland (1883-1888).\nCi furono operazioni di estrazione del guano sull'isola nella decade del 1890. Le prime strutture turistiche costruite sull'isola risalgono agli anni Trenta del 1900.\nL'area riveste un'importanza culturale per i tradizionali proprietari: i gruppi Taribelang Bunda, Bailai, Gooreng Gooreng e Gurang."}
{"id": "6908134", "revid": "767487", "url": "https://it.wikipedia.org/wiki?curid=6908134", "title": "Strunius", "text": "Lo strunio (gen. Strunius) \u00e8 un pesce osseo estinto, appartenente ai sarcotterigi. Visse nel Devoniano superiore (Frasniano, circa 385 - 375 milioni di anni fa) e i suoi resti fossili sono stati ritrovati in Europa.\nDescrizione.\nQuesto piccolo pesce non oltrepassava solitamente la lunghezza di dieci centimetri, e il suo corpo era compatto e robusto. Il cranio, dal muso accorciato, era composto da due met\u00e0, probabilmente articolate fra loro mediante un grande muscolo che accresceva la potenza del morso. Rispetto ad altri pesci sarcotterigi, \"Strunius\" possedeva un corpo molto pi\u00f9 compatto. Le mascelle erano molto sottili, e l'orbita era dotata di un grosso anello sclerotico formato da almeno diciotto elementi. Non erano presenti ossa extratemporali, ed era presente un singolo osso squamoso. \"Strunius\" era dotato di una caratteristica \"spirale\" dentata nella parte anteriore della mandibola, simile a quella del grande \"Onychodus\". \nAl contrario della gran parte degli altri sarcotterigi, le pinne impari erano sprovviste di lobi basali, e anche quelle pari non erano particolarmente robuste, ed erano sostenute da raggi; le pinne anali e le due pinne dorsali erano posizionata posteriormente; la pinna caudale era dificerca, simmetrica e con due grandi lobi inferiore e superiore; il lobo assiale era molto allungato. Le pinne erano fornite di lepidotrichi non articolati e numerosi. Le scaglie erano di forma arrotondata e dotati occasionalmente di cosmina.\nClassificazione.\nIl genere \"Strunius\" venne descritto per la prima volta nel 1966, sulla base di fossili provenienti dalla Lettonia in terreni del Devoniano superiore; la specie tipo \u00e8 \"Strunius rolandi.\" Altre specie provengono dalla Germania (\"S. walteri\") e ancora dalla Lettonia (\"S. kurshi\"). \n\"Strunius\" \u00e8 un rappresentante degli onicodontiformi, un gruppo di pesci sarcotterigi caratterizzati da \"spirali\" dentate nella mandibola e da pinne meno robuste rispetto a quelle di altri sarcotterigi (tetrapodomorfi, attinisti e dipnoi). In ogni caso, la caratteristica articolazione del cranio richiama gli altri sarcotterigi. \"Strunius\" \u00e8 uno dei pi\u00f9 piccoli membri del suo gruppo, e forse uno dei pi\u00f9 basali.\nPaleobiologia.\n\"Strunius\" era un piccolo pesce piuttosto veloce, che probabilmente si nutriva di altri pesci pi\u00f9 piccoli."}
{"id": "6908147", "revid": "1543377", "url": "https://it.wikipedia.org/wiki?curid=6908147", "title": "Nicolas Gilsoul", "text": "Biografia.\nHa disputato la sua prima gara da copilota nel 2000, al \"Rallye de la Famenne\", in Belgio, a bordo di una Opel Corsa GSi pilotata dal connazionale Thierry Paquay. Esord\u00ec invece nel mondiale al Rally di Monte Carlo del 2007 con Luc Dewinter su Mitsubishi Lancer Evo IX, terminando al 28\u00ba posto assoluto e all'ottavo nella classe N4. Nel 2003 corse al fianco di Bruno Thiry, col quale disput\u00f2 diversi appuntamenti del campionato europeo e sino al 2010 gareggi\u00f2 con diversi piloti sia belgi che francesi in numerose gare dei rispettivi campionati nazionali. \nNel 2011 inizi\u00f2 a competere stabilmente con Thierry Neuville, inizialmente con una Peugeot 207 S2000 e gareggiando nell'Intercontinental Rally Challenge.\nDisput\u00f2 la sua prima stagione mondiale completa nel 2012, in forza allo Citro\u00ebn Junior team, divisione della squadra ufficiale francese dedicata ai piloti emergenti, riuscendo a ottenere diversi piazzamenti a punti nel corso della stagione. Nel 2013 la coppia venne ingaggiata dalla scuderia privata Qatar World Rally Team al volante di una Ford Fiesta RS WRC e conquist\u00f2 il primo podio in carriera terminando al terzo posto nel Rally del Messico, seguito poi da altri sei e dal secondo posto finale ottenuto in classifica generale.\nDopo la convincente stagione 2013, per il 2014 Gilsoul e Neuville sottoscrissero un nuovo contratto con la scuderia Hyundai Motorsport, rientrata ufficialmente nel mondiale dopo 10 anni di assenza, e vinsero la loro prima gara al Rally di Germania con la nuova i20 WRC, regalando alla casa sudcoreana il primo successo iridato della storia e chiudendo al sesto posto nella generale piloti, ripetuto poi anche nella stagione 2015 disputata con la stessa auto. \nNel 2016 giunsero secondi con la versione aggiornata della vettura, la \"New Generation i20 WRC\", e nel 2017 terminarono nuovamente la stagione al secondo posto con la nuovissima i20 Coupe WRC, vincendo quattro gare e mantenendo vivo il campionato sino alla penultima gara. \nSeguirono poi altri due secondi posti finali: nel 2018, sempre alle spalle di Ogier/Ingrassia, e nel 2019, quando furono gli estoni Ott T\u00e4nak e Martin J\u00e4rveoja a vincere il titolo piloti e copiloti. Il secondo posto finale ottenuto nel 2019 contribu\u00ec inoltre alla vittoria da parte della squadra Hyundai del titolo costruttori, il primo nella storia della casa sudcoreana. "}
{"id": "6908148", "revid": "868829", "url": "https://it.wikipedia.org/wiki?curid=6908148", "title": "V.I.S.B.A.", "text": "V.I.S.B.A. \u00e8 l'associazione Volontari Internazionali Scuola Beato Angelico. Al 22 marzo 2017 risulta fra le ONG riconosciute dal Ministero degli affari esteri e della cooperazione internazionale.\nStoria.\nL'associazione ha iniziato la propria attivit\u00e0 nel 1963 proponendo ai propri soci la realizzazione di piani di sviluppo nel terzo mondo; dal 1971 \u00e8 affiliata alla FOCSIV.\nHa sede legale a Milano e sede operativa a Faenza; ha formato e inviato, fino all'agosto 1975, 25 volontari.\nPubblicazioni.\nHa pubblicato o pubblica:"}
{"id": "6908161", "revid": "990063", "url": "https://it.wikipedia.org/wiki?curid=6908161", "title": "OS X Snow Leopard", "text": ""}
{"id": "6908166", "revid": "990063", "url": "https://it.wikipedia.org/wiki?curid=6908166", "title": "OS X Lion", "text": ""}
{"id": "6908170", "revid": "852776", "url": "https://it.wikipedia.org/wiki?curid=6908170", "title": "Nick Kay", "text": ""}
{"id": "6908174", "revid": "144796", "url": "https://it.wikipedia.org/wiki?curid=6908174", "title": "Sommi Picenardi", "text": "Sommi Picenardi, antica nobile famiglia di Cremona.\nCapostipite fu con Alberico da Sommo, dal 1128. \nNel XII secolo i Sommi erano investiti del feudo nobile e perpetuo di alcune terre di Sommo e di molti altri diritti su altre ventidue terre della diocesi cremonese. \nArchivio.\nL'archivio fu notificato nel 1973 quando era ancora conservato nella villa della famiglia a Olgiate Molgora. L'archivio \u00e8 conservato presso l'archivio di Stato di Cremona.\nArma.\n\"Scudetto di argento partito a sinistra caricato di una fascia di rosso e a destra da un liocorno anuro rampante dello stesso su - monte a 3 cime di verde su fascia di argento su rosso accompagnata in alto da - una ruota di oro e in basso da - una palla dello stesso - aquila bicipite di nero coronata di oro su oro - su leone rampante coronato di oro tenente con 3 zampe un ramo di cotogno di verde fruttato di oro su azzurro\"."}
{"id": "6908175", "revid": "125479251", "url": "https://it.wikipedia.org/wiki?curid=6908175", "title": "Giacomo Della Mea", "text": "Biografia.\nPrimogenito di Giovanni Della Mea e Lucia Marcon, Iginio Giacomo Della Mea nacque a Raccolana, in comune di Chiusaforte, il 4 ottobre 1907. Durante la giovinezza altern\u00f2 al lavoro diurno l'insegnamento serale presso la scuola d'arti e mestieri \"Giovanni da Udine\" a Udine. Si dedic\u00f2 inoltre alla sua vera passione, la pittura, riuscendo a riprenderne lo studio e conseguendo la maturit\u00e0 artistica a Venezia nel 1933. La sua arte verr\u00e0 apprezzata da Arturo Manzano e le sue mostre gratificate sempre da un buon riscontro di critica. Nel 1935 frequent\u00f2 il corso Allievi ufficiali di complemento e nel 1939 si iscrisse all'Istituto universitario di architettura di Venezia (IUAV). Allo scoppio della seconda guerra mondiale, nel 1940, venne assegnato al battaglione degli Alpini; partecip\u00f2 alla campagna greco-albanese e alla campagna italiana di Russia, unendosi successivamente ai partigiani della \"Brigata Osoppo\".\nTerminato il conflitto bellico, nel 1946 si laure\u00f2 e intraprese per un ventennio la carriera di architetto. Si iscrisse all'albo professionale dell'Ordine degli architetti e nel gennaio 1947 apr\u00ec il suo primo studio in via Gorghi, 8 a Udine; seguirono poi quelli di piazza XX settembre, 4 nel 1950 e di via Ciconi, 14 nel 1954.\nL'arte di Della Mea, fortemente segnata dall'esperienza di vita, trov\u00f2 felice espressione nell'architettura sacra: in essa seppe riversare, con soluzioni originali, una riflessione personale indipendente e anticipatrice dei cambiamenti post-conciliari.\nDelle diciassette chiese realizzate, ricordiamo in particolare quella dell'ospedale di Santa Maria della Misericordia (1957-1959), abbellita dalle opere dello scultore Max Piccini e del pittore Fred Pittino, il Tempio di Cargnacco (1949-55), unico sacrario in Italia dedicato ai caduti e ai dispersi nella campagna di Russia, dei quali moltissimi alpini, la chiesa di San Pio X a Udine (1958-61), chiesa preconciliare, ma caratterizzata gi\u00e0 nel (1958) dall'altare rivolto ai fedeli e spostato verso il centro della comunit\u00e0, la parrocchiale di Gonars (1964), il Duomo di Cervignano del Friuli (1965), la chiesa di Ges\u00f9 Divino Operaio a Trieste (1955-61), progetto vincitore del concorso nazionale.\nSempre su committenza ecclesiastica progett\u00f2 scuole e collegi quali l'istituto di don Emilio de Roja al villaggio di San Domenico (1947) e il complesso del collegio arcivescovile \"Bertoni\" (1968); altari e arredi sacri, come quelli per Chiusaforte (1959), Paularo (1963), cappelle come a Sella Nevea (1949). Non vanno sottaciuti i progetti per la casa dello studente in viale Ungheria (1965-66); opere stradali come la variante dei Rivoli Bianchi (1951), opere pubbliche come la caserma dei carabinieri di viale Venezia (1961) o la scuola media \"Ellero\" a Udine (1962); alberghi come il \"Nevada\" a Tarvisio (1965); condomini come \"Europa 1 e 2\" in viale Europa Unita (1960-1961) e \"Ceuci\" in via Chinotto (1958) a Udine; il complesso INA-casa di via Pradamano a Udine (1950-1954); il monumento ai caduti a Tarvisio (1955); partecipa al concorso internazionale per il collegamento sul Kattegat tra Danimarca e Svezia (1965) dove il suo progetto viene segnalato. Tra il 1947 e il 1968, anno della sua morte, la sua attivit\u00e0 fu molto intensa."}
{"id": "6908187", "revid": "72396", "url": "https://it.wikipedia.org/wiki?curid=6908187", "title": "Giuseppe Foderaro", "text": "Biografia.\nGiuseppe Foderaro, ingegnere e studioso di paleontologia calabrese, rivest\u00ec un ruolo importante nella cultura calabrese. Fu vicedirettore del Museo provinciale di Catanzaro e nel 1888 fu incaricato dalla Commissione conservatrice di monumenti e oggetti di arte e antichit\u00e0 di redigere l'inventario dei reperti e delle opere esistenti. Durante la sua attivit\u00e0 realizz\u00f2 una pregiata collezione, costituita da circa 800 pezzi, di oggetti preistorici di provenienza da varie realt\u00e0 calabresi che don\u00f2 al Museo provinciale con lascito testamentario.\nDal 1908 collabor\u00f2 intensamente con l'opera Interdiocesana per la ricostruzione delle chiese di Calabria (R.D.L. 10 gennaio 1926, n. 56 per la di ricostruzione degli edifici di culto nelle provincie di Messina e Reggio Calabria dopo il terremoto del 28 dicembre 1908), per la riedificazione degli edifici di culto distrutti o danneggiati nella provincia di Reggio Calabria con particolarit\u00e0 alla locride.\nPurtroppo in conseguenza di tale attivit\u00e0, furono demolite alcune chiese ancora recuperabili, come la chiesa parrocchiale di Gioiosa Ionica.\nNel 1910 fu nominato Cavaliere della Corona d'Italia."}
{"id": "6908188", "revid": "111744729", "url": "https://it.wikipedia.org/wiki?curid=6908188", "title": "Leopoldo De Feis", "text": "Biografia.\nLeopoldo De Feis nacque a Anzi, nella provincia di Potenza, il 28 gennaio 1844. Comp\u00ec i suoi studi a Napoli presso i barnabiti di San Felice, completando a Roma le sue conoscenze di teologia. Ordinato sacerdote nel 1868, fu destinato al collegio \"Alla Querce\" dove altern\u00f2 per quindici anni la sua attivit\u00e0 di insegnante con quella di studioso di latino, di archeologia e antiquaria in genere. Pot\u00e9 approfondire i suoi interessi di archeologo in pi\u00f9 di un soggiorno a Roma, dove fu accolto nel 1885 nella Pontificia accademia \"Cultorum martyrum\" e nel 1897 tra i membri della Pontificia accademia romana di archeologia.\nFin dal 1878 aveva curato la sistemazione della collezione archeologica del collegio fiorentino, composta da 212 pezzi provenienti dagli scavi etruschi di Orvieto, e il catalogo di tutti i pezzi conservati. Nel 1899, divenuto socio della Societ\u00e0 Colombaria di Firenze, inizi\u00f2 l'ordinamento, che non pot\u00e9 portare a termine, delle monete e dei sigilli di quella. Nel 1905 abbandon\u00f2 per motivi di salute l'insegnamento nel liceo del collegio fiorentino, dedicandosi ai suoi studi, e assumendo l'incarico di direttore spirituale.\nMor\u00ec a Livorno il 5 ottobre 1909."}
{"id": "6908191", "revid": "298229", "url": "https://it.wikipedia.org/wiki?curid=6908191", "title": "Sem\u00ebn Ivanovi\u010d R\u017ei\u0161\u010din", "text": ""}
{"id": "6908193", "revid": "110157", "url": "https://it.wikipedia.org/wiki?curid=6908193", "title": "Campionati mondiali di sci alpino 2019", "text": "I Campionati mondiali di sci alpino 2019 si sono svolti in Svezia, ad \u00c5re, dal 4 al 17 febbraio. Il programma ha incluso gare di discesa libera, supergigante, slalom gigante, slalom speciale e combinata, tutte sia maschili sia femminili, e una gara a squadre mista.\nAssegnazione e impianti.\nLa sede \u00e8 stata decisa dal congresso FIS di Barcellona il 5 giugno 2014; la candidata sconfitta era l'italiana Cortina d'Ampezzo.\n\u00c5re aveva gi\u00e0 ospitato i Campionati mondiali nel 1954 e nel 2007.\nRisultati.\nUomini.\nDiscesa libera.\nData: sabato 9 febbraio 2019\nOre: 13.30 (UTC+1)\nPista: Olympia\nPartenza: 1\u00a0033\u00a0m\u00a0s.l.m.\nArrivo: 396\u00a0m\u00a0s.l.m.\nDislivello: 637\u00a0m\nTracciatore: Hannes Trinkl (FIS)\nSupergigante.\nData: mercoled\u00ec 6 febbraio 2019\nOre: 12.30 (UTC+1)\nPista: Olympia\nPartenza: 1\u00a0033\u00a0m\u00a0s.l.m.\nArrivo: 396\u00a0m\u00a0s.l.m.\nDislivello: 637\u00a0m\nTracciatore: Reto Nydegger (Norvegia)\nSlalom gigante.\nData: venerd\u00ec 15 febbraio 2019\n1\u00aa manche:\nOre: 14.15 (UTC+1)\nPista: Olympia\nPartenza: 812\u00a0m\u00a0s.l.m.\nArrivo: 396\u00a0m\u00a0s.l.m.\nDislivello: 416\u00a0m\nTracciatore: Michael Rottensteiner (Norvegia)\n2\u00aa manche:\nOre: 17.45 (UTC+1)\nPista: Olympia\nPartenza: 812\u00a0m\u00a0s.l.m.\nArrivo: 396\u00a0m\u00a0s.l.m.\nDislivello: 416\u00a0m\nTracciatore: Bernd Brunner (Germania)\nSlalom speciale.\nData: domenica 17 febbraio 2019\n1\u00aa manche:\nOre: 11.00 (UTC+1)\nPista: Olympia\nPartenza: 615\u00a0m\u00a0s.l.m.\nArrivo: 396\u00a0m\u00a0s.l.m.\nDislivello: 219\u00a0m\nTracciatore: Michael Piercher (Svizzera)\n2\u00aa manche:\nOre: 14.30 (UTC+1)\nPista: Olympia\nPartenza: 615\u00a0m\u00a0s.l.m.\nArrivo: 396\u00a0m\u00a0s.l.m.\nDislivello: 219\u00a0m\nTracciatore: Simone Deldio (Francia)\nCombinata.\nData: luned\u00ec 11 febbraio 2019\n1\u00aa manche:\nOre: 11.00 (UTC+1)\nPista: Olympia\nPartenza: 934\u00a0m\u00a0s.l.m.\nArrivo: 396\u00a0m\u00a0s.l.m.\nDislivello: 538\u00a0m\nTracciatore: Hannes Trinkl (FIS)\n2\u00aa manche:\nOre: 14.30 (UTC+1)\nPista: Olympia\nPartenza: \nArrivo: \nDislivello: \nTracciatore: Fabien Munier (Francia)\nDonne.\nDiscesa libera.\nData: domenica 10 febbraio 2019\nOre: 12.30 (UTC+1)\nPista: Olympia\nPartenza: 898\u00a0m\u00a0s.l.m.\nArrivo: 396\u00a0m\u00a0s.l.m.\nDislivello: 502\u00a0m\nTracciatore: Jean-Philippe Vulliet (FIS)\nSupergigante.\nData: marted\u00ec 5 febbraio 2019\nOre: 12.30 (UTC+1)\nPista: Olympia\nPartenza: 898\u00a0m\u00a0s.l.m.\nArrivo: 396\u00a0m\u00a0s.l.m.\nDislivello: 502\u00a0m\nTracciatore: Roland Platzer (Svizzera)\nSlalom gigante.\nData: gioved\u00ec 14 febbraio 2019\n1\u00aa manche:\nOre: 14.15 (UTC+1)\nPista: Olympia\nPartenza: 736\u00a0m\u00a0s.l.m.\nArrivo: 396\u00a0m\u00a0s.l.m.\nDislivello: 340\u00a0m\nTracciatore: Livio Magoni (Slovacchia)\n2\u00aa manche:\nOre: 18.00 (UTC+1)\nPista: Olympia\nPartenza: 736\u00a0m\u00a0s.l.m.\nArrivo: 396\u00a0m\u00a0s.l.m.\nDislivello: 340\u00a0m\nTracciatore: Gianluca Rulfi (Italia)\nSlalom speciale.\nData: sabato 16 febbraio 2019\n1\u00aa manche:\nOre: 11.00 (UTC+1)\nPista: Olympia\nPartenza: 582\u00a0m\u00a0s.l.m.\nArrivo: 396\u00a0m\u00a0s.l.m.\nDislivello: 186\u00a0m\nTracciatore: Werner Zurbuchen (Svizzera)\n2\u00aa manche:\nOre: 14.30 (UTC+1)\nPista: Olympia\nPartenza: 582\u00a0m\u00a0s.l.m.\nArrivo: 396\u00a0m\u00a0s.l.m.\nDislivello: 186\u00a0m\nTracciatore: Tim Gfeller (Norvegia)\nCombinata.\nData: venerd\u00ec 8 febbraio 2019\n1\u00aa manche:\nOre: 11.30 (UTC+1)\nPista: Olympia\nPartenza: 971\u00a0m\u00a0s.l.m.\nArrivo: 396\u00a0m\u00a0s.l.m.\nDislivello: 575\u00a0m\nTracciatore: Jean-Philippe Vulliet (FIS)\n2\u00aa manche:\nOre: 16.15 (UTC+1)\nPista: Olympia\nPartenza: \nArrivo: \nDislivello: \nTracciatore: Manuel Gamper (Canada)\nMisto.\nGara a squadre.\nData: marted\u00ec 12 febbraio 2019\nOre: 16.00 (UTC+1)\nPista: Olympia\nPartenza: 478 m s.l.m.\nArrivo: 396 m s.l.m.\nDislivello: 82 m\nTracciatore: \nTorneo.\nLa gara a squadre consiste in una competizione di slalom parallelo tra rappresentative nazionali composte da quattro atleti, due sciatori e due sciatrici, che si affrontano a due a due sul percorso di gara. Ai vincitori spetta un punto; in caso entrambe le squadre ottengano due punti, passa il turno la squadra che ha ottenuto il miglior tempo stabilito sommando le migliori prestazioni maschili e femminili."}
{"id": "6908195", "revid": "21583", "url": "https://it.wikipedia.org/wiki?curid=6908195", "title": "James Britten", "text": "Biografia.\nNato a Chelsea, Londra, nel 1865 si trasfer\u00ec a High Wycombe per iniziare la carriera medica. Tuttavia cominci\u00f2 a interessarsi sempre di pi\u00f9 alla botanica e inizi\u00f2 a scrivere articoli sull'argomento. La sua prima pubblicazione fu probabilmente quella pubblicata sul Journal of Botany nel 1863. Nel 1869, fu nominato assistente presso l'Herbarium ai Royal Botanic Gardens di Kew. Nel 1871, entr\u00f2 nel Dipartimento di Botanica del British Museum e rimase in quella posizione fino al suo ritiro nel 1909. Nel 1879, successe a Henry Trimen come direttore del prestigioso Journal of Botany, British and Foreign. Fu direttore del giornale per circa 45 anni. Cattolico fervente, Britten fu nominato Cavaliere e poi Cavaliere Comandante dell'Ordine di San Gregorio Magno da Papa Leone XIII. Mor\u00ec all'et\u00e0 di 79 anni."}
{"id": "6908197", "revid": "110157", "url": "https://it.wikipedia.org/wiki?curid=6908197", "title": "League of American Football 2018", "text": "La League of American Football 2018 \u00e8 la 19\u00aa edizione del campionato di football americano di primo livello, organizzato dalla FAFR.\nStagione regolare.\nClassifica.\nLe classifiche della regular season sono le seguenti:"}
{"id": "6908200", "revid": "287204", "url": "https://it.wikipedia.org/wiki?curid=6908200", "title": "Gergely Kulcsar", "text": ""}
{"id": "6908215", "revid": "599013", "url": "https://it.wikipedia.org/wiki?curid=6908215", "title": "Cameron Dummigan", "text": "Carriera.\nClub.\nCresciuto nei settori giovanili di Cliftonville e Burnley, nel 2014 ha firmato il primo contratto professionistico con i \"Clarets\", senza per\u00f2 riuscire ad esordire in prima squadra. Il 2 ottobre 2015 passa in prestito all'Oldham Athletic, con cui esordisce il giorno dopo, nel pareggio per 3-3 contro il Gillingham. Il 31 agosto 2016 viene acquistato a titolo definitivo, firmando un biennale con i \"Latics\".\nNazionale.\nHa giocato con le varie rappresentative giovanili dell'Irlanda del Nord, debuttando con l'under-21 il 9 settembre 2014, in occasione della partita di qualificazione all'Europeo 2015 persa per 1-4 contro la Serbia.\nStatistiche.\nPresenze e reti nei club.\n\"Statistiche aggiornate al 20 marzo 2018.\""}
{"id": "6908239", "revid": "827882", "url": "https://it.wikipedia.org/wiki?curid=6908239", "title": "Sssssss", "text": ""}
{"id": "6908240", "revid": "111767056", "url": "https://it.wikipedia.org/wiki?curid=6908240", "title": "Giuliano De Marinis", "text": "Biografia.\nNato a Firenze nel 1948, De Marinis si \u00e8 laureato in etruscologia. Dopo il corso di perfezionamento in archeologia e antichit\u00e0 classiche, \u00e8 stato borsista del CNR presso la stessa universit\u00e0, e si \u00e8 occupato inizialmente soprattutto di topografia storica, nonch\u00e9 della tarda Et\u00e0 del ferro e dell'orientalizzante in Etruria. In Toscana ha diretto numerosi scavi e ricerche, relativi ad ogni epoca storica, con particolare riferimento all'archeologia urbana (scavi a Firenze in Piazza della Signoria, protrattisi per circa un decennio). A seguito di questi, era stato nominato direttore del Centro di restauro della Soprintendenza archeologica di Firenze per poi entrarvi in ruolo come ispettore archeologo.\nNel 1995 \u00e8 stato nominato soprintendente archeologo per le Marche, e ad Ancona ha collaborato alla nascita del Museo archeologico nazionale. Nella veste di direttore del laboratorio di restauro della stessa soprintendenza, De Marinis si \u00e8 lungamente applicato per un suo potenziamento strutturale, giunto al culmine con l'acquisto di apparecchiature scientifiche all'avanguardia, tra le quali una camera radiografica.\nTra i suoi progetti pi\u00f9 riusciti e di maggior prestigio si ricordano le opere di restauro sui Bronzi di Riace, sul Frontone di Talamone, sul Sarcofago degli Sposi del Louvre e sui Bronzi dorati di Pergola."}
{"id": "6908248", "revid": "1543377", "url": "https://it.wikipedia.org/wiki?curid=6908248", "title": "Opramoas", "text": "Eccezionale benefattore (\"Evergete\"), esso \u00e8 conosciuto soprattutto per l'elenco inciso su lastre di pietra degli onori resigli, il quale era esposto su tre pareti esterne del suo Heroon, e che \u00e8 arrivato sino a noi. Esso contiene circa 70 documenti individuali redatti in un periodo che va dal regno dell'imperatore Traiano (r. 98-117 d.C.) a quello di Antonino Pio (r. 138-161 d.C.).\nBiografia.\nOpramoas, figlio di Apoll\u00f3nios di Rodiapoli, nacque nella seconda met\u00e0 del primo secolo a Rodiapoli, citt\u00e0 della Licia le cui rovine sorgono oggi nelle vicinanze della cittadina di Kumluca, nella Turchia sudoccidentale. \nUna delle prime cariche ricoperte nella sua carriera fu quella di \"Archiphylax\" al tempo di Traiano. In questa prima fase suo padre Apollonio II assunse la posizione di sostenitore dei propri figli per l'acquisizione di uffici nella Federazione Licia. Uno dei fratelli di Opramoas, Apollonio III, fu in questo periodo - come alla fine del regno di Adriano anche Opramoas stesso - sacerdote federale della Licia e acquis\u00ec probabilmente la cittadinanza romana, cosa che invece non pu\u00f2 essere confermata per Opramoas.\nOpramoas non si impegn\u00f2 solo nella sua citt\u00e0 natale, ma assunse uffici e funzioni in numerose citt\u00e0 della Licia agendo come benefattore, elargendo fondi per la costruzione di edifici e lo svolgimento di giochi attraverso donazioni in denaro o lo svolgimento di combattimenti di gladiatori o cacce di animali. A Rodiapoli don\u00f2 due templi. A Myra e Patara assunse la carica di Agonoteta mentre a Coridala, la citt\u00e0 natale di sua madre Aglais (anche conosciuta come Aristokila), fu tre volte ginnasiarca.\nOpramoas ricoperse un ruolo di primo piano dopo il devastante terremoto in Licia nell'anno 141 d.C., in quanto si impegn\u00f2 in modo decisivo nel restauro e nella ristrutturazione di edifici delle citt\u00e0 della Licia. In particolare conosciamo il suo sostegno per Limyra, Nisa, Myra, Pinara, Kadyanda, Telmessos, Xanthos, Kalynda, Balbura, Krya, Choma, Kyaneai, Arneae, Arykanda, Gagae, Olympos, Acalissus, Bubon, Symbra, Podalia, Fello, Antifello, Faselide, Aperlai e Sidyma. A Coridala finanzi\u00f2 la distribuzione dei cereali al popolo.\nParecchie citt\u00e0 della Licia e la Federazione Licia stessa onorarono Opramoas mentre era ancora in vita a causa del suo impegno sociale. Testimonianza di questi onori sono ancora iscrizioni onorarie nelle citt\u00e0 di Tlos, nel Letoon di Xanthos, a Faselide e a Myra. Nell'elenco degli onori Opramoas si vanta di essersi assunto i costi per le statue associate a queste iscrizioni, statue oggi non pi\u00f9 esistenti. Il governatore Cornelio Proculo fece obiezione al conferimento di onori collegati all'anno in cui Opramoas aveva occupato la carica di sacerdote federale: tali obiezioni poterono essere superate solo grazie all'opera di persuasione che gli abitanti di Xanto esercitarono sul nuovo imperatore Antonino Pio.\nL\"'Heroon\" e la sua iscrizione.\nVicino al Teatro di Rodiapoli, dietro il palco, si trovano le rovine di un Heroon, riscoperto nel 1842 dagli esploratori inglesi Thomas A. B. Spratt ed Edward Forbes. Si tratta di un edificio con una superficie di 8 \u00d7 7 m, che probabilmente fungeva da tomba per Opramoas e venne qualificato come Heroon per gli eccezionali servizi resi da quest'ultimo a Rodiapoli e alla Licia.\nL'iscrizione \u00e8 uno dei documenti greci pi\u00f9 impressionanti di tutta l'Asia minore, sia per la lunghezza (circa 20 colonne di 100 linee ciascuna; 36 000 caratteri; 7260 parole) sia per il contenuto (70 documenti, di cui 32 decreti del \"koinon\" di Licia e 38 lettere provenienti da differenti citt\u00e0, dall'imperatore Antonino Pio e da un procuratore).\nL'ampio elenco di onori venne inciso su blocchi di calcare, di cui solo una piccola parte venne recuperata nei pressi dell'edificio al momento della sua riscoperta. Tuttavia, la maggior parte dell'iscrizione pot\u00e9 essere trovata tra il 1882 e il 1894 sotto uno strato di detriti formatisi per il collasso della struttura, cos\u00ec che fu possibile ricostruirla. A causa della degradabilit\u00e0 del calcare, l'iscrizione ha sofferto molto dopo la sua riscoperta, poich\u00e9 dopo il loro ritrovamento i blocchi sono rimasti all'esterno senza protezione dalle intemperie. Oggi, quindi, si sono conservati solo pochi blocchi e frammenti, i quali possono essere visti \"in situ\" a Rodiapoli.\nPer la ricerca scientifica classica, il valore dell'iscrizione greca risiede, \"inter alia\", nella visione dettagliata che essa d\u00e0 del funzionamento dell'alleanza licia e dei processi di comunicazione tra le singole citt\u00e0 della Licia, l'alleanza licia e l'amministrazione provinciale romana, nonch\u00e9 nella ricostruzione delle cronologie dei sacerdoti federali lici. L'elenco contiene anche lettere indirizzate dall'imperatore Antonino Pio direttamente alla Confederazione licia. Essa costituisce una delle pi\u00f9 antiche iscrizioni dell'et\u00e0 classica a essere arrivate sino a noi.\nUn esempio delle attivit\u00e0 benefiche di Opramoas viene dato dai seguenti due frammenti dell'iscrizione: \"... a parte i suoi doni di giochi e una massa di edifici civici, di recente lo abbiamo trovato mentre si offriva di pagare per la scuola elementare di tutti i cittadini-bambini di Xanto, sia maschi che femmine\" ... \"ha dato fondi per la sepoltura alle persone bisognose e pagato le doti delle figlie delle famiglie povere \".\nOpramoas nella cultura moderna.\nLa scrittrice belga-francese Marguerite Yourcenar d\u00e0 a Opramoas un ruolo secondario nel suo romanzo \"Memorie di Adriano\" (edizione francese originale: \"M\u00e9moires d'Hadrien\", Parigi 1951). Anche lo storico francese Paul Veyne ha scritto pagine pregevoli su Opramoas, \"\u00e9verg\u00e8te par excellence\", nel suo libro \"Le Pain et le Cirque\"."}
{"id": "6908256", "revid": "72396", "url": "https://it.wikipedia.org/wiki?curid=6908256", "title": "Valerio Sestini", "text": "Ha compiuto pi\u00f9 di venti missioni in Nepal fra il 1971 e il 2002, facendone uno dei massimi esperti di Himalaya e Tibet.\nBiografia.\nEsordi.\nValerio Sestini si laurea presso la facolt\u00e0 di architettura dell'Universit\u00e0 degli studi di Firenze nell'anno accademico 1964-1965 con Domenico Cardini, e per vari anni \u00e8 allievo interno all'Istituto di Elementi di architettura e rilievo dei monumenti diretto da Italo Gamberini. Dopo la laurea vince una borsa di studio per una ricerca sulle costruzioni in acciaio e consegue un diploma sui ponti in acciaio; inizia in questa occasione la lunga collaborazione con Leonardo Lusanna. Dal 1971 al 1981 \u00e8 professore incaricato per l'insegnamento di Tecnologia delle costruzioni e nel 1982 professore associato di Tecnologia dell'architettura.\nEsperienza in Nepal.\nIscritto al Club alpino italiano dal 1954, frequentatore delle montagne da quando era bambino, nel 1971 si reca per la prima volta in Nepal con l'amico Enzo Somigli, Beppe Tenti e Reinhold Messner per un viaggio alpinistico e ne trae ispirazione per studiare le tipologie costruttive dei ponti himalayani. Ha cos\u00ec inizio per Sestini una lunga attivit\u00e0 di ricerca in territorio nepalese, che lo vede impegnato su pi\u00f9 fronti per il censimento, il salvataggio ed il recupero del patrimonio architettonico.\nEsploratore e escrittore.\nNel 1975 esce il primo articolo di Sestini sul Nepal dal titolo \"Origine dei sistemi costruttivi dei ponti nelle regioni himalayane e loro evoluzione tipologica e strutturale\". Sempre nel 1975 l'architetto \u00e8 selezionato per partecipare - come componente del gruppo scientifico - alla spedizione scientifico-alpinistica italiana del Club Alpino Italiano al Lhotse (8.516 metri, Nepal), guidata da Riccardo Cassin. Sestini e Somigli percorrono lunghe distanze, sovente ad un'altitudine attorno ai 5.000 metri, per documentare le caratteristiche architettoniche delle abitazioni degli sherpa (gruppo etnico di origine tibeto-birmana) nel distretto del Khumbu ed in particolare nei villaggi di Namche Bazar e Kumjung. Nello stesso anno i due tornano nella valle di Katmandu, dopo un primo sopralluogo nel 1971, per effettuare rilievi dettagliati delle fontane di Patan.\nI risultati della spedizione al Lhotse vengono pubblicati nel volume \"Lhotse 75\", che accoglie le relazioni di tutti i partecipanti alla missione, e costituiranno materiale espositivo per le mostre di Pescia (Cai) e di Parigi (Unesco). Nell'esposizione di Parigi, promossa dall'Unesco e dal governo del Nepal, le ricerche di Sestini e Somigli sull'architettura sherpa nella valle del Khumbu acquistano risonanza internazionale; in particolare, esse contribuiscono a richiamare l'attenzione della comunit\u00e0 scientifica sulla necessit\u00e0 di un intervento urgente per salvaguardare le valli della catena himalayana.\nNel 1978 Sestini pubblica, per conto dell'Unesco, il libro \"Sherpa Architecture\" e diventa consigliere ed esperto per il Ministero degli affari esteri alla XX conferenza generale dei Paesi membri dell'Unesco. \u00c8 dello stesso anno una nuova missione in Nepal, nell'alta valle della Kali Gandaki e Muktinath, che lo vede impegnato ad approfondire le tecnologie costruttive impiegate nelle costruzioni himalayane site nell'area influenzata dal buddismo tibetano. L'argomento riceve finanziamenti dal Consiglio nazionale delle ricerche, che gli permetteranno di condurre ulteriori missioni in altre valli nepalesi (valli del Marsyandi Khola e dell'Helambu), nel 1980, 1981 e 1982, per il completamento delle ricerche sulle tecnologie costruttive.\nNel 1981 hanno inizio, con il Ministero degli affari esteri, specifici studi sul patrimonio architettonico nepalese (centro storico di Patan, valle di Katmandu, Jumla e Parco nazionale del Rara), che proseguiranno fino al 1999. Nel 1993 \u00e8 consulente della missione congiunta Unesco-Icomos per la revisione dei confini dei World Heritage Site nella valle di Kathmandu e, finalmente, nel 2000 le ricerche condotte da Sestini si traducono in un \"piano pilota\" per la salvaguardia e la tutela dell'ambiente e dell'architettura lungo il fiume Bagmati nella valle di Kathmandu, finanziato dal Ministero degli affari esteri e condotto assieme a Caterina Bonapace (antropologa), Martino Nicoletti (etnologo), Vincenzo Bentivegna (economista), Enzo Somigli e Vincenzo Gabriele (architetti).\nMuore a Firenze il 18 ottobre 2013 all\u2019et\u00e0 di 78 anni per problemi al cuore."}
{"id": "6908264", "revid": "767487", "url": "https://it.wikipedia.org/wiki?curid=6908264", "title": "La fuga del signor Makkinli", "text": "La fuga del signor Makkinli () \u00e8 un film del 1975, diretto da Michail \u0160vejcer.\nVenne presentato al Trieste Science+Fiction Festival 1977, dove ottenne il premio speciale della giuria per la musica.\nTrama.\nIl signor Makkinli riesce con mezzi discutibili a essere inserito in un programma d'ibernazione che permette alle persone benestanti di fuggire da un presente opprimente con la speranza di svegliarsi in un futuro migliore. Quando si sveglia si compiace per il buon esito dell\u2019esperimento e il personale lo accompagna all'esterno dove scopre, sconcertato, di trovarsi in quello che resta del mondo dopo una catastrofe nucleare. Si sveglia! Per fortuna \u00e8 stato tutto un sogno che comunque \u00e8 servito da sprono per cominciare ad accettare la realt\u00e0 che lo circonda."}
{"id": "6908270", "revid": "15756", "url": "https://it.wikipedia.org/wiki?curid=6908270", "title": "'78 - Vai piano ma vinci", "text": "'78 - Vai piano ma vinci \u00e8 un film documentario del 2016 diretto da Alice Filippi.\nIl film ricostruisce i 76 giorni vissuti dal padre della regista, Pier Felice Filippi, 23enne campione di rally figlio di un industriale torinese, che nel 1978 venne rapito dalla 'ndrangheta.\nTrama.\nPrimo rapimento nella provincia di Cuneo, a Mondov\u00ec. La citt\u00e0 era sotto shock. Non si pensava che la \u2018ndrangheta potesse arrivare in una tranquilla cittadina del Piemonte.\nI rapitori furono tutti arrestati; fu il pi\u00f9 grande processo penale avvenuto a Mondov\u00ec.\nNessuno credeva alla fuga tant\u2019\u00e8 che il giudice, in fase processuale, chiese a Pier Felice di dimostrare come riusc\u00ec a togliersi la catena.\nIl 28 Giugno 1978 Pier Felice Filippi viene rapito sotto la sua abitazione a Mondov\u00ec.\nLa famiglia era gi\u00e0 provata dalla morte del primogenito Giancarlo, 25enne, due anni prima, in un incidente stradale. Pier avrebbe dovuto sposarsi con la fidanzata Liliana il prossimo 23 Luglio.\nIl giorno dopo il padre Giors raduna i suoi dipendenti e organizza squadrate da due. Si dividono e setacciano la zona.\nSono state ritrovate in un cassetto tutte le cassette con le registrazioni delle telefonate originali avvenute tra il padre e Roberto, il rapitore. Non si sapeva come muoversi. Ma si era fiduciosi, soprattutto nelle capacit\u00e0 del padre Giors Filippi, noto imprenditore, qualche cosa si sarebbe inventato.\nPier \u00e8 sempre rimasto lucido. Grazie alle sue doti di pilota di Rally, aveva seguito la strada fatta quella notte dai rapitori. Sapeva di essere vicino a Savona. Pier si \u00e8 concentrato sull\u2019unico senso rimastogli a disposizione: l\u2019udito. Sentiva il rumore delle cicale, del vento, di un camping l\u00ec vicino. Attraverso i suoni \u00e8 riuscito a ricostruire la mappa del suo carcere.\nIn una lettera ha mandato un messaggio: I AM NEAR SV.\nI rapitori Erano professionisti del mestiere, appartenevano alla \u2018ndragheta con base in Liguria, a capo della famiglia Stefanelli.\nMaria Stefanelli, pentita e collaboratrice di giustizia, nipote del mandante del sequestro, racconta le dinamiche viste dagli occhi dei rapitori.\nFurono scritti pi\u00f9 di 300 articoli di giornale sul caso.\nLe ricerche continuavano. Giors si \u00e8 affidato al Colonnello Schettino, e insieme trovarono una \u201cstrada\u201d alternativa.\nPier viene trasferito, la lettera che ha mandato adesso non conta pi\u00f9. Decide di volercela fare da solo. inizia a pianificare la fuga perfetta. Gli ostacoli erano 3: la catena legata ad un piede, la porta che chiudeva la sua stanza, la scala a molla.\nPier studia il suo nemico e cerca conquistarsi la sua simpatia e la sua fiducia. Obiettivo: farsi lasciare la porta aperta. E\u2019 estate, faceva caldo, almeno sarebbe circolata un po\u2019 d\u2019aria, per entrambi. Ne studia il sonno: capisce che tra mezzanotte e le due \u00e8 pi\u00f9 profondo, poi sente ogni minimo rumore. Non lascia nulla al caso. Si fa preparare una camomilla, nella speranza che ne bevesse una tazza anche il suo carceriere.\n12 SETTEMBRE 1978\nUna notte di luna piena, esattamente a due anni di distanza dall'anniversario della morte del fratello, Pier sente una forte energia, \u00e8 la notte perfetta. Si sfila la catena, si mette i jeans al collo, il fruscio potrebbe svegliare il suo carceriere, si mette un gettone nelle mutande, potrebbe servigli per telefonare. Si trova faccia a faccia con il suo carceriere: \u201cche faccio , prendo la pistola o scendo gi\u00f9 dalla scala ?\u201d Fa un rapido calcolo... le pistole non le sa usare... scappo...\n\u201cVai piano ma vinci\u201d, \u00e8 la frase che gli diceva sempre sua madre prima di un rally. Il rumore della scala a molla avrebbe potuto svegliare il suo carceriere. Pier trova il metodo per scaricare il peso sulla scala e lentissimamente scendere i gradini. Era ancora faccia a faccia con il suo rapitore. Ma non poteva avere fretta. Non appena il busto era sparito sotto la botola, allora l\u00ec \u00e8 iniziata la corsa. Prima fuori dalla casa e poi verso la libert\u00e0.\nIl piano non era ancora finito. Pier avrebbe cercato una casa con i fili del telefono, avrebbe chiamato casa e poi i Carabinieri.\nI carabinieri di Savona hanno seguito le sue istruzioni \u201cvenite subito in borghese senza far rumore e vi far\u00f2 arrestare tutta la banda\u201d. Pier li riporta la stessa notte nel suo carcere ed insieme arrestano Aldo, il suo carceriere. poi, come una trappola per topi prenderanno tutta la banda.\nProduzione.\nProdotto da Mowe Film.\nHa ottenuto dal MIBACT il riconoscimento di interesse culturale deliberato il 15 dicembre 2015 e il Doc Film Fund grazie alla Torino Film Commission.\nLa storia \u00e8 raccontata dagli stessi protagonisti: il rapito, la fidanzata, gli amici, i carabinieri che hanno seguito le indagini, il carabiniere che ha arrestato i rapitori, gli avvocati e una pentita, nipote del boss della \u2018ndrangheta dell\u2019epoca ed artefice del sequestro in questione."}
{"id": "6908285", "revid": "767487", "url": "https://it.wikipedia.org/wiki?curid=6908285", "title": "Khalnayak", "text": "Khalnayak \u00e8 un film del 1993, diretto da Subhash Ghai."}
{"id": "6908300", "revid": "59785", "url": "https://it.wikipedia.org/wiki?curid=6908300", "title": "Gneo Arrio Cornelio Proculo", "text": "Gneo Arrio Cornelio Proculo fu un politico e senatore romano del II secolo, attivo ai tempi di Antonino Pio.\nEsso fu governatore della provincia di Licia e Panfilia fra gli anni 138/139 e 139/140. Nel 145 raggiunse il consolato suffetto."}
{"id": "6908302", "revid": "775504", "url": "https://it.wikipedia.org/wiki?curid=6908302", "title": "GMM 25", "text": "GMM 25 \u00e8 un canale televisivo thailandese posseduto da GMM Channel Trading, che fa capo a GMM Grammy. Nato il 25 maggio 2014, \u00e8 diffuso a livello nazionale e si propone come canale tematico a target giovanile, trasmettendo serie televisive, musica e notizie.\nPrima del lancio, il canale era sponsorizzato G-25, nome che per\u00f2 allo pratico non \u00e8 mai stato adottato; il canale nasce, infatti, con il nome BiG, per poi essere rinominato dapprima GMM Channel il 17 luglio 2014 e successivamente GMM Channel 25 il 16 gennaio 2015. Usa l'attuale GMM 25 dal 2 dicembre 2015, data di inizio delle trasmissioni in simulcast tra le versioni terrestri e satellitari dell'emittente."}
{"id": "6908308", "revid": "767487", "url": "https://it.wikipedia.org/wiki?curid=6908308", "title": "C'era una volta nella foresta", "text": "C'era una volta nella foresta \u00e8 un film animato 20th Century Fox del 1993.\nTrama.\nLa giovane e spensierata topolina Abigail abita, assieme ai suoi amici Russel il porcospino, Edgar la talpa e Michelle il tasso, nel sottobosco della foresta di Dapplewood e frequenta volentieri ogni giorno la scuola del vecchio e saggio Cornelius, lo zio di Michelle. Un giorno i quattro, allontanatisi per gioco, giungono ai margini della foresta e scoprono una strada asfaltata: \u00e8 il primo segno a loro visibile della presenza dell'uomo. Poco dopo, mentre i cuccioli continuano le loro lezioni in giro per il bosco col vecchio tasso, su quella stessa strada avviene un incidente: un\u2019autobotte contenente del gas velenoso esce di strada a causa dello scoppio di una gomma provocato dal coccio di una bottiglia di vetro lanciata poco prima da una persona in auto e si rovescia ai margini della foresta, sprigionando una nube tossica letale. La piccola Michelle, rientrata nella sua tana, viene colpita in pieno dalle esalazioni venefiche e viene salvata appena in tempo dalla coraggiosa intraprendenza di Abigail. Ma i suoi giovani polmoni sono ormai compromessi e la stessa foresta \u00e8 contaminata, tanto che tutti gli animali, compresi i genitori dei tre amici, spariscono misteriosamente. Solo delle particolari erbe mediche, da ricercarsi in un\u2019altra foresta non contaminata, potranno salvare la vita a Michelle. Il buon Cornelius incarica i tre allievi di partire e andare a cercarle, mentre lui si prender\u00e0 cura della nipotina. Dopo una serie di avventure i coraggiosi cuccioli tornano con le erbe riuscendo a salvare Michelle, che per\u00f2 \u00e8 l'unica sopravvissuta alla contaminazione della sua famiglia. Mentre Edgar, Abigail e Russel ritrovano i genitori, Cornelius promette a Michelle che si occuper\u00e0 di lei e che ce la metteranno tutta per fare in modo che il bosco torni a vivere."}
{"id": "6908313", "revid": "95563181", "url": "https://it.wikipedia.org/wiki?curid=6908313", "title": "Thermal spraying", "text": ""}
{"id": "6908315", "revid": "1442080", "url": "https://it.wikipedia.org/wiki?curid=6908315", "title": "Alexandru Iliescu", "text": "Nel 1931, a Gorikovo, vicino a Mosca, al 5\u00ba Congresso del Partito Comunista di Romania (la sezione rumena del Komintern), \u00e8 stata adottata la seguente risoluzione, redatta dall'ungherese B\u00e9la Kun e firmata da Alexandru Iliescu (il padre di Ion Iliescu) che era segretario del CC del PCdR:"}
{"id": "6908317", "revid": "1630518", "url": "https://it.wikipedia.org/wiki?curid=6908317", "title": "C'era una volta la foresta", "text": ""}
{"id": "6908319", "revid": "95563226", "url": "https://it.wikipedia.org/wiki?curid=6908319", "title": "Guerra delle statue", "text": ""}
{"id": "6908325", "revid": "767487", "url": "https://it.wikipedia.org/wiki?curid=6908325", "title": "Hanno fatto di me un criminale", "text": "Hanno fatto di me un criminale (\"They Made Me a Criminal\") \u00e8 un film statunitense del 1939 diretto da Busby Berkeley.\n\u00c8 il remake del film \"La seconda aurora\" (\"The Life of Jimmy Dolan\") diretto da Archie Mayo e datato 1933.\nTrama.\nJohnnie Bradfield \u00e8 un pugile mancino campione del mondo che viene accusato ingiustamente di omicidio di un giornalista, omicidio invece compiuto dal suo manager, poi schiantatosi in auto mentre fuggiva, in compagnia di Goldie West, braccato dalla polizia. Inizialmente gli inquirenti credono che il corpo carbonizzato trovato sull'auto insieme a quello di Goldie sia proprio quello di Johnnie. In questo modo il caso risulta archiviato. L'unico che non crede a questa versione \u00e8 il detective Monty Phelan. Nel frattempo Johnnie scompare, cambia nome ed assume l'identit\u00e0 di Jack Dorney. Con soli 250 dollari in tasca si sposta da New York verso la lontana Arizona, dove giunge oramai stremato, e capita nella fattoria dei Rafferty; qui viene soccorso, e preso in simpatia da nonna Rafferty. Johnnie, dopo un'iniziale perplessit\u00e0, decide di rimanere nella fattoria. Qui incontra alcuni delinquenti giovanili, Tommy, Angel, Spit, Dippy, T.B. e Milty, che sono sotto la tutela della sorella di Tommy, Peggy Rafferty. Johnnie insegna ai ragazzi a boxare, ma a farlo in modo sporco, destando il biasimo di Peggy.\nJohnnie prende in simpatia il giovane Tommy e lo incoraggia a mettersi in proprio acquistando una pompa di benzina per aiutare l'economia della fattoria che pare non trovarsi per nulla in buone acque. In seguito decide di aiutare i ragazzi a raccogliere fondi necessari tornando sul ring per una match contro un pugile emergente. Monty Phelan, per\u00f2, vede su un quotidiano una fotografia di Johnnie che si allena con i ragazzi e decide di volare in Arizona per assistere all'incontro: Quando Johnnie si accorge della presenza di Phelan decide di non combattere, deludendo i ragazzi e la stessa Peggy. Ma la sua determinazione ad aiutarli \u00e8 troppo forte e sceglie di combattere comunque, tentando di nascondere chi \u00e8 veramente non usando il suo colpo migliore, il sinistro, Soffre molto ma si trascina fino all'ultimo round, riuscendo cos\u00ec ad incamerare il cachet tanto agognato. Terminato l'incontro si arrende a Phelan, ma il detective, colpito dal bel rapporto che Johnnie ha instaurato con i ragazzi, e dal gesto che ha compiuto per loro, gli consente di rimanere in Arizona sotto falso nome e torna da solo a New York.\nDistribuzione.\nIl film usc\u00ec nelle sale statunitensi il 28 gennaio 1939 ivid"}
{"id": "6908326", "revid": "95563292", "url": "https://it.wikipedia.org/wiki?curid=6908326", "title": "Koncerthuset", "text": ""}
{"id": "6908327", "revid": "95563293", "url": "https://it.wikipedia.org/wiki?curid=6908327", "title": "Zlat\u00fd And\u011bl", "text": ""}
{"id": "6908328", "revid": "422900", "url": "https://it.wikipedia.org/wiki?curid=6908328", "title": "Campionati asiatici di judo 1974", "text": "I Campionati asiatici di judo 1974 sono stati la 3\u00aa edizione della competizione organizzata dalla Asian Judo Union.Si sono svolti a Seul, in Corea del Sud."}
{"id": "6908331", "revid": "767487", "url": "https://it.wikipedia.org/wiki?curid=6908331", "title": "Aperle", "text": "Aperle (, ) era un'antica citt\u00e0 costiera nella regione della Licia, situata presso l'odierna S\u0131cak \u0130skelesi in Turchia.\nPoco si sa sulla storia della citt\u00e0. Le pi\u00f9 antiche monete della citt\u00e0 risalgono al 5 \u00b0 secolo a.C. Ci sono riferimenti letterari solo dall'Impero Romano, quando Aperle apparteva alla provincia di Licia e Panfilia e fu associata alle citt\u00e0 vicine di Apollonia, Isinda e Simena in una sympoliteia. Nel 141/142 d.C., la citt\u00e0 sub\u00ec danni da un grave terremoto e ricevette sostegno nella ricostruzione da Opramoas di Rodiapoli. Intorno all'anno 240 Aperle coniava nuovamente le sue monete.\nNella tarda antichit\u00e0, la citt\u00e0 divenne la sede di un vescovo; L'attuale vescovato titolare cattolico romano di Aperle deriva dalla diocesi.\nDella citt\u00e0 sono conservate le mura del periodo imperiale, due antiche chiese bizantine e una necropoli a est del sito."}
{"id": "6908333", "revid": "729019", "url": "https://it.wikipedia.org/wiki?curid=6908333", "title": "Spedizione contro Pancho Villa", "text": "La spedizione punitiva in Messico fu un'operazione militare condotta dall'esercito degli Stati Uniti contro le forze paramilitari del generale rivoluzionario messicano Pancho Villa dal 14 marzo 1916 al 7 febbraio 1917 durante la Rivoluzione del 1910-1920.\nLa spedizione messicana fu l'ultima vera azione in cui venne impiegata la cavalleria montata dell'esercito degli Stati Uniti e, ironia della sorte, anche la prima azione in cui vennero impiegati i veicoli motorizzati.\nStoria.\nLa spedizione fu lanciata per ritorsione all'attacco condotto da Villa alla citt\u00e0 di Columbus, Nuovo Messico e fu l'evento pi\u00f9 ricordato della guerra di confine. Nonostante che le forze statunitensi fossero riuscite a localizzare e sconfiggere il corpo principale del comando di Villa, esse non furono in grado di raggiungere l'obbiettivo principale dichiarato dal presidente Thomas Woodrow Wilson, ovvero la cattura del generale per processarlo.\nLa ricerca attiva di Villa si concluse dopo solo un mese di combattimenti, poich\u00e9 le truppe inviate da Venustiano Carranza, capo della fazione costituzionalista e dell'allora governo messicano, resistettero all'avanzata statunitense.\nLe battaglie e gli scontri locali tra rivoluzionari messicani e truppe statunitensi provocarono diversi problemi sia agli invasori che agli invasi e nella tensione generale che si cre\u00f2 si arriv\u00f2 a sfiorare la guerra diretta tra Stati Uniti e Messico. La questione fu per\u00f2 risolta diplomaticamente e la spedizione rimase in Messico fino al febbraio del 1917 per incoraggiare il governo di Carranza a continuare a perseguitare Villa per prevenire ulteriori incursioni oltre confine.\nLe forze di spedizione statunitensi impiegate in Messico durante questo periodo presero il nome di \"Forze di spedizione in Messico contro Pancho Villa\"\nLa spedizione.\nLa spedizione inizi\u00f2 ufficialmente il 14 marzo 1916. Il giorno seguente le truppe iniziali di 6600 uomini, guidate dal generale Pershing attraversarono il confine all'altezza di Columbus e sconfinarono nel Chihuahua messicano. La mobilitazione generale delle ulteriori forze statunitensi avvenne nelle ultime due settimane di marzo.\nIl governo federale messicano, presieduto da Carranza, protest\u00f2 contro l'invasione mentre i Villisti ribelli del settentrione iniziarono subito la guerriglia anti-statunitense. A settembre il Messico ritir\u00f2 il suo ambasciatore da Washington.\nLa battaglia di Guerrero, combattuta il 29 marzo, fu la prima importante azione militare della spedizione, risoltasi con una pesante sconfitta per le forze del generale Villa da parte delle forze statunitensi del generale George A. Dodd.\nQuesti ultimi superarono Namiquipa il 24 marzo, diretti a San Diego del Monte, ma il 31 marzo, a causa di una tempesta di neve, il 10th Cavalry Regiment si perse. Il giorno seguente, il 1\u00ba aprile, le sue truppe s'imbatterono in una forza villista di 150 uomini in ritirata guidata da Francisco Beltran in un \"ranch\" vicino ad Aguacaliente. I messicani si dispersero sul crinale boscoso andando molti a ripararsi dietro un muro di pietra, ma furono successivamente dispersi dall'azione della cavalleria statunitense guidata dal maggiore Charles Young, che non sub\u00ec perdite. Fu la prima volta dal 1898 che gli statunitensi compivano un assalto a cavallo e anche la prima volta che usavano le mitragliatrici per sostenere un attacco.\nIntanto, dopo i fatti di Guerrero, gli statunitensi ebbero l'opportunit\u00e0 di sconfinare in pieno territorio messicano ma l'avanzata sub\u00ec un rallentamento con la battaglia di Parral il 12 aprile, che vide le truppe del maggiore Frank Tompkins respingere l'attacco messicano ma che termin\u00f2 con la ritirata di entrambi gli eserciti.\nLa battaglia di Parral segn\u00f2 un punto di svolta. L'opposizione di Carranza e le proposte di pace di entrambi gli schieramenti pesavano sull'idea di evitare la guerra. Solo quattro giorni prima, l'8 aprile, il Capo di stato maggiore dell'Esercito degli Stati Uniti Hugh L. Scott aveva proposto al Segretario alla Guerra Newton Diehl Baker che Pershing avesse compiuto il suo dovere e che \"non era dignitoso per gli Stati Uniti andare a caccia di un uomo in un Paese straniero\". Baker era d'accordo ma quando propose l'idea al presidente Wilson dopo i fatti di Parral egli decise di proseguire con la spedizione.\nIl 22 aprile, mentre eseguivano un ordine di ritirata, le truppe del 7\u00ba Cavalleria, comandate da Dodd si scontrarono con un esercito villista di 200 uomini, guidato da Candelario Cervantes, presso il villaggio di Tom\u00f3chic. Quando gli statunitensi provarono a entrare nella cittadina i messicani iniziarono a sparare dalle colline, fermandoli. Il combattimento dur\u00f2 fino a sera, quando alla fine i Villisti furono costretti a ritirarsi con pesanti perdite e gli statunitensi entrarono nel villaggio avendo subito invece perdite lievi.\nIl 14 maggio, nella breve battaglia di San Miguelito, il giovane ufficiale George Smith Patton, luogotenente, braccio destro di Pershing e futuro generale nella seconda guerra mondiale, montato su un'autoblindo, uccise il generale Villista Julio C\u00e1rdenas a cavallo, amico e fedele alleato di Villa, pi\u00f9 altri due messicani. L'evento fu particolarmente significativo per Patton e da qui nacque la sua passione per i mezzi corazzati.\nLa battaglia di Carrizal, combattuta il 21 giugno 1916, fu il vero punto di svolta della spedizione. \nLe truppe statunitensi di Charles Trumbull Boyd si scontrarono con quelle messicane carranciste del generale F\u00e9lix U. G\u00f3mez e l'avanzata fu fermata. Nella battaglia morirono, furono feriti e anche catturati moltissimi uomini con l'uccisione anche degli stessi Boyd e G\u00f3mez. Pershing, alla notizia, s'infuri\u00f2 e chiese il permesso al presidente Wilson di attaccare il presidio carrancista a Chihuahua, ma Wilson, temendo una guerra con il Messico su vasta scala, declin\u00f2 l'idea. Con la battaglia di Carrizal la ricerca effettiva di Villa si ferm\u00f2 e con essa lo scopo principale della spedizione. Mai come in quel momento si arriv\u00f2 a un confronto diretto tra USA e Messico.\nA luglio fu concordata un'Alta Commissione congiunta per i negoziati con il governo di Carranza e la prima delle 52 sessioni si tenne il 6 settembre a New London, nel Connecticut. Sebbene la commissione avesse raggiunto un accordo su tutte le questioni, i negoziati non arrivarono a un accordo formale per il ritiro delle forze statunitensi, firmato dal governo messicano. Nonostante ci\u00f2, a Pershing fu ordinato il 18 gennaio 1917 di preparare la spedizione per il ritorno negli Stati Uniti, che fu eseguito tra il 28 gennaio e il 5 febbraio. Mentre la spedizione fece una dozzina di contatti di successo con i gruppi Villisti nei primi due mesi di campagna, uccidendo molti importanti subordinati e 169 uomini di Villa, i quali avevano tutti partecipato all'attacco di Columbus, fall\u00ec nel suo obbiettivo principale di catturare il generale. Tuttavia tra la data del ritiro statunitense e il pensionamento di Villa nel 1920, le sue truppe non fecero pi\u00f9 irruzione negli Stati Uniti.\nConseguenze.\nDopo che le forze statunitensi furono ritirate nel gennaio del '17, Pershing dichiar\u00f2 pubblicamente la spedizione un successo, che alla luce delle dichiarazioni pubbliche del presidente Wilson non era chiaramente il caso, in quanto Villa sfugg\u00ec alla cattura dell'esercito statunitense. Pershing si lamentava in privato con la famiglia che Wilson aveva imposto troppe restrizioni, il che rendeva impossibile adempiere alla missione. Il generale statunitense rimase molto deluso dal vero esito della spedizione. Durante i tre mesi di operazioni attive le forze statunitensi uccisero o catturarono 292 Villisti e s'impossessarono di 605 fucili, 5 pistole, 14 mitragliatrici e 139 cavalli e muli. La maggior parte dei cavalli e muli furono restituiti ai residenti locali e le pistole furono conservate come \"souvenir\".\nA Pershing fu permesso di portare nel Nuovo Messico 527 rifugiati cinesi che lo avevano assistito durante la spedizione nonostante il divieto d'immigrazione cinese vigente in quel momento ai sensi del Chinese Exclusion Act. Ai rifugiati cinesi noti come \"I Cinesi di Pershing\" fu permesso di rimanere negli Stati Uniti a patto che lavorassero sotto la supervisione dell'esercito come cuochi e servi nelle basi. Nel 1921 il Congresso approv\u00f2 la Risoluzione pubblica 29 che permise loro di rimanere permanentemente nel paese alle condizioni del Geary Act del 1892. Molti di loro si stabilirono a San Antonio, in Texas.\nI soldati che presero parte alla campagna contro Villa ricevettero la Mexican Service Medal."}
{"id": "6908335", "revid": "767487", "url": "https://it.wikipedia.org/wiki?curid=6908335", "title": "Lakshmi (film)", "text": "Lakshmi \u00e8 un film del 2013, diretto da Raghava Loki."}
{"id": "6908336", "revid": "767487", "url": "https://it.wikipedia.org/wiki?curid=6908336", "title": "La torre bianca", "text": "La torre bianca (\"The White Tower\") \u00e8 un film statunitense del 1950 diretto da Ted Tetzlaff.\n\u00c8 basato sul romanzo omonimo (\"The White Tower\") di James Ramsey Ullman del 1945."}
{"id": "6908372", "revid": "767487", "url": "https://it.wikipedia.org/wiki?curid=6908372", "title": "Una rosa bianca per Giulia", "text": "Una rosa bianca per Giulia (\"Where Danger Lives\") \u00e8 un film statunitense del 1950 diretto da John Farrow."}
{"id": "6908379", "revid": "767487", "url": "https://it.wikipedia.org/wiki?curid=6908379", "title": "Antoine Mason", "text": "\u00c8 il figlio del cestista Anthony Mason."}
{"id": "6908381", "revid": "112046923", "url": "https://it.wikipedia.org/wiki?curid=6908381", "title": "Pietro Raveggi", "text": "Biografia.\nFiglio di Pericle Raveggi e Santa Ferrini, appartenne a una famiglia di liberi professionisti, imprenditori, amministratori pubblici e ferventi patrioti, che partecipano alle campagne di indipendenza italiana ricoprendo importanti cariche militari nel periodo 1848-1867. Poco pi\u00f9 che ventenne si dedic\u00f2 agli studi sociologici che si stavano diffondendo proprio in quel periodo; tale nuova disciplina porta il giovane Raveggi ad assumere un indirizzo politico vicino al socialismo libertario. Nel 1892 fu arrestato insieme ad altri anarchici di Orbetello per un attentato dinamitardo; scarcerato per insufficienza di prove dopo cinque mesi di detenzione, venne nuovamente arrestato nel 1894 con l'accusa di attentato alla Delegazione di P.S. e alla Pretura di Orbetello ed fu sottoposto ad inchiesta. Giudicato colpevole, Raveggi prefer\u00ec l'espatrio al domicilio coatto. Soggiorn\u00f2 cos\u00ec a lungo in Tunisia e, successivamente, intraprese viaggi di studio in molti paesi, stabilendosi alcuni anni negli Stati Uniti d'America, a Paterson, New Jersey.\nNel 1900, scagionato dalle precedenti accuse, Raveggi rientr\u00f2 in Italia e, dopo un breve soggiorno a Orbetello, si stabil\u00ec a Milano, dove inizi\u00f2 la carriera di giornalista. Nella citt\u00e0 lombarda divenne redattore capo della rivista \u00abLuce e ombra\u00bb e inizi\u00f2 una serie di collaborazioni con diverse testate, fra cui \u00abLa Vita internazionale\u00bb diretta da Teodoro Moneta, \u00abLa Nuova parola\u00bb di Roma, il \u00abCoenobium\u00bb di Lugano. Fermato dalla polizia di Milano con l'accusa di complicit\u00e0 nel regicidio di Umberto I, venne nuovamente scagionato. Nel periodo milanese Raveggi si interess\u00f2 anche alla \"metapsichica\" sostenendo numerose conferenze fa il 1901 e il 1906; grazie al suo impegno venne nominato socio onorario della Societ\u00e0 di studi psichici.\nNel 1907, a causa delle precarie condizioni fisiche, Raveggi fece ritorno ad Orbetello e nonostante la malattia divenne subito uno degli artefici della vita culturale e politica della citt\u00e0 lagunare. Durante il terremoto del 1908, che colp\u00ec tutta l'Italia meridionale e insulare, Raveggi guid\u00f2 una squadra di soccorso di cittadini orbetellani a Palmi e in altre zone della Calabria; contemporaneamente Raffaele Del Rosso, altro illustre cittadino di Orbetello, guid\u00f2 un altro gruppo di soccorso in Sicilia e, insieme, nel 1909, pubblicarono una relazione su tale esperienza dal titolo \"Le squadre cosane di soccorso in Sicilia e Calabria\". Fu corrispondente locale di diversi quotidiani e riviste, fra cui \u00abIl Telegrafo\u00bb ed \u00abEtruria Nuova\u00bb. Raveggi non manc\u00f2 di partecipare anche alla vita politica e amministrativa di Orbetello, ricopr\u00ec infatti per molti anni la carica di consigliere comunale e fu presidente della Congregazione di carit\u00e0, che all'epoca gestiva l'ospedale San Giovanni di Dio. Convinto interventista, durante la prima guerra mondiale, pur essendo escluso dal servizio alle armi, fu segretario delle Opere federate di assistenza e propaganda civile, nonch\u00e9 promotore di una sezione della \"Trento e Trieste\". Negli anni venti ader\u00ec al fascismo che, in un primo momento, sembrava attirarlo nell'ottica di una possibile rivoluzione intellettuale, poi smentita negli anni trenta.\nAll'impegno civile Raveggi affianc\u00f2, in questi anni, la passione per l'archeologia. Con l'intento, teorizzato anche in una serie di articoli, di ricostruire gli albori della storia civile della Maremma, Raveggi inizi\u00f2 a censire i siti archeologici della zona a sud di Grosseto e a raccogliere reperti. Per l'incessante attivit\u00e0 di ricercatore archeologico Raveggi nel 1912 fu nominato ispettore onorario per l'antichit\u00e0 e l'arte della zona sud della Maremma, carica che ricopr\u00ec per quasi quaranta anni. Nel 1916 fu nominato anche ispettore dei giardini pubblici, nel 1936 membro per la Commissione della propaganda. Grazie alla collaborazione con diversi proprietari terrieri e con i contadini della zona, la quantit\u00e0 di materiali archeologici reperiti fu tanto cospicua da permettere nel 1934, anche grazie all'aiuto di diverse amministrazioni comunali, l'apertura del \"Civicum antiquarium\" di Orbetello. Nello stesso anno Raveggi riusc\u00ec anche a far istituire la biblioteca comunale - fino ad allora ambulante - che successivamente diresse per molti anni e che ancora oggi porta il suo nome. La professione di pubblicista gli permise di divulgare, su testate locali e nazionali, le nuove scoperte e di proporre veri e propri itinerari turistici, d'ambito archeologico ed artistico, in questa zona della Maremma. Parallelamente alla divulgazione culturale sui giornali, Raveggi scrisse molti articoli su riviste specializzate quali \u00abStudi etruschi\u00bb, le \u00abNotizie degli scavi di antichit\u00e0\u00bb degli Atti dell'Accademia nazionale dei Lincei e il \u00abBollettino della Societ\u00e0 storica maremmana\u00bb.\nNel 1948 Raveggi dichiar\u00f2 pubblicamente di aderire al Fronte democratico popolare, provocando aspre critiche dei suoi concittadini alle quali risponde con lo scritto \"Agli avversari che sanno mantenere la discussione nel campo elevato delle idee\". Mor\u00ec ad Orbetello nel 1951."}
{"id": "6908385", "revid": "767487", "url": "https://it.wikipedia.org/wiki?curid=6908385", "title": "Una notte al castello", "text": "Una notte al castello (\"Paris in Spring\") \u00e8 un film statunitense del 1935 diretto da Lewis Milestone."}
{"id": "6908389", "revid": "76963", "url": "https://it.wikipedia.org/wiki?curid=6908389", "title": "Arthur Kampf", "text": "Biografia.\nStudi\u00f2 con Peter Janssen, tra gli altri, alla Kunstakademie D\u00fcsseldorf dal 1879 al 1881. Dopo aver completato la sua formazione divenne professore alla Kunstakademie e vi insegn\u00f2 fino al 1889, quando si trasfer\u00ec a Berlino.\nDal 1915 al 1924 fu presidente della Hochschule f\u00fcr Bildende K\u00fcnste di Berlino. Divenne anche membro dell'Accademia delle arti prussiana e diede lezioni di disegno, in particolare al principe Augusto Guglielmo, figlio di Guglielmo II.\nKampf si un\u00ec al partito nazista subito dopo che i nazisti presero il potere. Nel 1939 ricevette l'Adlerschild des Deutschen Reiches con la scritta \"Al pittore tedesco\" (\"Dem deutschen Maler\")."}
{"id": "6908392", "revid": "889014", "url": "https://it.wikipedia.org/wiki?curid=6908392", "title": "Enlight", "text": "La Enlight Software \u00e8 una societ\u00e0 dedita allo sviluppo e alla distribuzione di videogiochi, fondata nel 1993 da Trevor Chan.\nIl loro primo progetto \u00e8 stato \"Capitalism\", pubblicato dalla Interactive Magic nel 1995. Nel 1997 \u00e8 uscito \"Capitalism Plus\" (versione aggiornata di \"Capitalism\"), e nello stesso anno il gioco in strategia in tempo reale \"Seven Kingdoms\". In seguito, sono usciti \"Virtual U\", \"Capitalism II\", ', ', \"Restaurant Empire\", \"Zoo Empire\", \"Marine Park Empire\" e \"Restaurant Empire II\".\nOltre a sviluppare giochi per conto proprio, la Enlight ha distribuito vari giochi sviluppati negli Stati Uniti, tra cui: \"American McGee Presents: Scrapland\" della Mercury Steam, \"TrackMania\" della Nadeo, e ' della Egosoft, ma anche ' della Haemimont Games, casa di produzione videoludica con sede a Sofia, Bulgaria. Come conseguenza per tali distribuzioni, la Enlight possiede una solida rete di pubblicazione e distribuzione nel Nord America, in Europa e in Asia.\nIl loro progetto pi\u00f9 recente \u00e8 stato \"Capitalism Lab\", una versione espansa di \"Capitalism II\", che migliora le interfacce e l'aspetto del gioco, comprende molteplici risoluzioni dello schermo, e include nuovi contenuti tra i quali: una simulazione migliorata del mercato immobiliare, acquisti di terreni, una simulazione macroeconomica potenziata, la capacit\u00e0 di costruire strutture per la comunit\u00e0 e lo sport, competenze di classi di prodotti, interruzioni della tecnologia, nuovi prodotti e un nuovo sistema di risorse naturali."}
{"id": "6908400", "revid": "767487", "url": "https://it.wikipedia.org/wiki?curid=6908400", "title": "Il mistero del variet\u00e0", "text": "Il mistero del variet\u00e0 (\"Murder at the Vanities\") \u00e8 un film statunitense del 1934 diretto da Mitchell Leisen."}
{"id": "6908408", "revid": "1610933", "url": "https://it.wikipedia.org/wiki?curid=6908408", "title": "Richard Hamann", "text": "Biografia.\nFrequent\u00f2 il Kloster Unser Lieben Frauen a Magdeburgo e successivamente studi\u00f2 germanistica, storia dell'arte e filosofia all'Universit\u00e0 di Berlino. Nel 1902 ricevette la sua promozione con la tesi di laurea \"Das Symbol\" come studente di Wilhelm Dilthey. Nel 1911 ottenne la sua abilitazione a Berlino e successivamente divenne professore di storia dell'arte all'Accademia di Posen. Nel 1913 si trasfer\u00ec all'Universit\u00e0 di Marburg, dove fond\u00f2 il \"Bildarchiv Foto Marburg\" (archivi fotografici). Dal 1947 al 1957 fu professore presso l'Universit\u00e0 di Berlino."}
{"id": "6908412", "revid": "410005", "url": "https://it.wikipedia.org/wiki?curid=6908412", "title": "Marcello Venuti", "text": "Biografia.\nMarcello e i fratelli minori Ridolfino e Filippo, rimasti orfani di padre nel 1708, entrarono sotto la tutela dello zio Domenico Girolamo che ne indirizz\u00f2 gli studi dapprima presso il Liceo Cicognini di Prato, poi presso l'universit\u00e0 di Pisa per seguire gli studi di giurisprudenza. Una volta rientrati a Cortona, furono loro i fondatori della Societ\u00e0 per la compra dei libri, nel 1726. L'anno successivo, avendo acquisito la biblioteca di Onofrio Baldelli, loro zio materno, la societ\u00e0 fu trasformata nell'Accademia etrusca delle antichit\u00e0 ed iscrizioni, con il compito di organizzare la consistente eredit\u00e0 libraria per informare e intrattenere gli eruditi adepti. Nel 1731, Marcello fu eletto gran conservatore dell'Ordine di Santo Stefano.\nNel 1734, in occasione dell'arrivo di Carlo III di Borbone a Napoli, Marcello e l'altro fratello Girolamo raggiunsero la citt\u00e0 partenopea attratti dal vivace ambiente intellettuale, ravvivato da Bernardo Tanucci, Bartolomeo Corsini e Bartolomeo Intieri. Insieme a Carlo arrivavano a Napoli anche le casse della collezione Farnese da Parma. Un primo riordino degli oggetti delle collezioni fu commissionato a Marcello Venuti che lo condusse con grande capacit\u00e0 e che gli valse la nomina, nel 1734, a direttore della Galleria Farnese di Napoli. Nel frattempo egli promosse e partecip\u00f2 alle prime scoperte delle antichit\u00e0 nascoste sotto la citt\u00e0 di Ercolano, che gli portarono come riconoscimento l'ambito titolo di marchese di Cuma.\nNel 1740, Marcello Venuti, deluso dal riscontro che le sue scoperte avevano suscitato a Napoli, decise che era il momento di tornarsene a Cortona, anche perch\u00e9 era necessario che qualcuno della famiglia si dedicasse alla sistemazione degli affari domestici. Prese cos\u00ec in moglie Lucrezia Venuti, figlia di Piero e di Maddalena Vermiglioli, discendente di un altro ramo dei Venuti, e da lei ebbe sei figli, tre maschi e tre femmine. Nel frattempo, oltre a riordinare l'economia dei beni, riprese in mano il progetto abbandonato dallo zio per la villa di Catrosse, con l'ausilio dell'architetto Carl Marcus Tuscher di Norimberga e fra il 1746 e il 1747 vi chiam\u00f2 il pittore bolognese Vincenzo Torrigiani ad affrescare le stanze appena terminate. In quegli anni egli rianim\u00f2 la vita intellettuale cittadina, con l'iniziativa delle \"notti coritane\", a partire dal 1744, ed ebbe anche modo di dare alle stampe la \"Descrizione delle prime scoperte dell'antica citt\u00e0 di Ercolano\", uscito nel 1747, che fu ben accolta."}
{"id": "6908414", "revid": "59785", "url": "https://it.wikipedia.org/wiki?curid=6908414", "title": "Timiussa", "text": "Timiussa \u00e8 un'antica citt\u00e0 portuale nella Licia centrale nell'attuale Turchia, in prossimit\u00e0 dell'antico insediamento di Tyberissos. Questa combinazione di porto e citt\u00e0 all'interno \u00e8 al centro di un progetto di ricerca di Monaco."}
{"id": "6908416", "revid": "2043381", "url": "https://it.wikipedia.org/wiki?curid=6908416", "title": "Norte\u00f1o", "text": "Norte\u00f1o (, \"del nord\"), anche chiamata m\u00fasica norte\u00f1a, \u00e8 un genere di musica messicana connessa alla polka e al corrido. Cos\u00ec come suggerito dal nome, Norte\u00f1o \u00e8 la tipica musica del Messico settentrionale.\nLa fisarmonica e il bajo sexto sono gli strumenti pi\u00f9 caratteristici del norte\u00f1o. Il genere \u00e8 popolare in Messico e negli Stati Uniti, in particolare tra la comunit\u00e0 messicana e messicana-americana ed \u00e8 diventato popolare in Spagna e in molti paesi dell'America Latina fino al Cile e alla Colombia. Sebbene provenga da zone rurali, il norte\u00f1o \u00e8 popolare nelle aree urbane e rurali.\nTra gli artisti di norte\u00f1o pi\u00f9 popolari ci sono Ram\u00f3n Ayala, Intocable, Los Cadetes de Linares, Los Alegres de Ter\u00e1n, Los Tigres del Norte, Los Huracanes del Norte, Los Rieleros del Norte e Los Tucanes de Tijuana. Le stazioni radio locali hanno continuato a esercitare un'influenza importante nella divulgazione del norte\u00f1o nella comunit\u00e0 messicana-americana.\nUn conjunto norte\u00f1o \u00e8 un tipo di complesso folk messicano. Comprende principalmente la fisarmonica diatonica, il bajo sexto, il basso elettrico o il contrabbasso, la batteria e talvolta il sassofono.\nRepertorio.\nIl repertorio del norte\u00f1o comprende canci\u00f3n ranchera, corrido, ballata, cumbia, huapango norte\u00f1o, polka, redova e chotis.\nEsempi vocali:\nEsempi strumentali:\nStoria.\nOrigini.\nL'Imperatore Massimiliano I fu il primo a portare la musica dell'Europa Centrale in Messico. Nel 1864 aveva accumulato bande musicali e musicisti per intrattenerlo. Quando l'impero di Massimiliano fu sconfitto, molti dei suoi ex soldati e compatrioti fuggirono a nord e si dispersero in quello che ora \u00e8 il sud-ovest degli Stati Uniti. La musica del Norte\u00f1o si svilupp\u00f2 dall'unione di tradizioni orali e musicali messicane e spagnole, strumentazione di ottoni da banda militare e stili musicali germanici come la polka e il valzer.\nGli immigrati europei dalla Germania, dalla Polonia, dalla Repubblica Ceca al Messico settentrionale e dagli Stati Uniti sudoccidentali portarono anche tradizioni di danza come i varsovienne. L'attenzione alla fisarmonica nella musica dei loro paesi d'origine fu integrata nella musica messicana e lo strumento \u00e8 essenziale nel genere di oggi. Si chiamava norte\u00f1o perch\u00e9 era pi\u00f9 popolare nelle regioni settentrionali del Messico.\nGli anni '10 e '20 avanzati furono l'et\u00e0 d'oro del corrido, una forma di ballata. Messicani su entrambi i lati del confine vennero a San Antonio, in Texas, per registrare negli alberghi. Le loro canzoni commemorano la rivoluzione politica messicana dell'epoca. \"Los Alegres de Ter\u00e1n\" fu tra le prime band di norte\u00f1o. Pi\u00f9 tardi nel secolo il genere divenne pi\u00f9 commerciale con le opere di \"Los Rel\u00e1mpagos del Norte\" e altri gruppi. Band pi\u00f9 recenti come \"Intocable\" integrano elementi di musica rock e altri stili popolari.\nParagone col Tejano.\nNegli anni '50, la pesante influenza del norte\u00f1o sulla musica tradizionale messicana-americana nel sud del Texas diede origine a una nuova forma di musica popolare chiamata Tejano o \"Tex-Mex\". \u00c8 stato influenzato dal rock and roll americano e dallo swing. La musica Tejano spesso include testi in inglese e potrebbe sembrare molto pi\u00f9 simile al rock americano e alla musica country, ma \u00e8 un genere assai ampio che incorpora molti stili diversi.\nPoich\u00e9 la musica Tejano deriva dal norte\u00f1o, i due vengono spesso confusi. Il Tejano \u00e8 pi\u00f9 influenzato dagli stili musicali americani come il country e il jazz, mentre il norte\u00f1o \u00e8 meno americanizzato, con un sound rurale e tradizionale.\nModernizzazione.\nIl norte\u00f1o moderno si \u00e8 anche discostato in modo significativo dal pi\u00f9 originale \"oldie\" norte\u00f1o di artisti ante 1950 come Narciso Mart\u00ednez. Dagli anni '70 e '80 sono state aggiunte chitarre basso elettrico e una moderna impostazione della batteria. Il tradizionale stile bajo sexto-fisarmonica dei \"Los Alegres de Ter\u00e1n\" e Antonio Aguilar si \u00e8 trasformato nello stile moderno tipico dei \"Los Tigres del Norte\", \"Intocable\", \"Duelo\" e \"Los Tucanes De Tijuana\". Le canzoni attuali possono contenere percussioni, sassofono o tastiera elettronica. Nel 2014 \"Los Tigres del Norte\" hanno pubblicato l'album \"Realidades\", che contiene la canzone \"Era Diferente\" (che significa \"Lei era differente\") su una lesbica adolescente che si innamora della sua migliore amica; secondo il cantante e compositore Jorge Hernandez, questa \u00e8 la prima volta che un gruppo norte\u00f1o ha mai scritto una canzone di amore gay.\nI generi simili al norte\u00f1o includono banda e duranguense. Queste bande impiegano principalmente strumenti di ottone al posto di fisarmoniche e chitarre, ma possono eseguire le stesse canzoni. Poich\u00e9 molti di questi nomi di gruppi contengono nomi di stati messicani o una descrizione geografica generale, come \"de la Sierra\", norte\u00f1o, banda, duranguense e altri generi simili possono essere classificati in una categoria nota come \"musica messicana regionale\". Inoltre il norte\u00f1o \u00e8 una musica di confine, motivo per cui molti gruppi del Nord hanno scelto di aggiungere \"del Norte\" ai loro nomi di gruppo.\nStili regionali.\nIl Norte\u00f1o ha molti stili regionali differenti. Il Norte\u00f1o in Texas, ad esempio, rischia di essere influenzato dalla musica americana, mentre gli artisti del Nuevo Le\u00f3n e del Tamaulipas possono avere influenze dai Caraibi. Jalisco e Sinaloa hanno anche prodotto band di norte\u00f1o, anche se i due stati sono pi\u00f9 strettamente collegati agli stili musicali di banda e duranguense. Il norte\u00f1o di Chihuahua e di Zacatecas spesso combina il sassofono e la fisarmonica. Ogni band di norte\u00f1o ha anche il suo particolare \"adorno\", un intermezzo musicale tra i testi. Ad esempio, l\"'adorno\" dei \"Los Rieleros del Norte\" \u00e8 in genere una scala discendente."}
{"id": "6908418", "revid": "767487", "url": "https://it.wikipedia.org/wiki?curid=6908418", "title": "L'ora misteriosa", "text": "L'ora misteriosa (\"The Unguarded Hour\") \u00e8 un film statunitense del 1936 diretto da Sam Wood."}
{"id": "6908419", "revid": "1543377", "url": "https://it.wikipedia.org/wiki?curid=6908419", "title": "Movimento Chollima", "text": "Il movimento Chollima () era un movimento stacanovista sponsorizzato dallo stato nordcoreano che promuoveva un rapido sviluppo economico. Esso inizi\u00f2 nel 1956 o nel 1958 e fu caratterizzato principalmente dal culto della personalit\u00e0 nei confronti del presidente Kim Il-sung.\nStoria.\nIl movimento.\nIl Chollima \u00e8 un cavallo alato della mitologia cinese, il cui nome pu\u00f2 essere reso in italiano come \"cavallo dei mille \"l\u01d0\"\", poich\u00e9, secondo la tradizione, \u00e8 in grado di percorrere mille \"l\u01d0\" (400 chilometri) al giorno. Inoltre, tale cavallo non pu\u00f2 essere domato da nessuno, ed \u00e8 conosciuto per aver sempre portato gli eroi alla vittoria. Questa figura venne utilizzata da Kim Il-sung per incoraggiare i lavoratori nordcoreani, affinch\u00e9 riuscissero a ricostruire il loro paese, devastato dalla guerra di Corea, rendendolo ancora pi\u00f9 prospero e ricco di prima.\nIl termine \"Chollima\" venne pronunciato per la prima volta nel dicembre del 1956, poco prima dell'inizio del piano quinquennale, che sarebbe avvenuto tra il 1957 e il 1961. In questo periodo il governo nordcoreano avrebbe cercato di riformare in maniera socialista la propria industria, nazionalizzandola completamente insieme all'agricoltura e tentando di essere autosufficiente nella produzione di cibo e di vestiti e nella costruzione di abitazioni per tutti gli abitanti. Per poter raggiungere pi\u00f9 facilmente tali obiettivi, il presidente Kim Il-sung tent\u00f2 di spronare i cittadini a lavorare, dando cos\u00ec inizio al movimento Chollima. In uno dei congressi del Partito del Lavoro di Corea, nel dicembre del 1956, Kim il-sung invit\u00f2 i nordcoreani a essere pi\u00f9 motivati nella produzione economica, dicendo: \"Si produca di pi\u00f9, si pratichi l'economia, e si raggiungano risultati migliori prima della fine del piano quinquennale!\". Gli obiettivi di tale piano vennero infatti raggiunti in quattro anni.\nIl successo del movimento Chollima si pot\u00e9 constatare a partire dal 1957, quando Kim Il-sung chiese ai lavoratori di una fabbrica nelle vicinanze della capitale Pyongyang di produrre 10.000 tonnellate di acciaio in pi\u00f9 rispetto alle 60.000 che era in grado di produrre solitamente. I lavoratori ne produssero per\u00f2 120.000, ben 50.000 in pi\u00f9 di quanto fosse loro richiesto. Tale evento venne considerato come la torcia luminosa del movimento Chollima. Tutti coloro che superavano l'obiettivo di produzione prefissato venivano chiamati con l'espressione \"cavalcatore di Chollima\" e ci\u00f2 non fece che incoraggiare i nordcoreani a lavorare di pi\u00f9. Il governo della Corea del Nord lanci\u00f2 addirittura uno slogan che recitava: \"Non bere pi\u00f9 zuppa\", per evitare che i lavoratori interrompessero la loro attivit\u00e0 per andare in bagno.\nIl motto \"Si corra alla velocit\u00e0 del Chollima!\" venne adottato per incoraggiare ulteriormente i lavoratori; grazie ad esso la maggior parte degli obiettivi prefissati venne raggiunta in diversi ambiti dell'economia. Durante tale piano economico in Corea del Nord ci fu una crescita industriale annuale di 36,6%.\nNel 1959 nacque il movimento del gruppo di lavoro del Chollima, un sistema di competizioni socialiste tra i diversi gruppi di lavoro, i membri dei quali s'impegnavano a condurre una vita all'insegna del comunismo, seguendo lo slogan \"Uno per tutti, tutti per uno!\". Un gruppo di lavoro con un obiettivo estremamente arduo da raggiungere si sarebbe potuto distinguere a livello nazionale. Se fosse stato in grado di arrivare a tale meta, dopo un'attenta analisi eseguita mediante un sistema di valutazione nazionale, si sarebbe potuto aggiudicare il titolo di \"gruppo di lavoro del Chollima\". I lavoratori di tali gruppi avrebbero potuto ricevere dei premi dal governo, come bandiere, insegne e quaderni. Tale movimento ebbe la sua origine nella figura di Chin Ung-won, il quale si organizz\u00f2 insieme ad altri lavoratori per cercare di superare di gran lunga le cifre di produzione che gli erano state richieste dal governo. In seguito alla riuscita attuazione di tale progetto, Chin Ung-won ricevette l'attenzione del governo, e venne presto utilizzato per rappresentare il lavoratore nordcoreano ideale. In meno di un anno e mezzo 178.000 cittadini si unirono a tale movimento.\nConseguenze ed effetti.\nIl movimento Chollima non fu in grado di mantenere il proprio successo a lungo. La nazione trasse diversi vantaggi da tale improvviso aumento di produzione, che tuttavia non riusc\u00ec a mantenere costante il livello di qualit\u00e0. Anche l'economia del paese sub\u00ec diversi danni, poich\u00e9 la maggior parte delle risorse venne impiegata nel finanziamento delle industrie, mentre altri settori importanti vennero trascurati. Insieme a questi problemi si aggiunse presto anche l'esaurimento della forza-lavoro umana. La produzione inizi\u00f2 a calare nel 1961, e nella met\u00e0 degli anni sessanta il governo smise di pubblicare statistiche economiche (eccetto quelle positive rispetto agli anni precedenti). Era chiaro che il piano economico di Kim Il-sung avesse bisogno di essere riformato; tuttavia, gli economisti del presidente non gli fecero mai notare il problema. La Corea del Nord non si \u00e8 mai soffermata ufficialmente sulle conseguenze negative del movimento Chollima; Kim Jong-il, infatti, continu\u00f2 a celebrarlo nei suoi discorsi come pietra miliare dello sviluppo economico della nazione.\nAnche al giorno d'oggi tale movimento \u00e8 supportato dal governo: le idee che esso promuoveva, insieme al termine \"Chollima\", vengono ancora applicate alla societ\u00e0 nordcoreana odierna. Seguendo le orme del padre, Kim Jong-un continua a dare direttive sul posto negli stabilimenti industriali pi\u00f9 importanti. Secondo l'agenzia di stampa di Pyongyang i lavoratori sono \"desiderosi di puntare alla vittoria nella costruzione di una nazione prospera come risposta cordiale all'appello [di Kim Jong-un] 'Avanti fino alla vittoria finale!'\".\nL'espressione \"velocit\u00e0 del Chollima\", che pu\u00f2 riferirsi sia al cavallo mitologico che al movimento degli anni cinquanta, \u00e8 entrata a far parte del linguaggio comune della Corea del Nord, e viene utilizzata per riferirsi a un lavoro finito rapidamente, che \u00e8 in grado di soddisfare tutte le aspettative di chi l'ha posto. Negli anni novanta, durante un periodo di carestie e di gravi carenze di energia, il governo nordcoreano cerc\u00f2 di dare inizio a un secondo movimento Chollima.\nUtilizzi successivi.\nGrazie a questo movimento stacanovista, il Chollima divenne uno dei simboli della Corea del Nord. Ad esso vennero dedicati diversi monumenti, come l'imponente scultura alta 46 metri sul colle Mansu di Pyongyang, che ritrae il cavallo alato. Completata nel 1961, tale statua \u00e8 stata costruita \"onorare l'eroismo e l'invincibile spirito combattivo del popolo coreano, che \u00e8 come il leggendario cavallo alato Chollima, il quale \u00e8 in grado di percorrere mille \"ri\" al giorno. Sulla groppa di questo cavallo alato vi sono un lavoratore, che tiene in mano la 'lettera rossa' del Comitato centrale del Partito del Lavoro di Corea, e una giovane donna di campagna con un covone di riso.\nLa parola \"Chollima\" viene utilizzata come marchio di trattori, camion e bus della Corea del Nord. Anche una delle stazioni della metropolitana di Pyongyang porta il nome del cavallo alato, cos\u00ec come la Nazionale di calcio della Corea del Nord. Oltre a comparire regolarmente sui francobolli del paese, esso ha iniziato ad essere incluso anche nel design del Won nordcoreano a partire dal 1978."}
{"id": "6908420", "revid": "92723", "url": "https://it.wikipedia.org/wiki?curid=6908420", "title": "Biblioteca dell'Accademia rumena", "text": "La Biblioteca dell'Accademia rumena (in rumeno: \"Biblioteca Academiei Rom\u00e2ne\") \u00e8 una biblioteca di Bucarest, fondata il 6 agosto 1867, che opera sotto l'egida dell'Accademia rumena. Lo scopo dichiarato della biblioteca \u00e8 quello di raccogliere e conservare nelle sue collezioni il fondo nazionale di manoscritti e stampe, illustrando la storia e la cultura rumene nonch\u00e9 la storia e la civilt\u00e0 universali.\nCollezioni.\nOltre a importanti collezioni di monografie e periodici, la biblioteca ha anche una serie di collezioni speciali:\nLa Biblioteca dell'Accademia rumena \u00e8 responsabile dell'attivit\u00e0 bibliografica retrospettiva per la bibliografia monumentale nazionale: pubblicazioni monografiche(1508-1952) e pubblicazioni periodiche (1790-1952)."}
{"id": "6908430", "revid": "287204", "url": "https://it.wikipedia.org/wiki?curid=6908430", "title": "Uberto Pozzoli", "text": "Biografia.\nNato a Capriano di Briosco il 6 maggio 1901, poco tempo dopo si trasfer\u00ec con la famiglia a Lecco, luogo d'origine della madre. Grande esperto di storia lecchese e giornalista autodidatta, inizi\u00f2 la sua carriera nel 1924 collaborando con il settimanale \"Il Resegone\" ed in seguito anche con la rivista \"All'ombra del Resegone\", della quale fu uno dei protagonisti.\nAnimato da una profonda fede cattolica, negli anni '20 espresse il suo impegno civile in difesa del lavoratori adoperandosi all'interno di diverse associazioni vicine alla Chiesa, come nella Cooperativa \"La Popolare\" di Lecco, nelle Leghe sindacali bianche, nel Partito Popolare Italiano e nell'Azione Cattolica.\nNegli ultimi anni di vita estese le sue collaborazioni, lavorando per il quotidiano milanese di orientamento cattolico \"L'Italia\" con una rubrica giornaliera in cui raccontava la visita pastorale dell'arcivescovo di Milano Alfredo Ildefonso Schuster nella sua Lecco, rifiutando per\u00f2 al contempo un'offerta per diventare redattore al Corriere della Sera.\nMori a seguito di una breve malattia il 13 novembre 1930.\nNel 1982 gli venne intitolata la biblioteca civica di Lecco.\nOpere.\nParallelamente all'attivit\u00e0 giornalistica, Pozzoli \u00e8 noto anche per la sua produzione letteraria in lingua lombarda, con numerose poesie scritte nella variante lecchese.\nLa sua opera pu\u00f2 essere suddivisa in due filoni principali: uno scherzoso e un altro pi\u00f9 lirico e spirituale. Al primo appartiene la cosiddetta \"Ghislanzoneide\", che narra delle vicissitudini del busto commemorativo di Antonio Ghislanzoni, dapprima esposto davanti alla stazione ferroviaria di Lecco e successivamente nascosto nei depositi di Villa Belgiojoso.\nAl secondo filone appartiene invece la poesia \"Magg in valada\", in cui l'autore immagina di trovarsi nella vallata dietro Lecco e di sentire all'improvviso tutte le campane delle chiese dei paesi vicini."}
{"id": "6908441", "revid": "92723", "url": "https://it.wikipedia.org/wiki?curid=6908441", "title": "Theodor Wiegand", "text": "Biografia.\nWiegand nacque a Bendorf, nella Prussia renana. Studi\u00f2 alle universit\u00e0 di Monaco, Berlino e Friburgo. Nel 1894 lavor\u00f2 con Wilhelm D\u00f6rpfeld allo scavo dell'Acropoli ateniese. Dal 1895 al 1899 scav\u00f2 l'antica citt\u00e0 greca di Priene e dal 1899 al 1911 lavor\u00f2 a Mileto. Partecip\u00f2 agli scavi del santuario di Didima (1905-11) e di Samo (1910-11). A Pergamo scopr\u00ec, nel 1927, gli arsenali del castello presso l'acropoli. Termin\u00f2 gli scavi a Baalbek in Libano e pubblic\u00f2 i risultati.\nDal 1899 al 1911 lavor\u00f2 per i musei di Berlino come direttore straniero a Costantinopoli, la capitale dell'Impero ottomano, e fu l'addetto scientifico dell'Ambasciata tedesca. Dal 1912 al 1930 lavor\u00f2 come direttore del dipartimento di antichit\u00e0 nei musei di Berlino, quando venne costruito il museo di Pergamon per l'architettura antica. Nel 1914 esplor\u00f2 Shivta."}
{"id": "6908446", "revid": "767487", "url": "https://it.wikipedia.org/wiki?curid=6908446", "title": "Sposiamoci in quattro", "text": "Sposiamoci in quattro (\"Double Wedding\") \u00e8 un film statunitense del 1937 diretto da Richard Thorpe.\nIl film \u00e8 basato sull'opera teatrale di Ferenc Moln\u00e1r intitolata \"Great Love\" (\"Nagy Szerelem\")."}
{"id": "6908454", "revid": "76963", "url": "https://it.wikipedia.org/wiki?curid=6908454", "title": "Jon Glaser", "text": "\u00c8 noto soprattutto per aver lavorato, per svariati anni, al \"Late Night with Conan O'Brien\", per aver creato e interpretato le serie televisive \"Delocated\" e \"Neon Joe, Werewolf Hunter\", entrambe andate in onda sul blocco Adult Swim, e Jon Glaser Loves Gear di truTV.\nBiografia.\nJon Glaser \u00e8 nato a Chicago, in Illinois, ed \u00e8 cresciuto a Southfield, in Michigan. Si \u00e8 laureato all'Universit\u00e0 del Michigan, dove si \u00e8 esibito in varie sketch comedy insieme a Jon Hein, H. Anthony Lehv e Craig Neuman.\nDoppiatori italiani.\nDa doppiatore \u00e8 sostituito da:\nNelle sue interpretazioni \u00e8 stato doppiato da:\nPremi e riconoscimenti.\nPrimetime Emmy Awards.\nWriters Guild of America Award"}
{"id": "6908456", "revid": "22475", "url": "https://it.wikipedia.org/wiki?curid=6908456", "title": "Kiss This (The Struts)", "text": "Kiss This \u00e8 un singolo della rock band inglese The Struts. E' il secondo singolo tratto dal loro album di debutto \"Everybody Wants\". Pubblicato nel Regno Unito nel 2014, il singolo inizia ad incassare fra il 2016 e il 2017 grazie alla pubblicazione negli Stati Uniti. \u00c8 stato scritto da Rick Parkhouse, Adam Slack, Luke Spiller, George Tizzard e Josh Wilkinson e prodotto da Red Triangle.\nVideoclip.\nIl secondo videoclip \u00e8 uscito l'8 febbraio 2016."}
{"id": "6908457", "revid": "125837435", "url": "https://it.wikipedia.org/wiki?curid=6908457", "title": "Nagasaki (film)", "text": "Nagasaki (\"The Wild Blue Yonder\") \u00e8 un film statunitense del 1951 diretto da Allan Dwan."}
{"id": "6908462", "revid": "287204", "url": "https://it.wikipedia.org/wiki?curid=6908462", "title": "Julius Friedrich Lehmann", "text": "Biografia.\nA Zurigo and\u00f2 per la prima volta alla scuola privata \"Beust'sche Privatschule\" e poi al Gymnasium.\nLehmann divenne membro della Deutsche Vaterlandspartei nel 1917. Divent\u00f2 anche membro della Societ\u00e0 Thule. Fond\u00f2 la \"Deutsche Volksverlag\", che cedette successivamente a Ernst Boepple.\nNel 1923 Lehmann prese parte al Putsch di Monaco. Entr\u00f2 a far parte della lega dei militanti per la cultura tedesca nel 1928 e nel 1931 divent\u00f2 membro del NSDAP. Lehmann pubblic\u00f2 la rivista \"Deutschlands Erneuerung\", che fu curata dalla Alldeutscher Verband. La casa editrice di Lehmann rappresentava un importante collegamento tra la Federazione nazionalista tedesca di protezione e il Marinebrigade Ehrhardt.\nNel 1934, al suo 70\u00ba compleanno, ricevette molte onorificenze, tra cui lo Scudo dell'Aquila del Reich Tedesco.\nEra il fratello del batteriologo Karl Bernhard Lehmann."}
{"id": "6908463", "revid": "125242525", "url": "https://it.wikipedia.org/wiki?curid=6908463", "title": "Struttura Yonaguni", "text": "La Struttura Yonaguni (\u4e0e\u90a3\u56fd\u5cf6\u6d77\u5e95\u5730\u5f62 in giapponese, Yonaguni structure in inglese) o Monumento di Yonaguni \u00e8 una grande struttura in pietra che venne scoperta sui fondali marini al largo delle coste meridionali dell'isola di Yonaguni in Giappone alla fine del XX secolo.\nI fondali marini contengono quelle che sembrano essere le rovine di una civilt\u00e0 formatasi alla fine dell'era glaciale. La loro somiglianza con altri reperti del mondo antico ha portato qualche studioso a teorizzare che potrebbero essere i resti di un'antica civilt\u00e0 risalente a 10.000 anni fa. Altre analisi indicano che l'origine della struttura, che misura 120 m in lunghezza, 40 m in ampiezza e 20\u201325 m in altezza, possa risalire ad 8.000 anni fa.La scoperta avvenne nel 1987, quando alcuni subacquei si immersero nelle acque a sud dell'isola per studiare la popolazione di squali martello che si radunano nella zona. Fu il giapponese Kihachiro Aratake, nel corso di queste immersioni, che scopr\u00ec per caso quella che gli sembr\u00f2 una struttura architettonica, una parte della quale \u00e8 stretta tra due pilastri che si innalzano a otto metri dalla superficie. Nel loro insieme, le strutture rinvenute richiamano le piramidi egiziane.\nDa allora molti sono i ricercatori che hanno studiato il fenomeno, malgrado la presenza di forti correnti oceaniche, che rendono proibitive le immersioni.\nControversia.\nLa singolare conformazione delle rocce che compongono il \"monumento\", ha dato luogo sin dalla sua scoperta ad una controversia sulla sua origine. Secondo alcuni studiosi, sarebbe frutto del lavoro dell'uomo, ipotesi che comporterebbe l'esistenza di un'antica civilt\u00e0 scomparsa. Secondo altri scienziati, le cause che hanno portato alla sua formazione sono di esclusiva origine geologica e naturale.\nIpotesi sulle origini artificiali.\nUn gruppo di scienziati diretti dal professor Masaaki Kimura, dell'Universit\u00e0 delle Ry\u016bky\u016b, studi\u00f2 le vestigia e Kimura arriv\u00f2 alla conclusione che le \"piramidi\" possono essere state costruite dall'uomo, come confermerebbe il rinvenimento di quella che qualcuno assimila a una faccia, posta su un lato delle strutture. Per adesso non ci sono prove archeologiche a conferma di questa teoria. \nKimura stima che il periodo in cui furono scavate le rocce fu l'era glaciale, quando l'area Yonaguni faceva parte di un ponte continentale, che includeva le isole di Taiwan e le Ry\u016bky\u016b, posto tra il Giappone e l'Asia. Il livello dei mari era pi\u00f9 basso di quello attuale a causa del ghiaccio che si accumulava nelle zone temperate. Kimura sostiene che le piramidi sommerse di Yonaguni si trovano nel sito di una citt\u00e0 vecchia di 5.000 anni che sprofond\u00f2 2.000 anni fa, mentre il geologo Teruaki Oshii suggerisce che potrebbero essere state costruite prima della fine dell'era glaciale.\nKimura afferma di aver trovato almeno 15 strutture artificiali al largo di Yonaguni, incluso un castello, collegamenti di strade e acquedotti e, dopo aver calcolato l'et\u00e0 delle stalattiti presenti in grotte sottomarine delle acque circostanti, ha stimato la datazione in 5.000 anni fa. Sostiene inoltre di aver trovato impresse sulle rocce immagini di animali e persone. La \"Struttura\" \u00e8 un monolito, cio\u00e8 un unico blocco di pietra, ma durante le analisi sono state trovate numerose pietre aggiuntive di diverse forme e dimensioni. Vi sono anche pietre rotonde che potrebbero far parte di un rudimentale sistema per drenare l\u2019acqua piovana. Si trovano, infatti, concentrate solo vicino a solchi scolpiti sulle superfici di roccia, che probabilmente fungevano da grondaie.Vi sono anche incisioni sulla pietra molto simili a quelle su una tavoletta di pietra ritrovata alcuni anni fa ad Okinawa, molto vicino a Yonaguni: la tavoletta riporta un linguaggio ancora indecifrato ma un disegno inciso ricorda (secondo Kimura) un tempio sommerso.\nTra i sostenitori delle origini artificiali delle piramidi sommerse di Yonaguni, vi \u00e8 chi le mette in relazione con il mitologico e scomparso continente Mu.\nI teorici degli antichi astronauti, invece, sostengono che questa formazione rocciosa possa rappresentare una sorta di base per navicelle spaziali usate in tempi antichissimi dagli extraterrestri. Non c'\u00e8 naturalmente alcuna prova a supporto di tale ipotesi pseudoscientifica.\nIpotesi sulle origini naturali.\nDiversi studiosi che hanno a loro volta ispezionato la struttura, tra i quali John Anthony West ed il geologo Robert Schoch, ipotizzano invece che la sua formazione sia dipesa dall'erosione delle rocce da parte dell'oceano e della barriera corallina, attribuendo quindi la formazione delle rovine a cause esclusivamente naturali..\nGeologi che hanno familiarit\u00e0 con l'area, sostengono che le strutture siano di origine geologica, e le precise forme geometriche di varia complessit\u00e0 che sono parte della formazione, comprovate da foto in immersione, hanno caratteristiche non dissimili da altre formazioni geologiche conosciute, come il selciato del gigante, in Irlanda del Nord, o le scale della Old Rag Mountain, in Virginia.\nRobert Schoch ha affermato che le rocce in questione \"sono tutte naturali...e sono il risultato di una geologia di base e di una classica stratigrafia di rocce arenarie, che tendono a staccare tra loro diverse placche di fondali marini creando l'effetto particolare dei bordi, specialmente in un'area con forte attivit\u00e0 sismica.\" Secondo Schoch, quelle che vengono a suo parere erroneamente scambiate per strutture e decorazioni artificiali, sono quindi graffiti dovuti ad agenti naturali, come l'azione dell'acqua e dei coralli.Schoch ha affermato: \u201c\u2026 La struttura \u00e8, per quanto ho potuto determinare, composta interamente di solido fondamento. Nessuna parte del monumento \u00e8 costruito in blocchi separati di roccia... Questo \u00e8 un punto importante, poich\u00e9 i blocchi di roccia disposti in un certo ordine sarebbero definitivamente la prova dell\u2019origine artificiale della struttura, ma non sono riuscito a trovare alcuna prova del genere. Queste rocce contengono numerosi e ben definiti, piani di stratificazione paralleli lungo i quali gli strati sono facilmente separati. Le rocce di questo gruppo sono anche attraversate da numerosi set di giunti paralleli e verticali \u2026 e fratture. Yonaguni si trova in una regione sismica; tali terremoti tendono a fratturare le rocce in modo regolare; confrontando la naturale erosione, molto regolare, dovuta agli agenti atmosferici sulla costa moderna dell\u2018isola con le caratteristiche strutturali del Monumento Yonaguni, si ha la certezza che il Monumento Yonaguni \u00e8 principalmente il risultato di processi geologici naturali e geomorfologiche del luogo. Infine sulla superficie ho trovato anche depressioni e cavit\u00e0 che formano naturali buchi nella roccia... \u201c."}
{"id": "6908468", "revid": "287204", "url": "https://it.wikipedia.org/wiki?curid=6908468", "title": "Los Angeles Sparks 2017", "text": "La stagione 2017 delle Los Angeles Sparks fu la 21\u00aa nella WNBA per la franchigia.\nLe Los Angeles Sparks arrivarono seconde nella \"Western Conference\" con un record di 26-8. Nei play-off vinsero la semifinale con le Phoenix Mercury (3-0), perdendo poi la finale WNBA con le Minnesota Lynx (3-2)."}
{"id": "6908470", "revid": "1543377", "url": "https://it.wikipedia.org/wiki?curid=6908470", "title": "Radio Voxson", "text": "Radio Voxson \u00e8 stata un'emittente radiofonica che trasmetteva da Roma. \nFu fondata nel 1975 su idea di Francesco Mecadante, proprietario dell'azienda di elettronica Voxson, come una delle tantissime radio libere che iniziarono la loro attivit\u00e0 in quel periodo. Dopo un periodo di trasmissioni in regime di incertezza normativa (il monopolio statale delle frequenze per le trasmissioni radiofoniche e televisive, affidato in concessione alla RAI, era stato confermato dalla legge 103/1975), finalmente, con la sentenza della Corte Costituzionale 202/1976 del 28 luglio 1976, pu\u00f2 operare in piena legittimit\u00e0. Le trasmissioni venivano irradiate dalla sede in via della Camilluccia 19 a Roma. \nUna peculiarit\u00e0 della radio era quella di trasmettere alcuni programmi (fra i quali quello del mattino condotto da \"Cinzia Visaggio\" e il Dedicato a Voi condotto da \"Lamberto Giorgi\") prodotti da TVR Voxson e progettati in modo da essere trasmessi ed apprezzabili in diretta sia in video che audio. \nNegli anni novanta - complice l'espandersi dei grandi network - al pari di altre radio cessa la propria attivit\u00e0, cedendo le proprie frequenze. "}
{"id": "6908474", "revid": "117019767", "url": "https://it.wikipedia.org/wiki?curid=6908474", "title": "Soresina-Vidoni", "text": "Soresina-Vidoni, antica nobile famiglia. \nI Soresina erano un'antica famiglia milanese, trasferitasi a Cremona dopo l'affermazione dei Visconti di Milano. I Vidoni giunsero a Cremona dalle Fiandre nel corso del XV secolo.\nArchivio.\nPresso l'Archivio di Stato di Cremona si trovano carte dei Soresina-Vidoni, acquisite effettuati negli Settanta, le cui segnature originali potrebbero dimostrare la medesima provenienza del fondo toscano. Nello stesso Ente \u00e8 conservato anche l'archivio Soresina-Vidoni-Mocenigo- Soranzo."}
{"id": "6908477", "revid": "124123", "url": "https://it.wikipedia.org/wiki?curid=6908477", "title": "Werner K\u00f6rte", "text": "Biografia.\nEra il fratello dell'archeologo Gustav K\u00f6rte (1852-1917) e il filologo Alfred K\u00f6rte (1866-1946).\nDurante la guerra franco-prussiana lavor\u00f2 come volontario in un \"Typhuslazarett\" a Metz, e nel 1875 consegu\u00ec il dottorato in medicina presso l'Universit\u00e0 di Strasburgo. Dal 1877 al 1879 fu assistente di Robert Ferdinand Wilms (1824-1880) all'ospedale Bethanien di Berlino. Quando Wilms fu reso incapace a causa di una malattia, rimanette provvisorio in ospedale. Dal 1889 al 1924 fu direttore del \"Krankenhaus Urban\" di Berlino.\nCome chirurgo, K\u00f6rte si specializz\u00f2 in operazioni di fegato, cistifellea e pancreas. Dal 1899 al 1929 fu il primo segretario della Societ\u00e0 tedesca di chirurgia, in seguito eletto presidente onorario (1930).\nLa cantante Amalie Joachim mor\u00ec mentre subiva un'operazione di cistifellea sotto la sua cura il 3 febbraio 1899."}
{"id": "6908481", "revid": "767487", "url": "https://it.wikipedia.org/wiki?curid=6908481", "title": "Il fidanzato di mia sorella", "text": "Il fidanzato di mia sorella (\"How to make love like an Englishman\") \u00e8 un film statunitense del 2014 diretto da Tom Vaughan.\nTrama.\nRichard Haig \u00e8 un professore 40enne di poesia romantica al Trinity College di Cambridge e, come il padre Gordon, \u00e8 un vero donnaiolo che crede ancora con convinzione nell'amore libero. Ultimamente, per\u00f2, \u00e8 sempre meno convinto del suo carattere.\nFidanzato da qualche mese con la studentessa 25enne Kate, a una serata incontra per caso Olivia, esuberante ed eccentrica scrittrice di romanzi alla presa con vari problemi sentimentali, con cui inizia un breve flirt. Ben presto per\u00f2 scopre che questa non \u00e8 altri che la sorella maggiore di Kate e, poco dopo, quest'ultima le comunica di essere incinta. Richard e Kate decidono di trasferirsi insieme a Malib\u00f9, in California, per crescere il loro bambino: i primi anni sono idilliaci e Richard ottiene anche una cattedra parziale in un'universit\u00e0 locale e si dedica molto al figlio Jake; per\u00f2, Kate, anch'ella simpatizzante per l'amore libero, s'innamora del coetaneo Brian, che si trasferisce a casa loro. Richard teme di perdere il diritto di soggiorno e la sua parziale cattedra universitaria negli Stati Uniti e, soprattutto, suo figlio Jake: perci\u00f2 convince con successo Kate a lasciarlo vivere nella dependance per gli ospiti finch\u00e9 i documenti per ottenere la cittadinanza non saranno pronti. La situazione peggiora ulteriormente quando Richard viene fermato per guida in stato di ebbrezza: in realt\u00e0 Richard non ha assunto l'alcool, bens\u00ec un farmaco non citato esplicitamente, cosicch\u00e9 crea dei sospetti nel gruppo di terapia antialcolismo che inizia a frequentare. Egli infatti dice di non essere un alcolista ma di bere pi\u00f9 che altro nelle feste e a stomaco pieno, per poi invaghirsi della bionda Cindy, una signora del suo stesso gruppo che in realt\u00e0 \u00e8 un'agente di polizia sotto copertura. Alla fine di una seduta, Richard fa annusare a Cindy una bustina di marjuana, finendo nei guai con la giustizia.\nRichard, infatti, ha iniziato una relazione anche con Olivia, che ricambia e apprezza che Richard abbia lasciato andare Kate con Brian, e, nonostante si affidi all'avvocato Ernesto, i responsabili per l'immigrazione americani non sono facili da impressionare. Alla fine Richard \u00e8 espulso dagli USA e torna a insegnare in Inghilterra.\nQualche tempo dopo, Gordon muore e lascia al figlio Richard un testamento nel quale chiede di disperdere le sue ceneri nel mare di Malib\u00f9: con l'aiuto di Ernesto, Richard riesce a tornare clandestinamente negli USA e, giunto a Malib\u00f9, trova Kate, Brian e Jake. Questi chiede a Richard quanto si fermer\u00e0 con lui e, a questo punto, Richard decide di sposare Olivia (che accetta) capendo che ormai il suo amore \u00e8 lei e che il suo carattere donnaiolo rischia di farlo restare da solo."}
{"id": "6908489", "revid": "298229", "url": "https://it.wikipedia.org/wiki?curid=6908489", "title": "Jo Kaiser", "text": ""}
{"id": "6908505", "revid": "810736", "url": "https://it.wikipedia.org/wiki?curid=6908505", "title": "Annihilation (disambigua)", "text": ""}
{"id": "6908506", "revid": "183694", "url": "https://it.wikipedia.org/wiki?curid=6908506", "title": "Gustav K\u00f6rte", "text": "Biografia.\nEra il fratello del filologo Alfred K\u00f6rte (1866-1946) e il chirurgo Werner K\u00f6rte (1853-1937).\nStudi\u00f2 filologia classica e archeologia all'Universit\u00e0 di Gottinga, per poi proseguire la sua formazione con Heinrich Brunn (1822-1894) a Monaco (1871). Dal 1875 svolse delle attivit\u00e0 di ricerca in Italia e in Grecia, dove lavor\u00f2 come assistente presso l'Istituto Archeologico Tedesco di Atene (1877-1879).\nNel 1881 divenne professore di archeologia all'Universit\u00e0 di Rostock e in seguito divenne direttore dell'Istituto archeologico tedesco di Roma (1905-07). Nel 1907, alla morte di Karl Dilthey (1839-1907), K\u00f6rte fu nominato presidente dell'archeologia a Gottinga, posizione che mantenne fino alla sua morte nel 1917.\nNel 1900, con suo fratello Alfred, inizi\u00f2 il primo scavo a Gordio, un'antica citt\u00e0 frigia in Asia Minore. Nel 1904 i due fratelli pubblicarono le loro scoperte archeologiche in un trattato intitolato \"Gordion: Ergebnisse der Ausgrabung im Jahre 1900\". Gustav K\u00f6rte condusse anche importanti indagini sulle necropoli di Orvieto e Tarquinia.\nCon Adolf Kl\u00fcgmann (1837-1880), continu\u00f2 l'edizione \"Etruskische Spiege\"l, un progetto di studio sistematico, iniziato nel 1843 da Eduard Gerhard (1795-1867)."}
{"id": "6908511", "revid": "767487", "url": "https://it.wikipedia.org/wiki?curid=6908511", "title": "Shiraz - La citt\u00e0 delle rose", "text": "Shiraz - La citt\u00e0 delle rose (\"Septembers of Shiraz\") \u00e8 un film drammatico statunitense del 2015 diretto da Wayne Blair.\nIl film \u00e8 basato sul romanzo di debutto di Dalia Sofer, \"La citt\u00e0 delle rose\" (\"The Septembers of Shiraz\").\nTrama.\nIran, 1979: durante la rivoluzione komeinista, arrestato e torturato per spionaggio dalle guardie della rivoluzione, un ricco gioielliere di origine ebrea riceve una proposta per riottenere la libert\u00e0."}
{"id": "6908513", "revid": "1522738", "url": "https://it.wikipedia.org/wiki?curid=6908513", "title": "Editto di Turda", "text": "L'editto di Turda (in ungherese: \"tordai ediktum\") fu un decreto emesso Giovanni Sigismondo Z\u00e1polya del Regno dell'Ungheria orientale, in cui si autorizzava le comunit\u00e0 locali a eleggere liberamente i propri predicatori. I delegati delle Tre Nazioni della Transilvania - la nobilt\u00e0 ungherese, i sassoni di Transilvania e gli \"Sz\u00e9kelys\" - lo adottarono su richiesta del predicatore antitrinitario di corte, Ferenc D\u00e1vid, a Torda (oggi Turda in Romania) il 28 gennaio 1568. Nonostante il decreto non riconoscesse il diritto di un individuo alla libert\u00e0 di culto, nell'autorizzare l'esistenza di una religione cristiana radicale in uno stato europeo, fu un atto senza precedenti in materia di tolleranza religiosa.\nLe chiese cattolica e ortodossa avevano gi\u00e0 convissuto per secoli nei territori meridionali e orientali del Regno medievale d'Ungheria. Tuttavia, le idee che la Chiesa cattolica considerava come eresia non venivano tollerate: gli Hussiti ungheresi furono espulsi dal paese nel 1430 e la Dieta d'Ungheria, nel 1523, promulg\u00f2 un decreto con cui si ordinava la persecuzione dei luterani. Tuttavia quest'ultimo atto fu in pratica ignorato durante la guerra civile che segu\u00ec la vittoria ottomana contro l'esercito ungherese nella battaglia di Moh\u00e1cs del 1526. Dopo che gli Ottomani occuparono le regioni centrali del regno medievale nel 1541, permisero al piccolo Giovanni Sigismondo di governare le terre ad est del fiume Tibisco sotto la reggenza della madre, Isabella Jagie\u0142\u0142o. Agli inizi degli anni 1540 le Diete riconobbero il diritto delle Tre Nazioni di regolare liberamente i loro affari interni. I sassoni consideravano la religione come una questione interna e ordinarono, tra il 1544 il 1545, l'introduzione della Riforma luterana nei loro insediamenti nel 1544-1545. La Dieta sanc\u00ec la convivenza della chiesa cattolica e luterana solo nel 1557.\nGiovanni Sigismondo inizi\u00f2 a governare personalmente dopo la morte della madre, avvenuta nel 1559. Egli si dimostr\u00f2 interessato agli affari religiosi e organizz\u00f2 una serie di dibattiti tra i rappresentanti delle diverse teologie protestanti. Nel 1562 si convert\u00ec dal cattolicesimo al luteranesimo e due anni dopo dal luteranesimo al calvinismo nel 1564. Il suo medico di corte, Giorgio Biandrata, e Ferenc D\u00e1vid lo convinsero congiuntamente a consentire anche la discussione pubblica sul dogma della Trinit\u00e0. Accett\u00f2 le idee antitrinitarie di D\u00e1vid e Biandrata nel 1567. L'editto di Turda fu adottato nella Dieta seguente. In essa si afferm\u00f2 che \"la fede \u00e8 un dono di Dio\" e venne proibita la persecuzione delle persone per motivi religiosi. In pratica, l'editto sanciva solo l'esistenza di quattro denominazioni \"accolte\": le chiese cattolica, luterana, calvinista e unitaria. Ulteriori innovazioni a carattere religioso furono proibite durante il regno del successore di Giovanni Sigismondo, Stefano I B\u00e1thory, ma la tolleranza religiosa rimase una caratteristica distintiva del Principato di Transilvania (lo stato successore del regno di Giovanni Sigismondo) nell'Europa moderna."}
{"id": "6908515", "revid": "297059", "url": "https://it.wikipedia.org/wiki?curid=6908515", "title": "Editto di Torda", "text": ""}
{"id": "6908520", "revid": "183694", "url": "https://it.wikipedia.org/wiki?curid=6908520", "title": "Alfred K\u00f6rte", "text": "Biografia.\nEra un fratello pi\u00f9 giovane del chirurgo Werner K\u00f6rte (1853-1937) e l'archeologo Gustav K\u00f6rte (1852-1917). Nel 1896 spos\u00f2 Frieda Gropius, figlia dell'architetto Martin Gropius (1824-1880).\nNel 1890 consegu\u00ec il dottorato presso l'Universit\u00e0 di Bonn, dove fu l'allievo di Hermann Usener (1834-1905). Nel 1899 divenne professore ordinario all'Universit\u00e0 di Greifswald e nel 1903 successe a Erich Bethe (1863-1940) all'Universit\u00e0 di Basilea. Successivamente fi professore presso le Universit\u00e0 di Giessen (dal 1906), Friburgo (dal 1914) e Lipsia (dal 1917), dove rimase fino al suo pensionamento nel 1934. K\u00f6rte era membro dell'Accademia delle scienze sassoni e dell'Istituto Archeologico tedesco.\nAlfred K\u00f6rte era uno dei massimi esperti nello studio delle commedie greche, essendo ricordato per il suo lavoro editoriale e di traduzione su alcuni frammenti di papiro lasciati dal drammaturgo Menandro. Si specializz\u00f2 nel campo della poesia ellenistica.\nNel 1900 assistette suo fratello, Gustav, con lo scavo iniziale dell'antica citt\u00e0 di Gordio in Asia Minore, successivamente co-autore di \"Gordion: Ergebnisse der Ausgrabung im Jahre 1900\" (1904).\nA partire dal 1923, con il filologo Richard Heinze (1867-1929), fu editore della rivista \"Hermes\". Contribu\u00ec con numerosi articoli alla \"Pauly-Wissowa\", una rinomata enciclopedia tedesca di studi classici."}
{"id": "6908526", "revid": "106456", "url": "https://it.wikipedia.org/wiki?curid=6908526", "title": "Golfo San Mat\u00edas", "text": ""}
{"id": "6908535", "revid": "386804", "url": "https://it.wikipedia.org/wiki?curid=6908535", "title": "Garrincha Dischi", "text": "Garrincha Dischi \u00e8 un'etichetta discografica indipendente italiana, fondata da Matteo Costa Romagnoli nel 2008.\nStoria.\nNata nel 2008 grazie a Matteo Costa Romagnoli, viene definita nel 2019 da Rolling Stone Italia come una delle realt\u00e0 indipendenti pi\u00f9 solide del paese. Tra le band e i musicisti che ne costituiscono il catalogo: Lo Stato Sociale, Ex-Otago, Punkreas ,Extraliscio, La rappresentante di lista.\nNel corso degli anni ha organizzato alcuni festival e pubblicato diversi Mixtape, in particolare il pi\u00f9 recente EP \"Garrincha Loves Chiapas\", seguito da due concerti al quale hanno partecipato i principali gruppi dell'etichetta.\nTra gli artisti prodotti da Garrincha Dischi, Ex-Otago e Lo Stato Sociale in particolare, hanno oltrepassato la soglia delle 25.000 copie vendute con uno dei loro singoli, aggiudicandosi il disco d'oro."}
{"id": "6908536", "revid": "1732565", "url": "https://it.wikipedia.org/wiki?curid=6908536", "title": "Antonio Franzil", "text": "Biografia.\nAntonio Franzil inizia da giovanissimo l'attivit\u00e0 di carpentiere in Germania e nel 1921 approda alla Ferrobeton, ditta per la quale lavora nei cantieri di Milano. Durante il periodo milanese intraprende gli studi presso le scuole serali per diventare capocantiere, qualifica che ottiene nel 1924 nella citt\u00e0 di Roma.\nNel 1924 comincia a lavorare come capocantiere presso la ditta dei fratelli Nale, ma dopo pochi mesi, in seguito al fallimento della ditta, Franzil chiede di essere reintegrato presso la Ferrobeton, che lo invier\u00e0 in vari cantieri in giro per l'Italia. Franzil negli anni tra il 1924 e il 1930 lavora anche per la Ditta Gerolamo Piu e figli e l'Impresa Geometra Alessandro Pichini.\nNel 1931 viene trasferito dalla Ferrobeton in Sardegna dove svolger\u00e0 numerosi lavori per conto della societ\u00e0, tra cui quelli per la costruzione della Centrale termoelettrica di Santa Caterina, quelli per la costruzione di acquedotti o di edifici importanti, come per esempio il Padiglione dell'artigianato a Sassari."}
{"id": "6908538", "revid": "287204", "url": "https://it.wikipedia.org/wiki?curid=6908538", "title": "Minnesota Lynx 2017", "text": "La stagione 2017 delle Minnesota Lynx fu la 19\u00aa nella WNBA per la franchigia.\nLe Minnesota Lynx vinsero la \"Western Conference\" con un record di 27-7. Nei play-off vinsero la semifinale con le Washington Mystics (3-0), vincendo poi il titolo, battendo nella finale WNBA le Los Angeles Sparks (3-2)."}
{"id": "6908545", "revid": "767487", "url": "https://it.wikipedia.org/wiki?curid=6908545", "title": "Aldo Mezzanotte", "text": "Biografia.\nAldo Mezzanotte (\"Patata\") era un piccolo acrobata della compagnia circense di Luciano Albertini, di cui era una della maggiori attrazioni in coppia con un altro bambino acrobata, del quale si conosce solo il nome d'arte di \"Arnold\". Il duo \"Arnold e Patata\" \u00e8 presente in numerosi film tra il 1917 e il 1921 in produzioni dove \u00e8 impegnata l'intera loro compagnia, specializzatasi nel nascente genere peplum in Italia. Arnold e Patata sono i \"figli\" della \"famiglia Sansonia\", con il \"padre\" \"Sansone\" (Luciano Albertini), e la \"madre\" \"Sansonette\" (Linda Albertini).\nMezzanotte muore ancora giovanissimo di setticemia nell'ottobre 1926, e cos\u00ec anche Arnold negli stessi anni."}
{"id": "6908550", "revid": "108153597", "url": "https://it.wikipedia.org/wiki?curid=6908550", "title": "Telo di Osteno", "text": "Il Telo di Osteno \u00e8 un torrente appartenente al bacino idrografico del Tresa (e quindi del Ticino) che nasce dal monte di Orimento, in localit\u00e0 Crist\u00e9, per sfociare dopo pochi chilometri nel lago di Lugano presso Osteno.\nPercorso.\nIl Telo di Osteno \u00e8 formato da due brevi corsi d'acqua che si uniscono in localit\u00e0 Crociera, poco pi\u00f9 a valle di Laino. Il primo nasce in localit\u00e0 Borsallo a San Fedele Intelvi, ma scorre prevalentemente nel territorio di Laino; l'altro, denominato Mora, nasce in localit\u00e0 Cava a Lanzo d'Intelvi.\nIl suo percorso \u00e8 denotato da caratteri torrentizi lungo tutto il suo corso, raccogliendo quasi al suo termine, nei pressi di Claino, le acque del Lirone, che forma sotto Ponna un notevole canyon caratterizzato da gole e pozze molto profonde, rendendo il rio una ambita meta di canyoning. Il torrente si forma in Val Fornace, sotto il Monte di Orimento, ed entra a Lanzo dal Pian delle Noci, proseguendo poi fino ad Osteno, dove raggiunge le acque del Ceresio, formando la conoide alluvionale sulla quale si erge il borgo prima citato. Lungo il suo corso bagna i comuni di Centro Valle Intelvi, Alta Valle Intelvi, Laino e Claino con Osteno.\nIl Telo di Osteno non va confuso con l'omonimo Telo, un torrente situato nelle sue vicinanze anch'esso in Val d'Intelvi che sfocia nel Lago di Como ed appartiene al bacino idrografico dell'Adda."}
{"id": "6908558", "revid": "767487", "url": "https://it.wikipedia.org/wiki?curid=6908558", "title": "PnB Rock", "text": "Biografia.\nRakim Allen \u00e8 nato il 9 dicembre 1991 nel quartiere Germantown di Filadelfia, in Pennsylvania, ed \u00e8 stato cresciuto principalmente da sua madre a causa dell'omicidio del padre quando aveva 3 anni. Nei suoi anni da adolescente, ha vissuto nel nord-est di Filadelfia. \u00c8 cresciuto ascoltando il rapper 2Pac e il gruppo R&amp;B Jodeci. All'et\u00e0 di 13 anni, Rakim \u00e8 stato inviato in un programma di detenzione giovanile per aver commesso rapine e risse a scuola. Quando comp\u00ec 19 anni, fu condannato a 33 mesi di carcere per possesso di droga e altri crimini. Allen \u00e8 rimasto senza casa per un breve periodo dopo essere stato rilasciato dalla prigione. Non ha mai finito il liceo. Allen in seguito adott\u00f2 il nome d'arte PnB Rock, che \u00e8 l'acronimo di Pastorius e Baynton, un angolo di strada vicino a dove \u00e8 cresciuto nel quartiere Germantown di Filadelfia.\nIl 24 giugno 2014, PnB Rock ha pubblicato il suo primo mixtape, \"Real N*gga Bangaz\". Ha scritto il mixtape mentre era in carcere. Nel 2015, PnB firm\u00f2 un contratto discografico con la Atlantic Records con la quale pubblic\u00f2 il suo terzo mixtape \"RnB 3\". Nel giugno 2016 ha pubblicato il singolo di successo \"Selfish\". La canzone ha raggiunto la posizione numero 51 della Billboard Hot 100 degli Stati Uniti. Nell'ottobre 2016, Rolling Stone lo ha incluso nella lista dei \"10 nuovi artisti che devi conoscere\".\nIl 10 gennaio 2017, ha pubblicato il suo secondo mixtape, \"GTTM: Goin Thru the Motions\" attraverso Atlantic Records e Empire Distribution. L'album ha debuttato alla posizione numero 28 della classifica statunitense billboard 200. Successivamente, nell'aprile 2017, ha partecipato alla colonna sonora di \"The Fate of the Furious\" con due singoli tra cui \"Gang Up\", con Young Thug, 2 Chainz e Wiz Khalifa, e \"Horses\" con Kodak Black e A Boogie wit da Hoodie. Nel giugno 2017, PnB Rock \u00e8 stato nominato tra i dieci \"Freshman Class\" del 2017 secondo XXL.\nPnB Rock ha anche ammesso che il suo singolo \"Nowadays\", \u00e8 stato co-scritto col rapper Carlos, con il quale ha partecipato nella canzone \"Let's Get Personal\".\nControversie.\nProcedimenti giudiziari.\nFu arrestato il 20 gennaio 2019 in seguito all'esecuzione di un mandato di perquisizione nella sua casa di Bensalem, in Pennsylvania. Allen fu accusato di possesso con intento di spaccio, possesso di stupefacenti, possesso di beni rubati e numerosi altri reati connessi."}
{"id": "6908566", "revid": "729019", "url": "https://it.wikipedia.org/wiki?curid=6908566", "title": "Campionati mondiali di tiro con l'arco indoor 1997", "text": "I campionati mondiali di tiro con l'arco indoor 1997 sono la 4\u00aa edizione della competizione. Si sono svolti a Istanbul, in Turchia."}
{"id": "6908572", "revid": "124512974", "url": "https://it.wikipedia.org/wiki?curid=6908572", "title": "Fabio Bargagli Petrucci", "text": "Biografia.\nFabio Bargagli Petrucci era figlio del conte Pandolfo e di Elena Pannilini Forteguerri. Si laure\u00f2 in Legge all'Universit\u00e0 di Siena, il 5 luglio 1896, con una tesi sul canonista Federico Petrucci, suo avo. Nel 1902 spos\u00f2 Luisa Vivarelli Colonna, da cui ebbe tre figli: Guido (1903-1989), Mario (1906-1923) e Franco (1908-1942) che mor\u00ec sul fronte russo.\nAder\u00ec al Nazionalismo e sostenne la rivista di Enrico Corradini \"Il Regno\". Manifest\u00f2 fin da giovane la sua vocazione per la storia e per l'arte. Nel 1903 fond\u00f2 la \"Societ\u00e0 senese degli amici dei monumenti\", della quale fu presidente, e nel 1904 promosse la mostra \"Antica arte senese\". Con Pier Ludovico Occhini fond\u00f2 nel 1908 la rivista \"Vita d'Arte\", (pubblicata anche in inglese), che diede impulso al restauro e alla conservazione di testimonianze artistiche italiane, Collabor\u00f2 al \"Bullettino senese di storia patria\" e alla \"Rassegna d'arte senese\".\nFu insegnante di Storia dell'arte e soprintendente dell'Istituto di Belle Arti di Roma. Si appassionava a problematiche relative alla tutela e alla conservazione dell'antico patrimonio artistico italiano; ma era anche attento al nuovo proliferare delle arti decorative.\nFabio Bargagli Petrucci durante la prima guerra mondiale si arruol\u00f2 volontario nei Lancieri di Novara, pass\u00f2 nel reggimento di cavalleria di Montebello, insieme ad Occhini, poi tra i bombardieri, con il grado di capitano. Fu decorato con due croci di guerra.\nEletto sindaco di Siena nel 1923, dal 1926 al 1936 ricopr\u00ec la carica di podest\u00e0, dimettendosi poi per motivi legati alla gestione del Monte dei Paschi di Siena. Promosse in questo periodo il restauro e al riordinamento del Museo Civico (Siena). Nel 1929 fond\u00f2 l'Istituto Comunale di Arte e Storia (ora Accademia Senese per le Arti e le Lettere). Ha donato una collezione archeologica al Museo Civico di Siena.\nOpere.\nLIbri\nArticoli\nArchivio.\nIl \"Fondo Bargagli Petrucci Fabio\" \u00e8 di propriet\u00e0 della famiglia, ma sono in corso procedure per la donazione all'Archivio di Stato di Siena.\nSi presenta secondo l'ordinamento dato da Fabio Bargagli Petrucci e dai suoi eredi, ed \u00e8 privo di lacune o perdite. Contiene documenti dal 1890 al 1939 e corrispondenze con personalit\u00e0, fra cui Pier Ludovico Occhini, Enrico Corradini, Giuseppe Prezzolini, Giovanni Papini, Nazareno Mezzetti, Alfredo Bruchi. Inoltre, contiene appunti autografi, diari, agende e taccuini, testi di lezioni e conferenze. Sono comprese carte amministrative, di politica e di economica, relative all'attivit\u00e0 pubblica di Fabio Bargagli Petrucci e alla gestione di beni di famiglia. Inoltre, stampe, foto e dipinti e riviste.\nI libri della sua biblioteca sono alla Biblioteca comunale degli Intronati (archivio XX.53), insieme a suoi manoscritti."}
{"id": "6908579", "revid": "228587", "url": "https://it.wikipedia.org/wiki?curid=6908579", "title": "Panos Koulermos", "text": "Biografia.\nPanos Koulermos nasce a Famagosta, nell'isola di Cipro, nel 1933. Nel 1952, si trasferisce a Londra per frequentare la \"School of architecture and planning\" del \"Polytechnic of central London\" e nel 1957 si laurea elaborando il progetto di un'ambasciata greca a Londra sotto la guida di Douglas Stephen, per il quale lavora sino al 1962. \u00c8 lo stesso Stephen a introdurlo al razionalismo italiano e in particolare all'opera di Giuseppe Terragni, che influenza non soltanto la tesi di laurea ma anche alcuni dei progetti sviluppati nei primi anni di attivit\u00e0. In questo periodo Koulermos si avvicina anche alle istanze del brutalismo inglese; grazie a Stephen entra in contatto con alcuni intellettuali di spicco del panorama architettonico inglese, tra cui Alan Colquhoun, Colin Rowe, James Stirling, Robert Maxwell e Kenneth Frampton. Insegna inoltre, come \"fifth year tutor and critic\", all\"'Architectural association\", frequentata in quel momento da Cedric Price (1934-2003), oltre che da Ron Herron (1930-1994) e Warren Chalk (1927-1988) del gruppo Archigram. \u00c8 Kenneth Frampton, che in quegli anni dirige la rivista \"Architectural Design\", a esortarlo alla pubblicazione di uno studio su Lingeri e Terragni, studio che Koulermos avvia non appena si trasferisce a Milano, nel 1962, e che lo impegna per circa un anno. Non appena giunto nel capoluogo lombardo, Koulermos si iscrive al corso di Urbanistica tecnica al Politecnico di Milano e lavora per un breve periodo presso gli studi di Vittoriano Vigan\u00f2 e di Paolo Chessa.\nTra il 1964 e il 1966 edifica, per conto dello studio Progeco (Progettazione generale coordinata), gli uffici milanesi della societ\u00e0 Westfalia. In quegli stessi anni, sempre a Milano, conosce Empio Malara e Gianni Drago ed avvia con loro un duraturo sodalizio professionale che si traduce nella progettazione di una serie di opere situate nel territorio milanese, tra cui meritano di essere ricordati la scuola media di Garbagnate Milanese (1967-1972), l'asilo nido e il consultorio pediatrico in via Fratelli Induno a Milano (1978-1983), il centro di formazione professionale a Tradate (1978-1981).\nNel 1965 Koulermos si trasferisce ad Atene, dove apre uno studio insieme a Nikos Kaloger\u00e0s e Spyros Amourgis, portando a compimento alcune tra le opere pi\u00f9 significative dell'architettura greca di quel periodo: il deposito di tabacco Papastratos ad Agrinion (1965-1968), le case per vacanza e il palazzo per appartamenti a Vouliagmeni (1966-1967 e 1970-1972), il terminal passeggeri dell'aeroporto di Alexandroupolis (1970-1976). Tuttavia l'attivit\u00e0 dello studio si concentra soprattutto nella partecipazione ai principali concorsi promossi in Grecia in quel periodo. Si tratta di opere di un certo rilievo, per alcune delle quali - la biblioteca di Salonicco (1969), gli uffici per l'autorit\u00e0 portuale del Pireo (1970) e il quartier generale della Compagnia elettrica nazionale a Faliro (1971) - lo studio Kaloger\u00e0s-Koulermos-Amourgis attinge apertamente al repertorio dell'architettura \"high-tech\". In Grecia Koulermos si dedica anche all'attivit\u00e0 didattica e di ricerca fondando il Wedag (\"Workshop of Environmental Design Athens Greece\"), un laboratorio internazionale di progettazione e ricerca che istituisce negli ultimi anni della sua permanenza in Grecia. Nel 1973 lascia Atene per trasferirsi a Los Angeles, dove gli viene offerta una cattedra come insegnante di ruolo alla University of Southern California. Non si tratta della prima esperienza didattica negli Stati Uniti, dove \u00e8 gi\u00e0 stato chiamato pi\u00f9 volte come \"\"visiting design critic\". E non sar\u00e0 neppure l'ultima, tenendo conto che, negli anni a seguire, diversi atenei gli offrono l'incarico di \"visiting professor\".\nL'impegno e le energie dedicati all'insegnamento, tuttavia, finiscono per condizionare fortemente l'esercizio della professione. La casa di riposo Villa Scalabrini a Sun Valley (1974-1980) \u00e8 la prima delle commesse americane portate a compimento, mentre molti dei lavori successivi, soprattutto progetti di architetture museali, frutto per lo pi\u00f9 di ricerche o concorsi, sono destinati a rimanere sulla carta. Dal 1985 Koulermos avvia una feconda collaborazione con l'Universit\u00e0 di Creta, occupandosi sia dell'ampliamento della vecchia sede che della costruzione degli edifici per il nuovo campus. Per la stessa istituzione realizza inoltre gli edifici del Centro di ricerca cretese e parte del complesso del Parco della scienza e della tecnica della Fondazione ellenica per la ricerca e la tecnologia. La collaborazione con l'Universit\u00e0 di Creta si conclude nel 1994. A partire dai primi anni Ottanta Koulermos \u00e8 inoltre \"visiting professor\"\" allo Iuav di Venezia e al Politecnico di Milano. Entrambe le citt\u00e0 sono terreno di nuove sperimentazioni progettuali: a Venezia l'architetto elabora il progetto dell'Ostello per studenti della Fondazione Masieri (1980) e quello del Museo Guggenheim (1983), mentre a Milano partecipa, in collaborazione, al concorso per il nuovo Politecnico a Bovisa. Forte dell'esperienza didattica maturata negli anni, nel 1996 Koulermos viene chiamato a insegnare all'Accademia di architettura di Mendrisio, prendendo parte anche ai lavori della sua fondazione. Abbandona quindi gli Stati Uniti per trasferirsi a Lugano, dove muore improvvisamente tre anni dopo, il 26 settembre 1999."}
{"id": "6908583", "revid": "124317965", "url": "https://it.wikipedia.org/wiki?curid=6908583", "title": "Episodi di Game Shakers (terza stagione)", "text": "La terza ed ultima stagione della serie televisiva Game Shakers \u00e8 andata in onda negli Stati Uniti D\u2019America dal 10 febbraio 2018 all'8 giugno 2019 su Nickelodeon.\nIn Italia la stagione \u00e8 stata trasmessa su Nickelodeon dal 18 giugno 2018 al 19 giugno 2019.\nUn San Valentino a super velocit\u00e0.\nTrama.\nBabe scopre che per San Valentino Henry Hart verr\u00e0 a trovarla e allora cerca di essere perfetta per quando il ragazzo la verr\u00e0 a trovare. \u00c8 il giorno di San Valentino, ed Henry va alla Game Shakers, ma il gruppo rimane sorpreso quando Henry porta con s\u00e9 una sua amica di nome Valery e tutti credono che sia la sua ragazza, quindi Babe diventa triste e se ne va via. Babe sale poi su una Zipper Car (una macchina senza autista ma con il volante automatico), ma la macchina perde il controllo. Kenzie riceve una chiamata da Babe la quale dice che si trova sulla Zipper Car e che non riesce pi\u00f9 a fermarsi. Allora Henry si trasforma in Kid Danger e la va a salvare, distrugge il Tom-Tom della Zipper Car e alla fine lui regala a Babe una rosa trovata in macchina lasciata da qualcuno tempo prima e si dividono la \"cena\", mangiando una barretta di cioccolato di Babe e bevendo l'acqua della Zipper Car.\nUn giocattolo misterioso.\nTrama.\nHudson a causa della sua tosse secca deve prendere Una bevanda creata da Double G, con un po' di polvere d'oro; Hudson ne assume un po' troppo e diventa di color giallo oro, ma non sa che deve restituire tutto l'oro a Double G; Triple G, Babe e Kenzie sono impegnati con Una compagnia di giocattoli per realizzare assieme a loro un videogioco su un giocattolo, ma la direttrice della compagnia dei giocattoli non vuole far vedere il Lumple e allora il collega della direttrice manda la Game Shakers a casa della direttrice, ma una volta arrivati trovano la figlia della direttrice che \u00e8 una karateka di cintura nera e li picchia cacciandoli di casa facendogli fare un volo fuori dalla finestra. Riescono comunque a prendere il Lumple e cos\u00ec riescono a creare finalmente il videogioco sul Lumple.\nLa ragazza della metro.\nTrama.\nBabe si mette a ballare nella metro, ma Dub vede un suo video in cui Babe balla e si ingelosisce cos\u00ec sfida Babe, ma la ragazza rifiuta la sfida. Dub allora le dice che torner\u00e0 per far in modo di dimostrarle che \u00e8 il miglior ballerino di New York e cos\u00ec durante la festa del ballo scolastico di Trip, Dub entra e sfida Babe. La ragazza questa volta accetta la sfida e Dub e Babe si mettono a ballare non accorgendosi delle ore che passano\nLa Snackpot.\nTrama.\nHudson compra la Snackpot, una macchina che sceglie lo snack adatto per te. Allora la porta in metropolitana per far in modo che la gente compri gli snack. Per\u00f2 Dub la vede e impazzisce perch\u00e9 vorrebbe tanto avere la sua bibita preferita, e cos\u00ec ci prova e ci riprova ma non ci riesce, ma quando un ragazzo con la sedia a rotelle riesce ad averla, Dub si mette a discutere con la madre del ragazzo e i due finiscono col litigare. Intanto il gruppo ha a che fare con le Fangs, il gruppo di ribelli in cui da ragazzina faceva parte Babe e che ha picchiato Hudson, che snudiscono e rinchiudono in un sacco Kenzie alla Game Shakers derubando la sede.\nUn ragazzo per Babe.\nTrama.\nBabe spera di trovare il giusto ragazzo per lei grazie ad un'app per appuntamenti sviluppata da Kenzie.\nFuga dallo Utah.\nTrama.\nBabe e Kenzie vanno nello Utah per salvare Trip dopo che Dub lo ha mandato a Captive Meadows, un centro per ragazzi con cattivo comportamento. Giunti con Roothless, Babe si trasforma da maschio, viene portata dentro e scopre che la detenzione \u00e8 meravigliosa: c'\u00e8 uno scivolo ad acqua, cagnolini carini, asciugamani e divise calde e gelati di ogni gusto.\nUna statua orribile.\nTrama.\nLa citt\u00e0 di New York decide di rendere omaggio a Double G, per i suoi meriti musicali, collocando una sua statua in una stazione della metropolitana.\nTerapia di gruppo.\nTrama.\nI Game Shakers non vanno d'accordo, quindi Dub consiglia di vedere il suo terapeuta Snoop Dogg che per farli riappacifcare li rinchiude nel suo ufficio.\nBanane esplosive.\nTrama.\nTrip diventa depresso dopo aver perso una grande battaglia di videogiochi con un bambino di 7 anni.\nCaos a Flavor City.\nTrama.\nDub ottiene i biglietti per una performance VIP del musical pi\u00f9 hot di tutti i tempi - Flavor City. Ma i posti sono in seconda fila.\nQuestione di coraggio.\nTrama.\nI Game Shakers visitano il Wet Willy's Wild Water Park nel suo ultimo giorno e cercano di battere il record di velocit\u00e0 di tutti i tempi della velocit\u00e0 di 87 miglia orari (percorsi da Gibby Gibson, coprotagonista di iCarly interpretato da Noah Munch, serie dello stesso regista) per uno scivolo d'acqua estremamente pericoloso, il Big Ripper scivolo del New Jersey e termina con Babe che fino ad allora aveva paura di scendere ma che alla fine batte il recond, senza acqua perch\u00e9 che il parco ha chiuso raggiungendo la velocit\u00e0 di 88 miglia orari, bagnandosi di burro per scivolare di pi\u00f9.\nDemolisci la casa delle bambole.\nTrama.\nKenzie riceve l'aiuto di Babe per individuare il ragazzo che le ha salutato sulla metropolitana, Jeremy, mentre Trip e Hudson sono diventati ossessionati da una casa delle bambole modello creata per un'idea di gioco che dovrebbero distruggere ma che presto la renderanno la loro casa dei sogni.\nL'ipnotista.\nTrama.\nKenzie viene ipnotizzata dall'essere molto affamata dopo che i Game Shakers l'hanno portata da un ipnotizzatore per il suo compleanno. Intanto Dub cerca, aiutato da Bunny e Roothless, un regalo per Kenzie, e Hudson si vede con una ragazza. Ma quando per sbloccare l'ipnosi di Kenzie lui la deve baciare, decide di non tradire la ragazza.\nLa TV pi\u00f9 costosa del mondo.\nTrama.\nBabe rompe accidentalmente la costosissima nuova televisione di Dub che costa 2 milioni di dollari (Epiphany) e la Game shakers deve capire come dargli la brutta notizia.\nWeekend a Soh\u00f2.\nTrama.\nDopo che Dub ha accidentalmente lasciato indietro Trip durante un viaggio a Las Vegas, i Game Shakers portano Trip nel mitico appartamento di Dub a Soho per mostrare a lui un buon momento, ma succederanno cose che sconvolgeranno i loro piani fino a quando Dub si ricorda di lui e lo va a prendere trovandolo chiuso in terrazza sotto la neve mentre Babe incontra i Force Five.\nTonya, perch\u00e9??\nTrama.\nI Game Shakers vengono appoggiati da un fan che chiede di apportare modifiche a uno dei loro giochi, ma che li minaccia perch\u00e9 ossessionata dal gioco.\nLe narici del gatto.\nTrama.\nDub consiglia a Kenzie di vedere un eccentrico pet chirurgo plastico per aggiustare i buchi nasali del suo enorme gatto, mentre Trip cerca di far entrare Hudson nella boy band di Soho, la Force Five (in quanto uno dei cantanti \u00e8 ferito ed \u00e8 in ospedale).\nCorteggiatori.\nTrama.\nBabe \u00e8 costretta a scegliere tra due ragazzi (Blake, il cantante dei Force Five, e Mason Kendall, tornato dalla Florida per stare con lei), mentre Trip e Hudson devono acquistare a Double G il famoso orologio di Paul Newman con la sua carta di credito. Dice loro di non spendere pi\u00f9 di 20 milioni di dollari. Alla fine mentre Babe deve andare all'appuntamento con Blake trova Henry Hart fuori dalla Game Shakers."}
{"id": "6908586", "revid": "124508085", "url": "https://it.wikipedia.org/wiki?curid=6908586", "title": "Y\u016bto Totsuka", "text": "Biografia.\nY\u016bto Totsuka ha ottenuto la sua prima vittoria in Coppa del Mondo l'8 dicembre 2017 a Cardrona, in Nuova Zelanda.\nHa preso parte ai Giochi olimpici invernali di PyeongChang 2018, classificandosi undicesimo nella gara di halfpipe. Durante la finale \u00e8 caduto, sbattendo sul bordo dell\"'halfpipe\" e ferendosi all'anca, per poi essere portato via in barella. Alla sua prima partecipazione ai campionati mondiali ha vinto la medaglia d'argento nell'halfpipe a Park City 2019.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nHP = halfpipe\nNor-Am Cup.\nNor-Am Cup - vittorie.\nLegenda:\nHP = halfpipe\nCampionati giapponesi.\nCampionati giapponesi - vittorie.\nLegenda:\nHP = halfpipe"}
{"id": "6908587", "revid": "124123", "url": "https://it.wikipedia.org/wiki?curid=6908587", "title": "Amos Luchetti Gentiloni", "text": "Biografia.\nNel 1905 ottenne la licenza di Scuola tecnica pareggiata a Cingoli, nel 1907 e nel 1908 fu premiato dall'Istituto di belle arti delle Marche in Urbino con medaglia d'argento e diploma di primo grado per gli anni scolastici 1906/1907 e 1907/1908. Nel 1909 il Ministero della pubblica istruzione lo abilit\u00f2 all'insegnamento di disegno nelle scuole tecniche e normali e lo nomin\u00f2 assistente alla Scuola di disegno della Regia Universit\u00e0 di Cagliari. Sempre nello stesso anno venne applicato come aiutante ingegnere presso l'ufficio tecnico del Comune di Roma. Nel 1910 fu tra i tre vincitori del concorso a disegnatore del comune di Biella. Nel 1911 fu nominato aiutante di terza classe presso l'ufficio tecnico del Comune di Roma e, sempre nello stesso anno, attiv\u00f2 la Manifattura picena, fabbrica di ceramica artistica in Roma, a San Salvatore in Lauro.\nNel 1914 fu assistente di disegno presso l'Istituto tecnico di Roma e ottenne presso il Regio Istituto superiore di belle arti delle Marche di Urbino la licenza del corso speciale di architettura e il diploma di professore di disegno architettonico col massimo dei voti. Nel 1915 sostenne presso il Regio Istituto superiore di belle arti di Roma cinque esami integrativi per il corso di architettura. Durante la sua vita fu promosso dal Consiglio comunale di Roma aiutante di seconda classe per merito (1917) e partecip\u00f2 a numerosi concorsi per monumenti ai caduti di guerra (1921). Nel 1923 lasci\u00f2 l'impegno pubblico per dedicarsi alla libera professione. Fu nominato cavaliere dell'Ordine della corona d'Italia e cavaliere dell'Ordine equestre di Sant'Agata (1925). Nel 1927 inizi\u00f2 la consulenza artistica presso il mobilificio Maggini di Recanati, l'anno seguente fu iscritto dal Regio Tribunale di Roma nell'albo professionale degli ingegneri ed architetti. Inoltre, fu nominato commendatore dell'Ordine della corona d'Italia (1934), commendatore dell'Ordine equestre di Sant'Agata (1935), presidente dell'Istituto autonomo case popolari di Ancona (1938), grande ufficiale dell'Ordine equestre di Sant'Agata (1939), cavaliere dell'Ordine dei SS. Maurizio e Lazzaro (1942). Il ministro di grazia e giustizia lo nomin\u00f2 componente della Commissione per gli studi riforma degli ordinamenti professionali degli architetti in Roma e componente il Consiglio nazionale degli architetti sempre in Roma (1951). Nel 1958 il ministro della pubblica istruzione gli confer\u00ec la medaglia d'argento per i benemeriti della scuola, della cultura e dell'arte.\nProfondamente legato alla sua terra marchigiana, progett\u00f2 nella sua regione natale opere insigni fra cui il palazzo Ascoli di Ancona (attualmente sede del Consolato della Repubblica di San Marino), provvide alla sistemazione del palazzo di giustizia di Urbino e alla ricostruzione del palazzo comunale di Fossombrone (monumento nazionale), per non contare i numerosi restauri di altri importanti monumenti nazionali. A lui si deve la casa di riposo di Ester Gigli di Recanati, l'ospedale civile di Filottrano e di Sassoferrato nonch\u00e9 i progetti di trasformazione degli ospedali di Fabriano e di Urbino e le scuole di Cingoli e Fossombrone. Progett\u00f2 le ville per il senatore Pitocco a Roma, la villa per la famiglia Sonnino in Ancona, le chiese di Casine di Paterno e Montoro di Filottrano, tombe monumentali nei cimiteri di Roma, Forl\u00ec, Filottrano, Fossombrone, San Marino, oltre a monumenti onorari per caduti di guerra, compreso quello per i militari francesi caduti in Italia e il grande faro storto in America per gli scomparsi del Lusitania. Esegu\u00ec notevoli opere nei cantieri navali di Ancona, di Riva Trigoso, di Rivarolo e di Palermo, nonch\u00e9 opere per gli stabilimenti della Mira Lanza e per zuccherifici italiani. Notevoli anche i restauri per la sistemazione di piazza del Quirinale, di piazza del Popolo, di palazzo Firenze (sede della \"Dante Alighieri\"), di piazza del Cinquecento e di Castro Pretorio a Roma. L'attivit\u00e0 pi\u00f9 importante la svolse quando, scelto fra gli architetti insieme al francese Hebrand, fu chiamato dal noto americano Hendrik Andersen a progettare la realizzazione di una grande citt\u00e0 che sarebbe dovuta sorgere in America, dopo la Prima guerra mondiale, quale centro mondiale per la pace. La scomparsa di Andersen imped\u00ec la realizzazione dell'imponente impresa e i progetti di Luchetti Gentiloni finirono in parte America e in parte vennero donati allo Stato italiano. In campo regionale fu ispettore onorario dei monumenti di Ancona e presidente della Commissione per le bellezze naturali, membro dell'Accolta dei Trenta, socio dell'Istituto marchigiano di scienze, lettere e arti, accademico dei \"Catenati\" di Macerata. In campo nazionale fu componente del Consiglio nazionale degli architetti e della Commissione governativa per lo studio delle leggi professionali.\nNel cinquantenario della sua attivit\u00e0 professionale (dicembre 1958) il presidente della Repubblica italiana gli confer\u00ec la medaglia d'argento quale benemerito della Scuola della cultura e dell'arte. Nella Repubblica di San Marino impiant\u00f2, nel primo decennio del '900, in localit\u00e0 Fondi, una piccola fabbrica di ceramiche di pregio, alcune delle quali ora si conservano nel museo governativo di San Marino. \u00c8 stato autore, in San Marino, di pregevoli opere fra cui: i lavori alla chiesa ed alla pinacoteca del convento di San Francesco, alla basilica del Santo, al palazzo governativo dei congressi, il ricordo marmoreo a papa Giovanni XXIII nella chiesa di San Pietro ed, ultimo in ordine di tempo ma non certamente di importanza, il monumento al grande architetto Bramante delle Penne di San Marino. Sempre qui dedic\u00f2, con vivace operosit\u00e0 e con grande capacit\u00e0 artistica, l'ultimo decennio della sua vita e, per la sua attivit\u00e0 all'estero, gli venne conferita la medaglia d'oro al merito della Repubblica italiana. Anche il governo sammarinese lo insign\u00ec del titolo di grand'ufficiale dell'Ordine equestre di San Marino. Per discendenza, godette anche del titolo di patrizio sammarinese per aggregazione della sua famiglia al patriziato fin dal 1789."}
{"id": "6908614", "revid": "228587", "url": "https://it.wikipedia.org/wiki?curid=6908614", "title": "Maximilian Steinberg", "text": ""}
{"id": "6908616", "revid": "71563", "url": "https://it.wikipedia.org/wiki?curid=6908616", "title": "TCG Yavuz", "text": ""}
{"id": "6908621", "revid": "767487", "url": "https://it.wikipedia.org/wiki?curid=6908621", "title": "Se ci conoscessimo oggi", "text": "Se ci conoscessimo oggi (\"When We First Met\") \u00e8 un film commedia romantica del 2018, diretto da Ari Sandel e interpretato da Adam DeVine, Alexandra Daddario e Shelley Hennig. \u00c8 stato distribuito il 9 febbraio da Netflix.\nTrama.\nNoah Ashby incontra a una festa la ragazza dei suoi sogni, Avery Martin, ma alla fine di una serata in cui la sintonia sembrava perfetta, non scatta quello che vorrebbe Noah e Avery lo abbraccia come si fa con un amico. Tre anni dopo lui si reca depresso all'annuncio del fidanzamento di Avery con Ethan, quindi finisce la serata nello stesso locale dove si era fatto una foto con la ragazza. Qui la cabina fotografica lo riporta indietro nel tempo, al giorno in cui si erano conosciuti.\nInizialmente, cerca di ricreare il giorno in cui si sono incontrati utilizzando le sue conoscenze sulla vita della ragazza a suo vantaggio, ma Carrie pensa che in realt\u00e0 sia uno stalker e lo aggredisce. Noah si sveglia il giorno del fidanzamento per scoprire che Carrie \u00e8 diventata amica di Avery e lui \u00e8 rimasto lo \"stalker\"; capisce quindi di poter utilizzare la cabina fotografica per rifare il loro primo incontro, per poi svegliarsi ed affrontare le conseguenze tre anni dopo.\nTorna indietro per una seconda volta e cerca l'aiuto di Max per impressionare Avery. L'amico lo convince a comportarsi da rude e nonostante lui non sia convinto, la ragazza rimane colpita e finiscono a letto insieme. Noah torna al presente e scopre che la loro relazione \u00e8 puramente sessuale e Noah scopre che Avery \u00e8 attratta da uomini con una vita stabile e su cui pu\u00f2 contare.\nLa terza volta che torna indietro, trova un lavoro e durante il loro primo incontro si presenta come uomo pi\u00f9 maturo. Si sveglia fidanzato con la ragazza, con uno stile di vita agiato ed \u00e8 il vicepresidente della compagnia in cui aveva trovato lavoro, ma nonostante lo scambio di ruolo scopre che Avery ama Ethan pi\u00f9 di lui. Durante una confessione con Carrie, Noah realizza che Avery e Ethan sono fatti per stare insieme, esattamente come lui e Carrie.\nNoah torna nuovamente indietro nel tempo, questa volta porta con s\u00e9 Ethan per incontrare Avery, mentre lui passa del tempo con Carrie. Dopo una foto nella cabina fotografica con Avery, Carrie e Ethan, si risveglia nel presente. Avery e Ethan sono fidanzati, ma Carrie \u00e8 invece tornata con un ex-fidanzato, con cui non aveva una relazione stabile, ed il giorno dopo la festa di fidanzamento \u00e8 andata ad un altro appuntamento.\nCapisce, quindi, che aveva inizialmente conosciuto Carrie tramite Avery e decide quindi di tornare indietro un'ultima volta per ricreare il primo incontro con la sua migliore amica nello stesso identico modo della prima volta. Noah si sveglia quindi nel presente uguale alla prima versione. Durante la festa di fidanzamento passa il suo tempo con Carrie e alla fine torneranno a casa insieme.\nProduzione.\nNel maggio 2016 Ari Sandel, premio Oscar per il cortometraggio \"West Bank Story\" nel 2005, fu scelto per dirigere la pellicola su sceneggiatura di John Whittington e Adam DeVine.\nLe riprese sono iniziate a met\u00e0 luglio 2016 a New Orleans, Louisiana.\nDistribuzione.\nIl film \u00e8 stato distribuito in tutto il mondo da Netflix il 9 febbraio 2018.\nAccoglienza.\nHa ricevuto diverse critiche negative da parte dei critici cinematografici, ma \u00e8 stato discretamente apprezzato dal pubblico. Su Rotten Tomatoes ha un apprezzamento del 35% da parte della critica, basati su 17 recensioni professionali, e del 62% da parte del pubblico."}
{"id": "6908622", "revid": "599013", "url": "https://it.wikipedia.org/wiki?curid=6908622", "title": "Fran\u00e7ois Pignon", "text": "Fran\u00e7ois Pignon \u00e8 un personaggio dell'immaginario collettivo francese, apparso pi\u00f9 volte in vari film, sempre interpretato da attori diversi. \u00c8 Jacques Brel a inaugurarne la figura cinematografica nel film \"Il rompiballe\" di \u00c9douard Molinaro, nel 1973. Dieci anni dopo, il personaggio riapparir\u00e0 in \"Les comp\u00e8res - Noi siamo tuo padre\", questa volta \u00e8 Pierre Richard a vestirne i panni, che ricoprir\u00e0 lo stesso ruolo nel film successivo \"Due fuggitivi e mezzo\" (1986).\nNel 1998, Pignon riappare con il volto di Jacques Villeret ne \"La cena dei cretini\". Successivamente \u00e8 apparso in \"Una top model nel mio letto\" (2006), interpretato da Gad Elmaleh.\nAssociato a Pignon \u00e8 il suo \"gemello\" cinematografico Fran\u00e7ois Perrin, la cui interpretazione pi\u00f9 famosa in Italia \u00e8 quella di Pierre Richard, nel film \"La capra\" (1981)."}
{"id": "6908630", "revid": "767487", "url": "https://it.wikipedia.org/wiki?curid=6908630", "title": "Leonardo Paterna Baldizzi", "text": "Biografia.\nLeonardo Paterna Baldizzi, architetto e docente universitario, si form\u00f2 inizialmente a Palermo contemporaneamente presso le facolt\u00e0 di matematica e di ingegneria, l'Istituto di Belle Arti, e presso gli studi dei noti architetti Giuseppe Damiani Almeyda ed Ernesto Basile (1888-1895).\nPartecip\u00f2 ai primi concorsi per il Pensionato artistico nazionale, nelle prime tre edizioni (1890, 1894 e 1896). La vincita di quest'ultima gli permise di trasferirsi a Roma dove, aveva gi\u00e0 soggiornato nel corso del servizio militare (febbraio 1895), periodo in cui aveva iniziato a tenere degli speciali \"diari\", a lui particolarmente cari, che lo accompagnarono per tutta la vita. A Roma conobbe e spos\u00f2 Enrica Giovagnoli (1900-1901) figlia del politico e scrittore Raffaello. Nel 1900 il Ministero della Pubblica Istruzione lo collocava negli Uffici regionali per la conservazione dei Monumenti.\nNel 1902 gli fu conferita la laurea ad honorem in Architettura civile, e negli anni successivi vinse diversi concorsi: per le cattedre di disegno nei RR istituti tecnici (1902); per il posto di ingegnere per gli Uffici regionali (1903) che lo port\u00f2 a lavorare a Torino presso l'Ufficio regionale per la conservazione dei Monumenti del Piemonte e della Liguria; per la cattedra di disegno architettonico all'universit\u00e0 di Napoli (1905).\nDivenuto titolare della cattedra dell'universit\u00e0 napoletana ottenne anche il trasferimento all'Ufficio regionale per la conservazione dei Monumenti di Napoli (1906); ma, una volta divenuto professore ordinario, dovette limitarsi al solo insegnamento universitario (1909). Nei decenni successivi fu spesso incaricato di effettuare ispezioni ministeriali presso scuole normali e tecniche e fece parte delle commissioni giudicatrici di importanti concorsi universitari, avendo cos\u00ec occasione di viaggiare per l'Italia, descrivendo nei suoi \"diari\", monumenti e paesaggi dei luoghi visitati, consuetudine che manterr\u00e0 anche nel corso dei suoi numerosi viaggi all'estero. Nel 1914 fu tra i fondatori dell'Universit\u00e0 Popolare di Napoli. Scoppiata la guerra part\u00ec per il fronte, nella zona del Cadore (1915), ma fu presto richiamato dal Ministero affinch\u00e9 riprendesse il suo insegnamento universitario.\nConvinto militarista, prese parte alla Marcia su Roma (1922); trascorse i successivi due decenni quasi tutti a Napoli, dedicandosi prevalentemente alla docenza universitaria, alla scrittura e alla progettazione edile, ma una volta collocato in pensione (1938) si trasfer\u00ec a Roma dove concluse la sua esistenza.\nNel corso della sua lunga carriera di architetto-ingegnere, Paterna Baldizzi \u00e8 stato autore di studi e ricerche nell'ambito della storia dell'arte, dell'architettura e del restauro dei monumenti. Tra le sue opere: il rilievo e il progetto per il restauro della chiesa di S. Maria Egiziaca a Roma e quello per il rilievo e consolidamento della Rocca Janula presso Cassino. Ha realizzato diverse opere fra le quali si ricordano: villette e case di privati, le pi\u00f9 note quelle edificate nella zona del Vomero a Napoli, un grande pastificio a Castellammare di Stabia (1912-1923), diverse edicole funebri (1913-1940), arredi e decorazioni d'interni; progett\u00f2 e ristruttur\u00f2 in stile liberty e tardo-liberty negozi, l'albergo e il teatro di Campobasso, nonch\u00e9 sale delle biblioteche universitarie di Napoli (1906-1923)."}
{"id": "6908636", "revid": "118188538", "url": "https://it.wikipedia.org/wiki?curid=6908636", "title": "Varsovienne", "text": "La varsovienne, nota anche come varsouvienne o varsoviana, \u00e8 una danza lenta e aggraziata nel tempo di con un battere accentuato nelle misure alterne.Combina elementi del valzer, della mazurca e della polka. La danza ebbe origine intorno al 1850 a Varsavia, in Polonia. Le parole \"varsovienne\" e \"varsoviana\" sono aggettivi femminili francesi e spagnoli, rispettivamente, che significano \"di Varsavia\". La danza era popolare nell'America del XIX secolo, dove veniva ballato sulla melodia di \"Put Your Little Foot\". Ben presto divenne anche una danza popolare preferita nei paesi scandinavi. L'unica danza con lo stesso nome - conosciuta anche come promenade - \u00e8 utilizzata in altri stili di danza come la danza americana quadrata, il contra dance e alcune danze da ballo.\nLa \"Albion Dance Band\" registr\u00f2 una melodia varsoviana nel loro album del 1977 \"The Prospect Before Us\".\nUna melodia varsoviana gioca un ruolo importante nel dramma di Tennessee Williams \"Un tram che si chiama Desiderio\"."}
{"id": "6908637", "revid": "767487", "url": "https://it.wikipedia.org/wiki?curid=6908637", "title": "Daima\u014d Kosaka", "text": ""}
{"id": "6908640", "revid": "298229", "url": "https://it.wikipedia.org/wiki?curid=6908640", "title": "Hans-Joachim Reske", "text": ""}
{"id": "6908642", "revid": "785616", "url": "https://it.wikipedia.org/wiki?curid=6908642", "title": "Daimaou Kosaka", "text": ""}
{"id": "6908644", "revid": "1305772", "url": "https://it.wikipedia.org/wiki?curid=6908644", "title": "Survival (Grand Funk Railroad)", "text": "Survival \u00e8 il quinto album discografico del gruppo musicale rock statunitense dei Grand Funk Railroad, pubblicato dalla casa discografica Capitol Records nell'aprile del 1971.\nClassifica.\nAlbum\nSingoli"}
{"id": "6908645", "revid": "785616", "url": "https://it.wikipedia.org/wiki?curid=6908645", "title": "Pikotaro", "text": ""}
