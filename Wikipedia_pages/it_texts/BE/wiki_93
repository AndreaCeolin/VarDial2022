{"id": "7533282", "revid": "1124164", "url": "https://it.wikipedia.org/wiki?curid=7533282", "title": "La Foce e la spedizione dei Mille", "text": "Pur essendo universalmente noto che i mille si imbarcarono da Quarto, tuttavia, dopo la partenza del Piemonte e del Lombardo, il primo imbarco di un gruppo di volontari avvenne su scialuppe provenienti dal quartiere genovese di Foce, che si erano avvicinati al porto di Genova, secondo un piano prestabilito, che prevedeva come ultima fase l\u2019imbarco a Quarto del grosso dei volontari.\nPer questo fatto nel quartiere genovese di Foce \u00e8 presente una targa sulla facciata della \"Casa dei Pescatori\" che ricorda l\u2019evento del gruppo garibaldino che l\u00ec si imbarc\u00f2 per raggiungere le navi appena partite dal porto di Genova, rivendicando Foce come luogo di prima partenza dei volontari garibaldini.\nIl fatto \u00e8 cos\u00ec documentato dallo storico emiliano Francesco Bertolini (1836-1909): \u00ab\"Allo spuntare dell\u2019alba del 6 maggio, la legione garibaldina, composta di 1085 volontari, s'imbarc\u00f2 su due piroscafi mercantili, parte alla Foce, e parte alla spiaggia di Quarto\"\u00bb.\nLo storico veronese Osvaldo Perini afferma: \u00ab\"Il mattino del 5 una colonna di volontari sparpagliata in piccoli drappelli e senza ordine usciva da Porta Pila rivolgendo i passi al villaggio di Quarto a tre miglia circa da Genova, dove aspettare doveva che i vapori venissero a levarla. \u2026 Un'altra squadra doveva imbarcarsi alla Foce e prendendo il largo girare il molo e penetrare nell'interno del porto ove i vapori\" [il \"Piemonte\" e il \"Lombardo\", ndr]\", stavano attendendola. \u2026 Una terza colonna e la men numerosa composta dei capi della spedizione\" [cio\u00e8 Nino Bixio e il patriota siciliano Salvatore Castiglia, che avrebbero preso il comando delle due navi, ndr] \"doveva penetrare dal lato della dogana nel porto e salir quindi a bordo dei vapori ancorati ed apparecchiarli a salpare. \u2026 Quasi al tempo medesimo la squadra partita dalla Foce, dopo avere con lungo circuito girato la spiaggia, a bordo essa pure giungeva. \u2026 Alle ore 2 del mattino la flottiglia usci chetamente dal porto e s\u2019inoltr\u00f2 in alto mare protetta dalle tenebre e dal generale silenzio. I due vapori si diressero lentamente verso la spiaggia di Quarto, ove la terza colonna\" [di cui faceva parte lo stato maggiore garibaldino, compreso lo stesso generale, ndr] \"stava da quattr'ore attendendoli.\"\u00bb\nSecondo gli appunti scritti nel diario di Bixio, nella fase preparatoria ed iniziale della Spedizione si prevedeva la partenza da Foce del cosiddetto \u201dgrosso\u201d, composto di 800 volontari, mentre dalla Villa (riferimento a Villa Spinola a Quarto) si prevedeva la partenza del generale e di 100 volontari.. Lo storico genovese Federico Donaver, nel capitolo VI della sua opera \u201cLa Spedizione dei Mille\u201d, riportando integralmente il suddetto diario di Nino Bixio sulla Spedizione, precisa che spesso si tratta di dati relativi alla preparazione e che vanno interpretati come appunti ad uso personale, \"\"\u2026. note messe gi\u00f9 alla buona, per propria memoria, senza pretese\", non sempre comprensibili al lettore, ma che comunque rappresentano la documentazione di un protagonista della Spedizione.\nSempre secondo la narrazione dello storico genovese Federico Donaver: \u00ab\"... dalla Foce in su trovarono molte barcaccie nelle quali erano i volontari, il carbone, le provviste, delle armi e delle munizioni ...\"\u00bb, affermazione che sembra contrastare con quella generalmente fornita dai testi storici, che il gruppo di barche presso Foce fosse di piccole dimensioni. Secondo la descrizione fornita da Giuseppe La Masa e Salvatore Castiglia, dopo che Garibaldi sal\u00ec sul Piemonte, appena fuori dal porto: \u00ab\"I volontari della spedizione, il carbone, le provviste, le armi e le munizioni erano stati caricati su varie barcaccie, ed attendevano i vapori lungo la spiaggia dalla Foce a Quinto, con dei fanali accesi per segnali di riconoscimento.\"\u00bb.\nDalle descrizioni di Donaver, La Masa e Castiglia si potrebbe dedurre che le barche non fossero concentrate in soli due punti della costa, Foce e Quarto, bens\u00ec dislocate anche in tratti lungo la costa dalla Foce a Quarto e, secondo La Masa e Castiglia, fino a Quinto al mare o Quinto, che trovasi nella parte orientale di Quarto. Anche Pietro Spangaro cita come il gruppo di Foce fosse numeroso: \"... L'altra partita, e la pi\u00f9 numerosa, era stata invitata a raccogliersi alle 9 di sera alla cos\u00ec detta Foce, a tre quarti d'ora da Genova, sulla spiaggia del mare;...\"\". Secondo Carlo Agrati, che cita Bixio, la gran parte dei volontari, forse 800, si sarebbe raccolta alla foce del Besagno, nota come Foce e la flottiglia sarebbe stata composta di sei chiatte e numerose imbarcazioni minori.\nUn'altra ricostruzione possibile \u00e8 che una parte dei volontari imbarcati a Foce sui \"gozzi\" o \"burchielli\", le capaci e tipiche imbarcazioni locali, si fosse poi diretta verso Quarto, come sostiene Guido Sylva, autore di un testo scritto cinquanta anni dopo."}
{"id": "7533285", "revid": "767487", "url": "https://it.wikipedia.org/wiki?curid=7533285", "title": "Polaroid (film)", "text": "Polaroid \u00e8 un film horror-soprannaturale del 2019 diretto da Lars Klevberg, basato sull'omonimo cortometraggio del 2015.\nTrama.\nLa giovane Sarah e la sua amica Linda aprono una scatola con gli oggetti personali della defunta madre di Sarah, e in particolare, vengono colpite da una vecchia polaroid, ottenuta ad un'asta. Linda fa una foto a Sarah con l'oggetto, per poi andar via. Sarah, rimasta da sola, nota all'interno della fotografia la presenza di un'ombra sfocata, e subito dopo, la ragazza, seguendo dei rumori, arriva in soffitta, dove una figura terrificante la uccide. Nei giorni a venire, l'adolescente Bird, che porta sempre con s\u00e9 una sciarpa gialla per coprire una cicatrice sul collo, riceve in regalo dal suo amico Tyler la medesima polaroid comprata ad un mercatino, e sulla quale vi sono incise le iniziali \"R. J. S.\". Dopo aver fotografato il ragazzo, Bird rifiuta il tentativo di baciarlo di Tyler, e poi se ne va dal negozio di antiquariato in cui lavorano, con la polaroid. Rincasata, Bird viene raggiunta dalla sua amica Kasey, che la convince a venire con lei quella sera ad una festa in maschera organizzata dall'arrogante Avery. Inoltre, Bird si accorge della stessa sagoma nella foto di Tyler, intravista anche in quella di Sarah poco prima di morire. Kasey procura a Bird un vestito da Cappuccetto Rosso, e le due amiche si recano alla festa insieme a Devin e Mina, una coppia piena di alti e bassi. Intanto, Tyler, mentre esamina delle fotografie, si imbatte nella malvagia entit\u00e0, che lo elimina. Al party, Bird conosce Connor, un affascinante ragazzo di cui \u00e8 segretamente innamorata, e in seguito, Bird scatta un'istantanea a Devin, Mina, Kasey e Connor con la macchina. Successivamente, anche Avery si fa un selfie con la polaroid. La festa termina quando la polizia giunge sul posto per scortare Bird in centrale, dove la ragazza apprende dallo sceriffo Pembroke della morte di Tyler. A casa, una scioccata Bird osserva come l'indistinta macchia sulla foto di Tyler sia scomparsa, e misteriosamente, apparsa sul selfie di Avery. Infatti, Avery, dopo aver mandato via tutti dalla festa, viene aggredita e uccisa dal mostro. La notizia della morte di Avery sconvolge parecchio Bird, specialmente perch\u00e9 la ragazza si rende conto che la figura dalla foto della coetanea \u00e8 sparita per comparire in quella degli amici. Bird tenta di sbarazzarsi della polaroid, ma il colpo datole le si ritorce contro, rendendo impossibile la sua distruzione. Bird allarma Devin, Mina, Kasey e Connor circa i suoi sospetti sulla macchina, ma Devin, non credendole, brucia la foto di gruppo. Tuttavia, il fuoco, propagandosi sull'immagine, divampa anche sul braccio di Mina e in parte sulla mano di Kasey, e vani sono i tentativi di Connor di fermare le fiamme con un estintore. Bird cessa tutto spegnendo il fuoco dalla fotografia, che si rimargina. Mentre Devin e Kasey portano d'urgenza Mina in ospedale, Bird e Connor si recano al negozio di antiquariato per recuperare gli accessori annessi alla polaroid. Bird viene attaccata dall'entit\u00e0, che per\u00f2, fa un passo indietro quando entra in contatto con il calore di un termosifone. Bird si domanda come mai l'essere ce l'abbia anche con lei, dato che non si \u00e8 mai scattata una foto con quella macchina del terrore, ma Connor le fa notare, nella foto di gruppo, il riflesso della giovane in una finestra. Bird e Connor, poi, dagli articoli della polaroid, scoprono che essa \u00e8 stata oggetto di una scena del crimine, cos\u00ec, consultando dei vecchi giornali, viene fuori che 40 anni prima, un uomo di nome Roland Joseph Sable, proprio come le iniziali scritte sulla macchina, era stato accusato di aver rapito e ucciso diversi ragazzi e ripreso ogni cosa con la polaroid, per poi venire abbattuto dalla polizia. Nel frattempo, dopo essere stata messa in guardia da Bird, Mina viene uccisa dall'entit\u00e0, e il ritrovamento del suo corpo fa pensare ad un suicidio. Devin, sconsolato e arrabbiato, se la prende con Bird per aver fatto la fotografia che man mano li sta uccidendo. Bird, rattristata, racconta a Connor il perch\u00e9 indossi sempre la sciarpa gialla: anni prima, lei e suo padre furono coinvolti in un incidente d'auto, che cost\u00f2 la vita all'uomo, la cui morte \u00e8 vista come una sua responsabilit\u00e0 da Bird, che porta ancora con s\u00e9 i segni di quell'episodio. Riuniti in un locale, Bird comunica a Devin, Kasey e Connor che la creatura era stata respinta dal vapore del termosifone al negozio, proprio perch\u00e9 agisce come una vera fotografia, e quindi, debole alla luce e al caldo. Devin, accecato dall'ira, cerca di fotografare Bird, cos\u00ec da essere uccisa dalla creatura, ma in uno scontro con Connor, Devin finisce con l'autoriprendersi accidentalmente, ed insieme, i ragazzi notano la figura indistinta spostarsi dall'immagine dei 5, alla nuova di Devin. Prima che Devin possa ferire Bird, Kasey salva l'amica pugnalando con una matita la foto di Devin, che produce una ferita nella realt\u00e0. Nella colluttazione che ne segue, Devin aggredisce inavvertitamente un poliziotto, pertanto, viene sbattuto in cella. Alla stazione di polizia, Bird e Connor tentano di avvisare lo sceriffo Pembroke del pericolo che sta correndo Devin, ma l'uomo non crede a ci\u00f2 che dicono, e anzi, vieta loro di entrare nella vecchia abitazione di Roland Joseph Sable. Kasey, intanto, scopre che nella casa vive ancora la moglie dell'assassino, Lena Sable, che ha cambiato nome per ricominiciare. Bird e Connor convincono la donna a raccontare la storia del marito: i due avevano una figlia, Rebecca Jane Sable, ossia, la vera proprietaria della polaroid, nonch\u00e9 mentalmente instabile; Rebecca si attacc\u00f2 morbosamente alla macchina fotografica, ragion per cui venne presa di mira da 4 bulli della scuola, che un giorno, la convinsero ad uscire di casa solo per scattarle delle foto provocanti con la polaroid, e farle circolare; Rebecca non super\u00f2 l'accaduto, e si suicidi\u00f2, il che spinse il padre Roland a dare la caccia ai 4 teppisti che avevano spronato la figlia a commettere un atto cos\u00ec brutale; l'uomo riusc\u00ec a torturare e uccidere solo 3 di loro, mentre l'ultimo ragazzo venne salvato dalla polizia, e Roland fu ucciso a colpi di pistola con ancora la polaroid in mano. Lena spiega che, nonostante sia morto, Roland si aggiri per concludere la sua vendetta e uccidere anche il ragazzo che riusc\u00ec a farla franca. Lena mostra a Bird e Connor una foto del sopravvissuto, cos\u00ec i due amici si danno appuntamento con Kasey a scuola per confrontarla con le foto dei vecchi annuari e individuare il superstite alla strage di Sable. Nel mentre, Devin viene assassinato dal mostro nella sua cella. A scuola, Bird e Connor capiscono che il soggetto in questione scampato all'ira di Roland, \u00e8 nient'altri che lo sceriffo Pembroke, che intanto, li aveva seguiti. Per fermare Sable, Bird tenta di fotografare lo sceriffo, ma sar\u00e0 Connor a scattargli una foto. A quel punto Pembroke rivela a Bird, Connor e Kasey la verit\u00e0: non erano lui e i suoi amici l'incubo di Rebecca, bens\u00ec suo padre, che abusava di lei sessualmente e le scatt\u00f2 quelle foto; Pembroke e i compagni cercarono di aiutare Rebecca e impossessarsi delle foto di Roland per incriminarlo, ma l'uomo, per impedire che tutto venisse a galla, li rap\u00ec, torturandoli fino alla morte, e solo Pembroke sopravvisse, mentre Rebecca si tolse la vita per la paura. Lena Sable si \u00e8 inventata tutta quella storia solo per coprire gli orrendi crimini del defunto marito. Appena svelata la verit\u00e0, il demone di Sable appare e servendosi dell'immagine di Pembroke, lo uccide barbaramente tagliandolo a met\u00e0. Kasey viene ferita dall'entit\u00e0, ma Bird la mette in salvo, e intanto, Connor scappa dalla parte opposta delle ragazze. Bird e Kasey si rifugiano in una doccia, e usando il vapore dell'acqua calda, allontanano il mostro. Bird si dirige poi a cercare Connor, e i due concordano nel fotografare Sable in modo tale da sconfiggerlo con il suo stesso gioco. Tuttavia, Connor viene trascinato via dal demone, ma Bird si scatta una foto per liberare il ragazzo ed essere inseguita dal mostro sino alla camera delle torture di Sable, dove avviene lo scontro finale. Il mostro sta per uccidere Bird, ma la giovane riesce a fotografarlo appena in tempo, e accartoccia la foto per metterlo fuori combattimento. Bird annienta definitivamente Sable bruciando la fotografia. Alla fine, Bird, Kasey e Connor si riabbracciano e Bird si libera per sempre della polaroid gettandola nel fiume.\nProduzione.\nLe riprese del film sono iniziate il 9 marzo 2017 a Halifax, Nuova Scozia.\nDistribuzione.\nIl film \u00e8 stato originariamente programmato per uscire il 25 agosto 2017. \u00c8 stato rimandato al 1\u00ba dicembre 2017 e poi al 22 novembre 2017.\nNell'ottobre 2018 Lantern Entertainment, che ha acquisito il patrimonio della Weinstein Company attraverso la sua bancarotta, e 13 Films, una societ\u00e0 internazionale di distribuzione e finanza, ha firmato un accordo per la co-distribuzione del film a livello internazionale."}
{"id": "7533304", "revid": "124123", "url": "https://it.wikipedia.org/wiki?curid=7533304", "title": "James Innes-Ker, VI duca di Roxburghe", "text": "Biografia.\nEra l'unico figlio di James Innes-Ker, V duca di Roxburghe, e della sua seconda moglie, Harriet Charlewood. Frequent\u00f2 l'Eton e il Christ Church, Oxford.\nHa ereditato i titoli di suo padre nel 1823.\nFu creato il conte Innes l'11 agosto 1837. Fu tenente generale della Royal Company of Archers. \u00c8 stato Governatore della Banca Nazionale di Scozia.\nMatrimonio.\nSpos\u00f2, il 29 dicembre 1836, Susanna Stephenia Dalbiac (1814-7 maggio 1895), l'unica figlia di Sir Charles Dalbiac. Ebbero quattro figli:"}
{"id": "7533306", "revid": "83531", "url": "https://it.wikipedia.org/wiki?curid=7533306", "title": "Axel Voss", "text": "\u00c8 membro del Parlamento europeo dal 2009 ed \u00e8 diventato coordinatore del gruppo del Partito Popolare Europeo nella Commissione giuridica del Parlamento europeo (JURI) nel 2017. Il suo lavoro parlamentare si concentra su temi digitali e giuridici.\nVita, formazione e inizio carriera.\nVoss \u00e8 evangelico-luterano, sposato e ha due figlie. Dal 1983 al 1990 ha studiato diritto presso le Universit\u00e0 di Treviri, Monaco di Baviera e Friburgo, specializzandosi cos\u00ec in diritto europeo e internazionale. In seguito ha fatto un soggiorno linguistico a Parigi, superando infine il primo Esame di Stato nel 1990. Dopo aver assistito il Dipartimento di Cooperazione Tecnica per lo Sviluppo dell'ONU a New York e un tirocinio presso la Corte d'appello provinciale suprema di Coblenza, ha terminato il suo secondo Esame di Stato nel 1994 e ha iniziato a lavorare come avvocato.\nPi\u00f9 tardi nello stesso anno, Voss \u00e8 diventato consigliere dei cittadini della Commissione Europea presso la rappresentanza regionale della Commissione a Bonn. Dal 2000 al 2008 ha insegnato Affari Europei presso il RheinAhrCampus di Remagen dell'Universit\u00e0 di Scienze Applicate di Coblenza.\nCarriera politica.\nVoss \u00e8 entrato a far parte della CDU tedesca nel 1996 e ha presieduto l'affiliazione di Bonn dal 2004 al 2009. Dal 2011 \u00e8 Presidente Distrettuale della CDU nell'area del Medio Reno. Voss \u00e8 anche membro del Parlamento europeo per questa stessa circoscrizione (che comprende Bonn, Colonia, Leverkusen, Rhein-Sieg- e Rhein-Erft-Kreis) dalle elezioni europee del 2009. Nella sua terza legislatura dal 2019 al 2024, \u00e8 membro della Commissione Giuridica (JURI), membro supplente della Commissione per le libert\u00e0 civili, la giustizia e gli affari I interni (LIBE), membro della Commissione speciale per l'intelligenza artificiale nell'era digitale (AIDA), vicepresidente della delegazione per l'Australia e la Nuova Zelanda (DANZ) e membro supplente della delegazione per l'Asia meridionale (DSAS).\nVoss \u00e8 stato relatore o relatore ombra per il gruppo del Partito Popolare Europeo di centro-destra (PPE) sul regolamento generale sulla protezione dei dati (GDPR), sul codice di prenotazione (PNR), sul regolamento Eurojust, sul Privacy Shield UE-USA, sulla direttiva sui contenuti digitali, sulla riforma del diritto d'autore dell'UE, sul regolamento ePrivacy, sulla relazione d'iniziativa legislativa del Parlamento europeo su un regime di responsabilit\u00e0 civile per l'intelligenza artificiale e sulla relazione speciale della commissione AIDA.\nNel 2014, quando Edward Snowden ha testimoniato davanti al Parlamento europeo, Voss chiese se che Snowden aveva messo in pericolo la vita di innocenti e che potenzialmente collaborava con terroristi e con i servizi segreti russi e cinesi. Tuttavia, Voss ha anche dichiarato che l'accesso clandestino di paesi terzi ai dati europei \u00e8 illegale. In qualit\u00e0 di relatore, Voss \u00e8 stato un convinto sostenitore dell'articolo 13 della direttiva europea sul diritto d'autore nel mercato unico digitale, affermando che \"questa direttiva \u00e8 un passo importante per correggere una situazione che ha permesso a poche aziende di guadagnare enormi somme di denaro senza remunerare adeguatamente le migliaia di creativi e giornalisti da cui dipendono\".\nDa quando il GDPR \u00e8 stato adottato nel 2016, Voss ha ripetutamente criticato il gran numero di deroghe, l'interpretazione incoerente della legge tra gli Stati membri e le esenzioni mancanti per le piccole e medie imprese, organizzazioni, club e societ\u00e0, nonch\u00e9 per gli utenti privati. Considerando il \"consenso\" come la \"morte della privacy\", Voss sostiene con forza a favore di nuovi approcci tecnici per semplificare il trattamento dei dati (personali), accelerare la condivisione dei dati in tutta l\u2019Europa e consentire il pieno utilizzo delle tecnologie emergenti come l'IA, proteggendo al contempo in modo pi\u00f9 efficace i dati personali dei cittadini. Utilizzando argomentazioni simili, egli respinge anche la proposta di un nuovo regolamento ePrivacy, soprattutto perch\u00e9 sostituirebbe parzialmente le disposizioni GDPR come la lex specialis. Altri, come i diritti digitali europei, contraddicono le sue opinioni e sottolineano i massicci miglioramenti per la privacy dei cittadini europei.\nAll'inizio del 2020, i media hanno riferito dell'avvertimento di Voss che l'Europa sarebbe diventata una \"colonia digitale degli USA o della Cina\" se gli Stati membri non avessero potuto concordare contromisure radicali e non fossero stati disposti ad espandere massicciamente il mercato unico digitale. \"L'Europa deve perseguire un terzo percorso - europeo - di digitalizzazione, che si basa sui nostri valori in materia di protezione e sovranit\u00e0 dei dati\", ha detto Voss alla conferenza DLD di Monaco di Baviera. In seguito ha pubblicato un manifesto digitale di 19 pagine con una serie di proposte concrete alle istituzioni europee per rafforzare la sovranit\u00e0 digitale e la competitivit\u00e0 geopolitica dell'Europa.\nRiconoscimento.\nNel 2019, Voss ha ricevuto il Digital Single Market Award al The Parliament Magazine's Annual MEP Awards."}
{"id": "7533309", "revid": "729019", "url": "https://it.wikipedia.org/wiki?curid=7533309", "title": "Franco Platero", "text": ""}
{"id": "7533312", "revid": "124123", "url": "https://it.wikipedia.org/wiki?curid=7533312", "title": "Walter von Bonhorst", "text": "Diventato montatore, dal 1939 lavor\u00f2 per la Tobis e, quindi, per la UFA."}
{"id": "7533313", "revid": "125918024", "url": "https://it.wikipedia.org/wiki?curid=7533313", "title": "Davide De Ceglie", "text": "\u00c8 specialista di livello mondiale del nuoto pinnato di fondo con monopinna, disciplina nella quale si \u00e8 laureato campione del mondo per 3 volte.\nIl 27 ottobre 2020 si laurea all'universit\u00e0 di Bologna in Scienze delle Attivit\u00e0 Motorie e Sportive.\nCarriera.\nLa sua prima convocazione con la nazionale italiana risale al 2005, quando ai Campionati mondiali juniores conquista il bronzo nella staffetta 4x3\u00a0km.\nSuccessivamente, da senior, conquista il suo primo titolo europeo assoluto, in Russia, nella 4x3\u00a0km di fondo, nel 2010.\nAi Campionati mondiali in Ungheria, l'anno successivo, conquista l'argento nella staffetta 4x3\u00a0km e il bronzo individuale nella 6\u00a0km di fondo.\nNel 2012, ai Campionati europei di Treviso, conquista l'oro nei 20\u00a0km fondo, l'argento nella 6\u00a0km individuale e e il bronzo con la staffetta 4x3\u00a0km.\nAi Campionati mondiali di Russia del 2013 ottiene due ori, nella 6\u00a0km e nella 20\u00a0km. Successivamente \u00e8 ancora oro nella 6\u00a0km nei Campionati europei in Italia del 2014 (6\u00a0km), e ai Mondiali di Yantai del 2015 (6\u00a0km), dove consegue anche il bronzo nella 1500\u00a0m in vasca e nella 4x100\u00a0m.\nNel 2016 \u00e8 argento nella 4x100\u00a0m e secondo nella 6\u00a0km ai Mondiali di Volos in Grecia e, l'anno successivo, vince il bronzo nella 400\u00a0m superficie ai Giochi mondiali 2017 e l'oro europeo nella 6\u00a0km, a Breslavia, in Polonia.\nNel 2018, ai campionati mondiali universitari di Belgrado (Serbia), vince l'oro nei 200 m indoor superficie e il bronzo nella staffetta 4x50 m. Qualche mese dopo, a settembre, Davide vola a Phuket per la finale di Coppa del Mondo dove conquista l'oro nei 400 m, il bronzo nei 200 m ma soprattutto l'oro nella gara di fondo 4000 m; quest'ultima vittoria gli vale il titolo di campione del mondo in acque libere 2018.\nNel 2019 ai campionati italiani di fondo in acque libere vince l'oro nella di fondo e l'argento nella . Nei campionati Europei di fondo in acque libere di Ioannina in Grecia vince invece il bronzo nella di fondo e un altro bronzo nella staffetta mista 4 x 2000 m. \nAi Giochi del Mediterraneo sulla spiaggia di Patrasso 2019 vince l'oro nella di fondo, l'oro nella staffetta mista 4 x 2000 m e il bronzo nei 200 m.\nNel 2021 ai campionati italiani di fondo in acque libere vince l'oro nella 5km, nei 2000mt e nei 1000mt; che gli valgono la convocazione per i campionati Mondiali in acque libere a Santa Marta in Colombia, dove vince la medaglia di bronzo nella staffetta mista 4x2000mt."}
{"id": "7533314", "revid": "2080212", "url": "https://it.wikipedia.org/wiki?curid=7533314", "title": "Honor 9", "text": "Honor 9 \u00e8 uno smartphone realizzato da Honor, marchio di smartphone di Huawei. \u00c8 il successore dell'Honor 8 all'interno della serie Huawei Honor. \u00c8 stato presentato in Europa il 27 giugno 2017 a Berlino.\nSpecifiche tecniche.\nHardware.\nL'Honor 9 \u00e8 uno smartphone top di gamma realizzato da Honor, un marchio controllato del gruppo Huawei, come parte della serie Huawei Honor. Il telefono \u00e8 dotato di un processore Octa-core HiSilicon Kirin 960 (Quad-core da 2,4 GHz e Quad-core 1,8 GHz), una GPU Mali-G71 MP8 e una batteria non rimovibile da 3200 mAh. Misura 147,3 mm di lunghezza, 70,9 mm di larghezza, 7,5 mm di spessore e un peso di 155 g. \nIl telefono viene fornito con 64 o 128 GB di memoria e 4 o 6 GB di RAM. Ha un display da 5,15 pollici con una risoluzione di 1920x1080 pixel e una densit\u00e0 di pixel di 428 ppi. Honor 9 ha una fotocamera frontale da 8 MP e la sua configurazione posteriore doppia consiste in un obiettivo RGB da 12 MP e un obiettivo monocromatico da 20 megapixel. Pu\u00f2 registrare video in 4K e dispone di stabilizzazione elettronica dell'immagine per video 1080p. Altre caratteristiche includono il supporto dual-SIM, una porta USB-C e un lettore di impronte digitali situato sulla cornice inferiore. \nHonor 9 ha una montatura in metallo e un retro in vetro curvato in 3D . Il telefono \u00e8 disponibile in \"Glacier Grey\", \"Sapphire Blue\", \"Midnight Black\" e oro, ma non tutti i colori sono disponibili in tutti i mercati. Durante l'IFA 2017 a Berlino, Honor ha annunciato come edizione limitata la nuova variante di colore per l'Honor 9 \"Robin Egg Blue\", il colore \u00e8 diventato disponibile in Cina ad agosto ed \u00e8 stato rilasciato nel Regno Unito a settembre.\nSoftware.\nHonor 9 \u00e8 stato lanciato con Android 7.0 Nougat con Huawei EMUI 5.1. Da febbraio 2018 \u00e8 disponibile l'aggiornamento ad Android 8.0 Oreo con EMUI 8.0.0.\nDa aprile 2019 \u00e8 disponibile per la maggior parte dei dispositivi l'aggiornamento ad Android Pie 9.0.1 con EMUI 9.0."}
{"id": "7533315", "revid": "767487", "url": "https://it.wikipedia.org/wiki?curid=7533315", "title": "L'albero del vicino", "text": "L'albero del vicino (\"Undir tr\u00e9nu\") \u00e8 un film del 2017 scritto e diretto da Hafsteinn Gunnar Sigur\u00f0sson.\n\u00c8 stato tra i film islandesi proposti per l'Oscar al miglior film straniero nel 2018, senza tuttavia venire candidato.\nTrama.\nKonrad e Eybjorg si lamentano con i loro vicini di casa Inga e Baldvin, perch\u00e9 il loro albero fa una grande ombra sulla loro veranda. Questo reclamo d\u00e0 inizio a una faida che degenera in modo esponenziale. Nel mentre Atli, figlio di Inga e Baldvin, sta attraversando una crisi con la moglie Agnes e torna a vivere dai genitori.\nDistribuzione.\n\"L'albero del vicino\" \u00e8 stato presentato in anteprima alla 74\u00aa Mostra internazionale d'arte cinematografica di Venezia il 31 agosto 2017. In seguito \u00e8 stato proiettato in vari altri festival cinematografici, tra cui il Toronto International Film Festival, il 20 settembre.\nIl film \u00e8 stato proiettato nelle sale islandesi a partire dal 6 settembre 2017, mentre in Italia \u00e8 uscito il 28 giugno 2018."}
{"id": "7533316", "revid": "287204", "url": "https://it.wikipedia.org/wiki?curid=7533316", "title": "Queiroz (disambigua)", "text": ""}
{"id": "7533317", "revid": "729019", "url": "https://it.wikipedia.org/wiki?curid=7533317", "title": "Fran\u00e7ois-Annibal d'Estr\u00e9es", "text": "Biografia.\nFran\u00e7ois-Annibal era figlio del marchese Antonio IV d'Estr\u00e9es e di sua moglie, Fran\u00e7oise Babou de La Bourdaisi\u00e8re nonch\u00e9 fratello di Gabrielle d'Estr\u00e9es, amante di Enrico IV di Francia. Destinato inizialmente alla carriera ecclesiastica, successivamente prefer\u00ec intraprendere quella militare ed entr\u00f2 nell'esercito francese dove raggiunse rapidamente il grado di tenente generale.\nNel 1624, sotto Maria de Medici, ottenne il comando supremo delle truppe francesi, veneziane e sabaude, per la conquista della Valtellina. Nel 1626, ottenne il titolo di maresciallo di Francia. Nel 1630 tent\u00f2 invano di conquistare Mantova. Nel 1632 ottenne il comando dell'armata del Reno e conquist\u00f2 Treviri.\nDopo la fine della sua carriera militare divenne un diplomatico.\nTra il 1636 ed il 1648 fu inviato francese a Roma. Dopo questa missione, Luigi XIV lo promosse al titolo di duca. Fran\u00e7ois-Annibal venne nominato quindi governatore dell'\u00cele de France e poi del Soissons.\nAnche suo figlio Jean II d'Estr\u00e9es e suo nipote Victor-Marie d'Estr\u00e9es raggiunsero il grado di maresciallo di Francia.\nMatrimoni e figli.\nCon la prima moglie, Marie de B\u00e9thune, ebbe:\nCon la seconda moglie, Anne Habert, ebbe:\nOpere.\nLe memorie del maresciallo Fran\u00e7ois-Annibal d'Estr\u00e9es sono state pubblicate per la prima volta nel 1910: "}
{"id": "7533319", "revid": "124808", "url": "https://it.wikipedia.org/wiki?curid=7533319", "title": "Undir tr\u00e9nu", "text": ""}
{"id": "7533320", "revid": "144796", "url": "https://it.wikipedia.org/wiki?curid=7533320", "title": "Fran\u00e7ois Hannibal d'Estr\u00e9es", "text": ""}
{"id": "7533321", "revid": "287204", "url": "https://it.wikipedia.org/wiki?curid=7533321", "title": "Ma\u00e2loul", "text": ""}
{"id": "7533322", "revid": "830939", "url": "https://it.wikipedia.org/wiki?curid=7533322", "title": "Maaloul", "text": ""}
{"id": "7533354", "revid": "729019", "url": "https://it.wikipedia.org/wiki?curid=7533354", "title": "I Don't Believe You (She Acts Like We Never Have Met)", "text": "I Don't Believe You (She Acts Like We Never Have Met) \u00e8 una canzone del 1964 di Bob Dylan, proveniente dal suo quarto album in studio, \"Another Side of Bob Dylan\".\nIl biografo di Dylan Robert Shelton descrive la canzone come \"l'intossicazione di una notte d'amore seguita dal mal di testa pulsante di abbandono emotivo e di distacco dal proprio partner\". Dylan, presentandola alla sua performance di Halloween del 1964 (pubblicata su \"\") ha detto: \"Questo [brano] riguarda tutte le persone che dicono di non averti mai visto ...\".\nAltre esibizioni dal vivo della canzone di Dylan sono state pubblicate su \"Biograph\" (una performance registrata a Belfast il 6 maggio 1966), ' (registrato a Manchester il 17 maggio 1966, pubblicato anche in \"Live 1961\u20132000: Thirty-Nine Years of Great Concert Performances\"), \"The Last Waltz\" (registrato a San Francisco il 25 novembre 1976) e ' (registrato a Londra il 27 giugno 1981). La canzone \u00e8 stata interpretata da Al Stewart nel suo album \"Orange\" del 1972."}
{"id": "7533359", "revid": "287204", "url": "https://it.wikipedia.org/wiki?curid=7533359", "title": "Caliente (Nevada)", "text": "Caliente, precedentemente nota come Culverwell e Calientes, \u00e8 una citt\u00e0 della contea di Lincoln, Nevada, Stati Uniti. La popolazione era di 1.130 abitanti al censimento del 2010, rendendola la citt\u00e0 incorporata meno popolasa del Nevada. Il nome della citt\u00e0 ha origine dalle vicine sorgenti calde, poich\u00e9 \"caliente\" \u00e8 una parola spagnola che significa \"caldo\".\nGeografia fisica.\nSecondo lo United States Census Bureau, ha un'area totale di .\nStoria.\nCaliente fu fondata nel 1901 sul Culverwell Ranch (o semplicemente Culverwell), costruito su terreni di propriet\u00e0 di William e Charles Culverwell. Inizialmente la citt\u00e0 prese il nome di Calientes, a causa delle sorgenti calde presenti nella zona, ma pi\u00f9 tardi durante l'anno fu eretto un ufficio postale e gli operai rimossero la \"s\" dal nome della citt\u00e0. Nel 1905 fu completata la ferrovia Union Pacific Railroad, seguita dalla costruzione del deposito ferroviario nello stile dell'architettura missionaria spagnola. Il deposito dei treni, costruito nel 1923, \u00e8 ora sede di alcuni uffici della citt\u00e0 e della contea e un museo che espone informazioni storiche. La citt\u00e0 una volta raggiunse un picco di oltre 5.000 abitanti, ma la sua popolazione declin\u00f2 continuamente.\nSociet\u00e0.\nEvoluzione demografica.\nSecondo il censimento del 2010, la popolazione era di 1.130 abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dall'84,5% di bianchi, il 3,9% di afroamericani, il 2,4% di nativi americani, lo 0,9% di asiatici, lo 0,2% di oceanici, il 4,3% di altre razze, e il 3,8% di due o pi\u00f9 etnie. Ispanici o latinos di qualunque razza erano l'8,8% della popolazione."}
{"id": "7533360", "revid": "92920", "url": "https://it.wikipedia.org/wiki?curid=7533360", "title": "Franco Emanuel Platero", "text": ""}
{"id": "7533365", "revid": "1543377", "url": "https://it.wikipedia.org/wiki?curid=7533365", "title": "Kakure kirishitan", "text": "Kakure kirishitan (\u96a0\u308c\u30ad\u30ea\u30b7\u30bf\u30f3, giapponese per \"cristiani nascosti\") \u00e8 un termine moderno per indicare un membro della chiesa cattolica giapponese dell'epoca Edo che entr\u00f2 in clandestinit\u00e0 a seguito della rivolta di Shimabara intorno al 1630.\nStoria.\nI \"kakure kirishitan\" sono chiamati cristiani \"nascosti\" poich\u00e9 continuarono a praticare il cristianesimo in segreto. Essi celebravano i loro riti in alcune stanze segrete all'interno delle loro abitazioni private. Nel corso del tempo le raffigurazioni dei santi e della vergine Maria sono stati trasformati in statuette che assomigliavano a statue tradizionali di buddha e di bodhisattva. Le preghiere furono scritte per sembrare dei canti buddisti, pur conservando molte parole non tradotte dal latino, dal portoghese e dallo spagnolo. La Bibbia e i testi liturgici furono trasmessi oralmente, per paura che le opere stampate fossero confiscate dalle autorit\u00e0. A causa dell'espulsione del clero cattolico nel XVII secolo, le comunit\u00e0 cristiane \"kakure\" furono guidate da dei responsabili laici per le pratiche liturgiche e pastorali.\nIl potere perseguit\u00f2 questi cristiani e invent\u00f2 il metodo del \"yefumi\" per identificarli: ogni persona che si rifiutava di calpestare un'immagine di Ges\u00f9 o della Vergine Maria era considerata come cristiana. In alcuni casi, le comunit\u00e0 si allontanarono dalla dottrina cristiana. Esse dimenticarono il senso delle preghiere e la loro religione divenne una versione del culto degli antenati, in cui gli antenati erano identificati con i loro martiri cristiani.\nCirca cristiani nascosti, tra cui alcuni che avevano adottato queste nuove forme di cristianesimo, uscirono dal nascondimento quando la libert\u00e0 religiosa fu ristabilita nel 1873 dopo la restaurazione Meiji. I \"kakure kirishitan\" vennero allora chiamati \"mukashi kirishitan\" (\u6614\u30ad\u30ea\u30b7\u30bf\u30f3), cio\u00e8 \"antichi\" cristiani, e furono scoperti non sono nelle zone tradizionalmente cristiane di Kyushu, ma anche in altre regioni rurali del Giappone.\nLa maggioranza dei \"kakure kirishitan\" si riun\u00ec alla Chiesa cattolica dopo aver rinunciato alle pratiche sincretiche non ortodosse. Alcuni piccoli gruppi furono avvicinati per primi da monsignor Bernard Petitjean, vicario apostolico di Nagasaki. Altri \"kakure kirishitan\" che non rientrarono nella Chiesa cattolica divennero noti col nome di \"hanare kirishitan\" (\u96e2\u308c\u30ad\u30ea\u30b7\u30bf\u30f3, \"cristiani separati\"). Gli \"hanare kirishitan\" si trovano oggi prevalentemente nel quartiere Urakami di Nagasaki e nelle isole Got\u014d."}
{"id": "7533366", "revid": "729019", "url": "https://it.wikipedia.org/wiki?curid=7533366", "title": "Catherine Stihler", "text": "Dal 1999 \u00e8 eurodeputata per la Scozia, rieletta nel 2004, 2009 e nel 2014. Nell'ottobre del 2014 \u00e8 stata eletta rettore dell'Universit\u00e0 di St. Andrews, carica che ha mantenuto fino al 2017 (a seguito dell'elezione di Sr\u0111a Popovi\u0107).\nBiografia.\nNata Catherine Dalling Taylor, Stihler studia presso la Coltness High School, per poi proseguire gli studi all'Universit\u00e0 di St. Andrews dove consegue il \"Master of Arts\" in relazioni internazionali e geografia.\nDal 1994 al 1995 \u00e8 stata presidente del consiglio degli studenti dell'Universit\u00e0 di St. Andrews; contemporaneamente, dal 1993 al 1995 ha fatto parte dello Scottish Executive Committee del Partito Laburista Scozzese e dal 1995 al 1997 \u00e8 stata delegata di Young Labour nel National Executive Committee. Nel 1997 era candidata alle elezioni generali del Regno Unito nel Collegio di Angus.\nNel 2006 ha dato alla luce il suo primo figlio, avuto dal marito David; il loro secondo figlio \u00e8 nato nel 2011.\nCarriera politica.\nDopo le elezioni del 1997 ha lavorato per Anne Begg, parlamentare del Collegio di Aberdeen South, come ricercatrice. Alle elezioni europee del 1999 \u00e8 stata eletta eurodeputata per il Partito Laburista scozzese, diventando la pi\u00f9 giovane europarlamentare del Regno Unito all'et\u00e0 di 25 anni.\nNel 2004, 2009 e 2014 \u00e8 stata rieletta al Parlamento europeo."}
{"id": "7533372", "revid": "38120", "url": "https://it.wikipedia.org/wiki?curid=7533372", "title": "Die Fledermaus (film)", "text": ""}
{"id": "7533388", "revid": "1964823", "url": "https://it.wikipedia.org/wiki?curid=7533388", "title": "Societ\u00e0 Sportiva Monza 1912 2018-2019", "text": "Questa voce raccoglie le informazioni riguardanti la Societ\u00e0 Sportiva Monza 1912 nelle competizioni ufficiali della stagione 2018-2019.\nStagione.\nNella stagione 2018-2019 il Monza milita in Serie C, girone A.\nMaglie e sponsor.\nLo sponsor tecnico per la stagione 2018-2019 \u00e8 \"Boxeur des Rues\", mentre gli sponsor ufficiali sono \"Pontenossa\" e \"Giostyle\"."}
{"id": "7533402", "revid": "729019", "url": "https://it.wikipedia.org/wiki?curid=7533402", "title": "Outlaw Blues", "text": "Outlaw Blues \u00e8 una canzone di Bob Dylan, registrata il 14 gennaio 1965. \u00c8 stata originariamente pubblicata nel quinto album di Dylan in studio, \"Bringing It All Back Home\".\nUna versione acustica della canzone, registrata il giorno prima della traccia dell'album, \u00e8 stata pubblicata nel 2005 come parte dell'EP \"Three Song Sampler\", che conteneva tracce extra della colonna sonora del film autobiografico di Dylan , diretto da Martin Scorsese.\nUn aspetto insolito di questa canzone \u00e8 il fatto che Dylan sovrapponga la parte dell'armonica alla sua voce principale con la tecnica della sovraincisione, non alternando voce e armonica.\nIl 20 settembre 2007, Dylan ha suonato questa canzone dal vivo per la prima volta durante uno spettacolo a Nashville. Per l'occasione \u00e8 stato raggiunto sul palco da Jack White dei White Stripes."}
{"id": "7533406", "revid": "1862310", "url": "https://it.wikipedia.org/wiki?curid=7533406", "title": "Cratone nordatlantico", "text": "Il cratone nordatlantico (nella terminologia in lingua inglese abbreviato in NAC, acronimo di North Atlantic Craton), \u00e8 un cratone risalente all'Archeano affiorante nel comune di Avannaata (Groenlandia dell'Ovest), nella Provincia Nain e nel complesso Lewisiano (Scozia nordoccidentale).\nCaratteristiche.\nIl cratone \u00e8 delimitato dall'orogene di Nagssugtoqidian a nord, e dall'orogene Ketilidan-cintura mobile della provincia di Makkovik a sud, datate a 1,87-1,8 miliardi di anni fa. Quest'ultima pu\u00f2 essere collegata al margine Lewisiano-mar di Malin in Scozia, che a sua volta pu\u00f2 essere collegato alla cintura magmatica trans-scandinava dell'antico continente Baltica.\nI blocchi continentali e i frammenti cratonici del NAC sono contornati da cinture mobili paleoproterozoiche. Per tutto il corso del Mesoproterozoico, Neoproterozoico e Mesozoico (tra 1350 e 550 milioni di anni fa), quando questi blocchi formavano ancora un cratone coerente, una serie di estensioni continentali provocarono l'assottigliamento della litosfera. Il cratone nordatlantico si framment\u00f2 circa 60 milioni di anni fa con l'apertura del Mare del Labrador. \nIl magmatismo ultrafemico \u00e8 stato una costante nel cratone per almeno 3 miliardi di anni, mentre il magmatismo che ha dato luogo alla formazione di kimberlite si \u00e8 avuto solo in due fasi: durante il Neoproterozoico (600-550 milioni di anni fa) nella porzione settentrionale del cratone, e nel Giurassico (tra 200 e 150 milioni di anni fa) nella parte meridionale del cratone. Il magmatismo neoproterozoico fu causato dall'apertura dell'Oceano Giapeto, dall'assottigliamento della litosfera lungo una zona di frattura e dalla comparsa di un mantle plume. Un sistema di rift sviluppatosi durante il Mesozoico provoc\u00f2 la frammentazione del cratone dando luogo nella fase iniziale a depositi di kimberlite e carbonatite lungo il Mare del Labrador. \nNella Groenlandia il cratone nordatlantico \u00e8 composto principalmente da orto-gneiss di Tonalite-Trondhjemite-Granodiorite (TTG) separati e oscurati da cinture sopracrostali, complessi di anortosite e intrusioni granitiche. In Groenlandia \u00e8 distinguibile una serie di terrane: a nord del ghiacciaio Frederiksh\u00e5b Isblink, i terrane Akia, Isukasia e Kapisilik andarono probabilmente in collisione tra loro circa 2,95 miliardi di anni fa durante l'orogenesi Isukasia, anche se gli eventi sono mascherati dalle sovrapposizioni del Neoarcheano. \nI terrane F\u00e6ringehavn, Tre Br\u00f8dre e Tasiusarsuaq si fusero nel corso dell'orogenesi Tasiusarsuaq (2,8-2,7 miliardi di anni fa), anche se questi terrane subirono deformazioni e pieghe durante il Neoarcheano.\nNel corso dell'orogenesi Kapisilik (2,65-2,58 miliardi di anni fa) i terrane attorno al Godth\u00e5bsfjord, per lo pi\u00f9 a nord di Nuuk, andarono in accrezione lungo la faglia Iivinnguit. A sud di Frederiksh\u00e5b Isblink, i blocchi Paamiut e Neria entrarono probabilmente in collisione tra 2850 e 2830 milioni di anni fa, durante l'orogenesi Paamiut. A loro volta questi blocchi entrarono in collisione con il blocco Sioraq e i terrane Tasiusarsuaq tra 2760 e 2700 milioni di anni fa durante l'orogenesi Tasiusarsuaq."}
{"id": "7533417", "revid": "767487", "url": "https://it.wikipedia.org/wiki?curid=7533417", "title": "Judith Durham", "text": "Dal 1962 al 1968 e nuovamente dal 1992 ha fatto parte del gruppo folk-pop The Seekers. \u00c8 tra i fondatori e membri storici del gruppo, che originariamente comprendeva anche Athol Guy, Keith Potger, Bruce Woodley."}
{"id": "7533421", "revid": "709565", "url": "https://it.wikipedia.org/wiki?curid=7533421", "title": "I Am the Night (miniserie televisiva)", "text": "I Am the Night \u00e8 una miniserie televisiva statunitense diretta da Patty Jenkins ed interpretata da Chris Pine e India Eisley. La serie \u00e8 prevista in anteprima su TNT il 28 gennaio 2019, con un'anteprima del primo episodio in onda il 27 gennaio 2019.\nLa serie \u00e8 ispirata al libro \"One Day She'll Darken: The Mysterious Beginnings of Fauna Hodel\" scritto da Fauna Hodel.\nTrama.\nFauna Hodel, una ragazza che \u00e8 stata abbandonata dalla madre naturale, si propone di scoprire i segreti del suo passato e finisce per seguire una sinistra traccia che si avvicina ad un ginecologo coinvolto nell'uccisione della Dalia Nera. \nProduzione.\nSviluppo.\nIl 27 luglio 2017, la rete via cavo statunitense TNT ha annunciato che Chris Pine avrebbe interpretato il ruolo di Jay Singletary in una serie drammatica di sei episodi, \"One Day She'll Darken\", e che sarebbe stato produttore esecutivo insieme alla regista Patty Jenkins e allo scrittore Sam Sheridan. Il dramma \u00e8 stato ispirato dall'autobiografia di Fauna Hodel dal titolo \"One Day She'll Darken: The Mysterious Beginnings of Fauna Hodel\" Alla fine del 2017 \u00e8 stato riferito che Carl Franklin avrebbe diretto due episodi e avrebbe anche lavorato come produttore esecutivo. Anche Victoria Mahoney diriger\u00e0 due episodi. DP Matthew Jensen \u00e8 entrato a far parte del progetto nel novembre 2017. La serie \u00e8 stata ribattezzata \"I Am the Night\" e mentre era stata annunciata in anteprima il 28 gennaio 2019, un'anteprima dell'episodio pilota sarebbe prevista per i Screen Actors Guild Awards 2019 la sera prima.\nCasting.\nIl 13 ottobre 2017, TNT ha annunciato l'ingresso nel cast di India Eisley, Jefferson Mays, Yul Vazquez, Justin Cornwell, Dylan Smith, Theo Marshall, Jay Paulson e Golden Brooks. Leland Orser, Connie Nielsen, Shoniqua Shandai, and Monique Green entrano a far parte del cast in seguito.\nPromozione.\nTNT ha pubblicato il primo trailer dello show il 2 luglio 2018.\nDistribuzione.\nLa prima puntata \u00e8 stata proiettata durante l'American Film Festival il 9 novembre 2018 presso l'Egyptian Theatre di Los Angeles.\nAccoglienza.\nSu Rotten Tomatoes la serie ha conseguito un indice di gradimento del 71% sulla base di 21 recensioni, con una valutazione media di 6,01/10. Il consenso critico del sito web recita: \"Chris Pine abita \"I Am the Night\" con la gravitosa furia che si addice ad un noir, anche se questo ingresso nel genere pulp \u00e8 pi\u00f9 semplice e languido di quello che vorrebbe un pubblico.\" Su Metacritic, ha un punteggio medio ponderato di 62 su 100, basato su 15 critici, che indica \"recensioni generalmente favorevoli\"."}
{"id": "7533452", "revid": "767487", "url": "https://it.wikipedia.org/wiki?curid=7533452", "title": "Lista di regine regnanti", "text": ""}
{"id": "7533453", "revid": "1573940", "url": "https://it.wikipedia.org/wiki?curid=7533453", "title": "Calyptraea chinensis", "text": "Calyptraea chinensis (), nota anche col nome di cappello cinese , \u00e8 un mollusco marino gasteropode della famiglia Calyptraeidae.\nDescrizione.\nIl sottile guscio di questa specie ha la forma di un cono quasi simmetrico (come un cappello cinese), alto 7\u00a0mm alto e largo 15 \u2013 21\u00a0mm. La partizione interna ha un bordo ricurvo a spirale che corre dall'apice al margine del guscio e ne copre parzialmente l'apertura. La presenza di questo ripiano interno distingue facilmente questa specie dai patellogastropoda. L'apertura \u00e8 rotonda e adattata al substrato. Il guscio \u00e8 bianco crema e lucido all'interno.\nL'alimentazione avviene per filtrazione. La specie \u00e8 caratterizzata da ermafroditismo per proterandr\u00eca, ma le fasi del cambiamento da maschio a femmina non sono state chiaramente definite. I maschi e le femmine si riuniscono solo per la copulazione. La specie non ha una fase larvale pelagica. Allo stadio di veliger l'individuo vive in capsule fissate al substrato, custodito sotto il guscio del genitore. Alla schiusa l'esemplare si presenta come larva strisciante post-veliger.\nDistribuzione e habitat.\n\"Calyptraea chinensis\" si trova nell'Africa nordoccidentale, nel Mediterraneo, Mare del Nord, Mar Nero e Oceano Atlantico. Queste piccole lumache possono essere trovate nelle zone litorali e sublitorali lungo coste riparate e rocciose e su aree fangose o limitrofe purch\u00e9 possano aggrapparsi a un substrato duro come pietre o ostriche vive . La specie si trova anche sulle coste settentrionali e occidentali della Gran Bretagna e dell'Irlanda, ma \u00e8 assente dal Mare del Nord e dal Canale della Manica.\n\"Calyptraea chinensis\" \u00e8 conosciuto in stato fossile sin dal Pliocene e dal Pleistocene."}
{"id": "7533455", "revid": "767487", "url": "https://it.wikipedia.org/wiki?curid=7533455", "title": "Gioacchino Vitagliano", "text": "Biografia.\nGioacchino Vitagliano (o \"Vitaliano\" o \"Vitaliani\") fu creatore di sculture in marmo e di figure in stucco in stile barocco, addestrato nel laboratorio di Giacomo Serpotta, suo cognato e autore di progetti, bozzetti e disegni di parecchie realizzazioni.\nGli scultori Nicol\u00f2 e Vincenzo Vitagliano sono probabilmente figli di Gioacchino. Vincenzo \u00e8 autore della scultura in marmo raffigurante \"Santa Rosalia\" del 1744 ubicata sul piazzale del duomo di Palermo.\nVincenzo Vitagliano fu padre di Gioacchino Vitagliano junior."}
{"id": "7533456", "revid": "767487", "url": "https://it.wikipedia.org/wiki?curid=7533456", "title": "Lista di sovrane", "text": ""}
{"id": "7533464", "revid": "107290652", "url": "https://it.wikipedia.org/wiki?curid=7533464", "title": "The Mountaintop", "text": "The Mountaintop \u00e8 un\u2019opera teatrale della drammaturga statunitense Katori Hall, debuttata a Londra nel 2009. La pi\u00e8ce immagina come sia trascorsa l\u2019ultima notte di Martin Luther King Jr. nella camera 306 del Lorraine Motel di Memphis prima del suo assassinio.\nTrama.\nMentre il pastore King riposa nella sua camera di motel, la bella cameriera Camae arriva per il servizio in camera. I due flirtano innocentemente e mentre le ore passano i due discorrono delle loro speranze per il futuro e dei diritti civili che sperano di ottenere. Mentre la conversazione si fa pi\u00f9 profonda, Camae rivela a King di essere il suo angelo, venuto ad annunciargli che verr\u00e0 assassinato l\u2019indomani. Il pastore \u00e8 quindi costretto ad affrontare le sue paure, pur avendo sempre sospettato che quella fine era inevitabile.\nProduzioni.\nLa pi\u00e8ce debutt\u00f2 ai Trafalgar Studios di Londra nel 2009, con David Harewood e Lorraine Burroughs nei ruoli dei protagonisti. Nel 2011 il dramma debutt\u00f2 a Broadway, con Samuel L. Jackson ed Angela Bassett."}
{"id": "7533465", "revid": "107023091", "url": "https://it.wikipedia.org/wiki?curid=7533465", "title": "Parapap\u00e0 (album)", "text": "Parapap\u00e0 \u00e8 l'unico album in studio del cantautore italiano Enrico Riccardi, pubblicato nel 1980 dalla RCA Italiana."}
{"id": "7533468", "revid": "1543377", "url": "https://it.wikipedia.org/wiki?curid=7533468", "title": "On the Road Again (Bob Dylan)", "text": "On the Road Again \u00e8 una canzone scritta e registrata da Bob Dylan per il suo album \"Bringing It All Back Home\". La canzone appare sul primo lato elettrico dell'album, tra \"Outlaw Blues\" e \"Bob Dylan's 115th Dream\". Come il resto delle tracce dell\u2019album, \"On the Road Again\" \u00e8 stato registrata nel gennaio 1965 e prodotta da Tom Wilson.\nDal punto di vista melodico, \"On the Road Again\" \u00e8 un semplice rhythm &amp; blues elettrico con una struttura a dodici barre. La musica \u00e8 disordinata, con un battito di spinta, pause armoniche e un riff opposto.\nSignificato.\nI testi della canzone continuano ad affrontare il mito dell'artista sensibile contro la societ\u00e0 venale come esplicitato in altre canzoni del lato A dell'album, tra cui \"Maggie's Farm\", \"Outlaw Blues\" e \"Bob Dylan's 115th Dream\". Da \"Maggies's Farm \"in particolare, Dylan riprende la tematica della resistenza alla societ\u00e0 attraverso l'autoesilio, la rimozione e la negazione. Questo si riflette in particolare nei versi:\nLa canzone prevede anche le figure comico-grottesche che diventeranno pi\u00f9 importanti nelle canzoni degli album successivi. \"On the Road Again\" riflette una versione paranoica del terrore di affrontare parenti acquisiti (suoceri o cognati). Il narratore si sveglia al mattino e deve affrontare un mondo surreale dove sua suocera si nasconde nel frigorifero, suo suocero indossa una maschera di Napoleone, il bastone del nonno diventa una spada, la nonna prega delle foto e uno zio ruba dalle tasche del narratore.\nAltre situazioni surreali sono le rane che vivono nelle calze del narratore, il cibo coperto di terra e le presenze sinistre di fattorini e domestici.\nRiferimenti.\nIl titolo della canzone riecheggia il romanzo di Jack Kerouac \"Sulla strada\", (\"On the Road\" \u00e8 il titolo originale), il manifesto della Beat Generation. Dylan stesso riconosce di essere stato influenzato da Kerouac. Tuttavia sembra pi\u00f9 probabile che il brano sia una risposta parodistica alla canzone \"On the Road\", un blues tradizionale eseguito dalla Memphis Jug Band, con un contenuto lirico pi\u00f9 serio riguardante una donna infedele."}
{"id": "7533475", "revid": "1149807", "url": "https://it.wikipedia.org/wiki?curid=7533475", "title": "Nana to Kaoru", "text": ""}
{"id": "7533480", "revid": "729019", "url": "https://it.wikipedia.org/wiki?curid=7533480", "title": "SpaceX CRS-14", "text": "SpaceX CRS-14 \u00e8 stata una missione spaziale privata di rifornimento per la Stazione Spaziale Internazionale, programmata da SpaceX per la NASA, nell'ambito del prolungamento del programma \"Commercial Resupply Services\", e decollata il 2 aprile 2018. La missione \u00e8 stata la terza nella storia (la prima fu la SpaceX CRS-11) a utilizzare un modulo gi\u00e0 precendetemente utilizzato da un'altra missione, ossia lo SpaceX Dragon C110.2, adoperato nella missione SpaceX CRS-8.\nIl vettore utilizzato \u00e8 stato un Falcon 9 Full Thrust, il quale ha portato in orbita il veicolo cargo Dragon. Anche il primo stadio del razzo vettore era gi\u00e0 stato utilizzato, esso aveva infatti gi\u00e0 portato in orbita il veicolo cargo della missione CRS-12 ed era stato fatto riatterrare con successo nella Landing Zone 1, nella base aerea di Cape Canaveral. In questo lancio non sono per\u00f2 stati effettuati tentativi di recuperare il primo stadio del vettore, che \u00e8 stato invece utilizzato per condurre manovre sperimentali atte a verificare i limiti della sua traiettoria di volo, mentre la capsula \u00e8 tornata sulla Terra il 5 maggio 2018 ammarando nell'oceano Pacifico, al largo della costa della Bassa California, dopo aver trasportato sulla ISS un carico di circa 2.647\u00a0kg.\nLa CRS-14 \u00e8 stata la seconda missione facente parte del prolungamento del contratto \"Commercial Resupply Services\", inerente al rifornimento della Stazione Spaziale Internazionale, che prevedeva inizialmente una serie di dodici missioni commissionate alla SpaceX dalla NASA e che con questo prolungamento era stato portato a comprendere diciassette missioni.\nLancio e svolgimento della missione.\nDopo essere stata originariamente programmata per il febbraio del 2018 la missione \u00e8 stata pi\u00f9 volte rimandata, dapprima al 13 marzo e infine al 2 aprile.\nIl 2 aprile alle 15:36:09\u00a0UTC la missione \u00e8 decollata a bordo di un Falcon 9 Full Thrust dal Complesso di lancio 40 della base aerea di Cape Canaveral.\nIl 4 aprile 2018 il modulo Dragon C110.2 ha raggiunto la ISS ed ha iniziato a condurre una serie di manovre per regolare la propria velocit\u00e0, altitudine e orientazione con quella della stazione spaziale. Dopo aver raggiunto il punto di cattura, alle 10:40\u00a0UTC il veicolo \u00e8 stato preso dal Canadarm2 e infine, alle 13:00\u00a0UTC, \u00e8 stato agganciato al modulo Harmony.\nIl primo stadio del Falcon 9 Full Thrust, nel frattempo, era stato sottoposto ad una serie di manovre sperimentali atte a testare i limiti della sua traiettoria di volo, senza che fosse fatto alcun tentativo per recuperarlo.\nIl modulo Dragon della missione \u00e8 rimasto agganciato alla ISS per 31 giorni. Il distacco \u00e8 avvenuto nelle prime ore del mattino del 5 maggio 2018 e il veicolo \u00e8 stato liberato dal Canadarm2 alle 13:23\u00a0UTC. Dopo una serie di manovre atte ad allontanarlo dalla stazione spaziale, il Dragon ha effettuato un'accensione di pochi minuti alle 18:06\u00a0UTC in previsione del suo rientro in atmosfera. Subito dopo, il veicolo si \u00e8 disfatto del contenitore adibito al carico e si \u00e8 orientato in modo consono al rientro. Infine, alle 19:03\u00a0UTC il veicolo \u00e8 ammarato nell'oceano Pacifico ed \u00e8 stato quindi recuperato e condotto nel porto di Los Angeles.\nCarico.\nLa missione CRS-14 ha portato in orbita un carico totale di 2.647\u00a0kg di materiale. Questo includeva 1.721\u00a0kg di materiale pressurizzato destinato all'interno della Stazione Spaziale Internazionale e 926\u00a0kg di carico non pressurizzato costituito da un Pump and Flow Control Subassembly (PFCS), ossia una delle varie unit\u00e0 di sostituzione orbitale della stazione, e da due esperimenti da collocare all'esterno della ISS: l'Atmosphere-Space Interactions Monitor (ASIM) e il Materials ISS Experiment Flight Facility (MISSE-FF).\nTra i vari esperimenti che compongono il carico, si pu\u00f2 citare anche il RemoveDEBRIS che sar\u00e0 lanciato dalla stessa ISS. La missione ha lo scopo di collaudare l'utilizzo di uno speciale arpione e di una rete per catturare oggetti facenti parte della missione stessa come se fossero detriti spaziali, con lo scopo di valutare il possibile utilizzo di questi metodi per catturare in seguito detriti spaziali veri e propri. Alla fine della missione la sonda RemoveDEBRIS srotoler\u00e0 anche una specie di larga vela volta ad accelerare la sua perdita di orbita ed evitare a sua volta di diventare un detrito spaziale.\nIn particolare il carico era cos\u00ec composto:"}
{"id": "7533492", "revid": "648716", "url": "https://it.wikipedia.org/wiki?curid=7533492", "title": "All-Flash", "text": "All-Flash, originariamente pubblicato come All-Flash Quarterly, fu una serie a fumetti pubblicata dalla All-American Publications e successivamente dalla National Periodical (DC Comics). La serie fu la prima ad avere un unico protagonista , Flash, che comparve anche nelle antologie \"Flash Comics\", \"All-Star Comics\" e \"Comic Cavalcade\". La serie fu pubblicata per un totale di 32 numeri dal 1941 al 1947. La serie fu originariamente pubblicata su base trimestrale prima di cambiare diventando un bimensile con il n. 6. Ogni numero conteneva regolarmente storie con Flash come protagonista, cos\u00ec come personaggi di supporto come \"Hop Harrigan\", \"Butch McLobster\", \"The Super Mobster\", e \"Fat and Slat\" del cartonista Ed Wheelan e, nei numeri successivi, \"Ton-O-Fun\" del co-creatore di Flash Harry Lampert.\nStoria di pubblicazione.\nLa serie debutt\u00f2, secondo la data sulla copertina, nell'estate del 1941\n. Dato che il titolo di \"Flash Comics\" era gi\u00e0 in uso, e c'era la necessit\u00e0 di un altro nome per la serie, si decise che si sarebbe tenuto un concorso in cui i lettori sarebbero stati incoraggiati a proporre le loro idee per il titolo della nuova serie. Furono offerti 25$ in contanti per i quattro nomi migliori, e una vincita di 10$ per il vincitore della gara. Ai primi 500 che offrirono un nome fu regalata una copia di \"All-Star Comics\" n. 5. Comparve una pubblicit\u00e0 per il concorso nelle pagine di \"All-Star Comics\" n. 4 che recitava \"Vince Flash e diventa il nuovo trimestrale come Superman e Batman! Ragazzi e ragazze! Ecco un messaggio da Gardner Fox ed E. E. Hibbard, l'autore e l'artista del tuo personaggio preferito, Flash!.\nIl vincitore del concorso fu annunciato nelle pagine di \"All-Star Comics\" n. 5, con una pubblicit\u00e0 della copertina del primo numero di \"All-Flash\".\nIl co-creatore di Flash, Gardner Fox scrisse la massa della serie, facendo da sceneggiatore principale per i primi 24 numeri della serie. Dal n. 25 in poi le storie di Flash furono ideate e scritte da Robert Kanigher e John Broome. Le illustrazioni della serie furono messe in mano da un gruppo di artisti come E. E. Hibbard, Harry Tschida, Lou Ferstadt, Martin Naydel, Lee Elias e Carmine Infantino.\nLa serie marc\u00f2 la prima collaborazione in cui gli scrittori Robert Kanigher e John Broome e l'artista Carmine Infantino lavorarono insieme al personaggio di Flash. Kanigher, Broome, e Infantino furono successivamente tra i creatori del Flash della Silver Age, cos\u00ec come della sua spalla Kid Flash, che sarebbe poi diventato la terza incarnazione del personaggio.\n\"All-Flash\" termin\u00f2 la sua pubblicazione nel 1947, con il n. 32.\nLa serie ritorn\u00f2 nel 2007 con un autoconclusivo dello scrittore Mark Waid e degli artisti Karl Kerschl, Manuel Garcia, Joe Bennett &amp; Daniel Acuna, mentre la copertina fu disegnata da Josh Middleton, e la variante della copertina da Bill Sienkiewicz. L'autoconclusivo serv\u00ec da precursore per \"Flash\" vol. 2 n. 231"}
{"id": "7533495", "revid": "1573940", "url": "https://it.wikipedia.org/wiki?curid=7533495", "title": "Calyptraeidae", "text": "Calyptraeidae \u00e8 una famiglia di gasteropodi marini di piccole e medie dimensioni, unica famiglia della superfamiglia Calyptraeoidea.\nQuesta famiglia include, tra le varie specie, \"Crepidula fornicata\" e \"Calyptraea chinensis\".\nDescrizione.\nInternamente, la conchiglia \u00e8 caratterizzata da una struttura simile a una tazza o a una mezza tazza, utilizzata per l'attacco muscolare. Alcuni caliptreidi hanno gusci che assomigliano esternamente a quelli delle patelle.\nRiproduzione.\nI caliptreidi esibiscono un comportamento ermafrodita proterandrico. Questi animali possono formare degli ammassi caratterizzati un massimo di 25 individui, a volte indicati col nome di catena di accoppiamento. La lumaca di fondo \u00e8 sempre di sesso femminile; la morte di questa induce un cambiamento di sesso degli esemplari maschili posti nello strato immediatamente superiore a quello della femmina.\nAttraverso questo espediente la catena di accoppiamento non \u00e8 mai interrotta e si ha continua sostituzione degli individui di sesso femminile al fondo.\nTassonomia.\nLa famiglia Calyptraeidae comprende i seguenti generi:"}
{"id": "7533496", "revid": "287204", "url": "https://it.wikipedia.org/wiki?curid=7533496", "title": "I Am the Night", "text": ""}
{"id": "7533506", "revid": "1391549", "url": "https://it.wikipedia.org/wiki?curid=7533506", "title": "Caliente (California)", "text": "Caliente (in precedenza nota come Allen's Camp e Agua Caliente) \u00e8 un'area non incorporata della contea di Kern, in California. Situata a 22 miglia (35 km) a est-sud-est di Bakersfield, si trova ad un'altitudine di piedi (400 m).\nCaliente ha una popolazione di 1.019 abitanti. I numeri di telefono di Caliente seguono il formato (661) 867-xxxx e lo ZIP Code \u00e8 93518. Si trova a sud di una piccola comunit\u00e0 chiamata Walker Basin nella stessa area di scambio telefonico."}
{"id": "7533509", "revid": "1543377", "url": "https://it.wikipedia.org/wiki?curid=7533509", "title": "Pauline Cushman", "text": "Biografia.\nHarriet Wood, che in seguito adott\u00f2 il nome d'arte \"Pauline Cushman\", era un'attrice americana e una spia dell'esercito dell'Unione, durante la guerra civile americana. \u00c8 considerata una delle spie della guerra civile di maggior successo.\nEra figlia di un mercante spagnolo e di una francese (figlia di uno dei soldati di Napoleone Bonaparte). Harriet e suo fratello William sono cresciuti a Grand Rapids, nel Michigan. I loro genitori si trasferirono l\u00ec per istituire un commercio con i nativi americani. Nel 1862 Harriet Wood fece il suo debutto sul palco a Louisville, nel Kentucky, una citt\u00e0 all'epoca occupata dall'Unione. Pi\u00f9 tardi sarebbe andata a New York dove avrebbe preso il nome d'arte Pauline Cushman. Nel corso della sua vita Cushman fu sposata con: Jere Fryer, Charles C. Dickinson e August Fichtner. Ebbe tre figli: Charles, Ida e una figlia adottiva, Emma.\nCarriera di spia.\nDopo un'esibizione pro-Nordista Cushman fu pagata da due uomini locali confederati per brindare al presidente confederato Jefferson Davis. Il teatro la costrinse a smettere ma lei aveva altre idee. Aveva deciso di ingraziarsi i ribelli facendo il brindisi per offrire i suoi servizi all'Unione come spia.\nFraternizzando con i comandanti militari ribelli riusc\u00ec a carpire dei documenti contenenti piani di battaglia e disegni che nascose nei suoi vestiti. Fu catturata due volte: nel 1864 e quando fu dinnanzi al generale confederato Braxton Bragg, venne poi processata da un tribunale militare e condannata a morte per impiccagione. Sebbene fosse gi\u00e0 malata ci\u00f2 peggior\u00f2 le sue condizioni di salute. I confederati dovettero posticipare la sua esecuzione e Cushman venne salvata grazie all'invasione dell'area (in cui era detenuta) da parte delle truppe dell'Unione. Nel corso della sua vita venne ferita due volte.\nAlcuni rapporti affermano che torn\u00f2 nel Sud perseguendo il suo ruolo di spia vestita in uniforme maschile. Fu insignita del grado di \"brevet\" dal generale James A. Garfield, venne nominata maggiore onoraria dal presidente Abraham Lincoln per il suo servizio alla causa e divenne nota come \"Miss Major Pauline Cushman\". Poich\u00e9 le sue attivit\u00e0 sotto copertura, per conto del governo, erano segrete non sono disponibili ulteriori informazioni legate alla sua attivit\u00e0 di spionaggio.\nDopo la guerra.\nDopo la guerra, tuttavia, inizi\u00f2 un tour celebrando le sue esperienze come spia dell'Unione, lavorando a un certo punto con P.T. Barnum. Nel 1865 un suo amico, Ferdinand Sarmiento, scrisse una biografia esagerata intitolata \"La vita di Pauline Cushman: la celebre spia dell'Unione e Scout\" che, in maniera dettagliata, raccontava la sua storia dal suo ingresso nei servizi segreti fino al suo memoriale.\nPerse un figlio per malattia nel 1868 e si rispos\u00f2 nel 1872 a San Francisco ma rimase vedova nel giro di un anno. Le fonti affermano che nel 1879 incontr\u00f2 Jere Fryer e si trasfer\u00ec a Casa Grande, nel Territorio dell'Arizona, dove si sposarono e gestirono un albergo e una stalla per cavalli a nolo. Jere Fryer divenne lo sceriffo della contea di Pinal. La loro figlia adottiva, Emma, mor\u00ec il 17 aprile 1888, a 6 anni. Come conseguenza Pauline Cushman si separ\u00f2 da Fryer nel 1890.\nNel 1892 viveva in povert\u00e0 a El Paso, in Texas. Fece domanda per la pensione di sussistenza in base al servizio militare del suo primo marito che ricevette, a partire dal giugno 1893, per un ammontare di $ 12 al mese. I suoi ultimi anni furono trascorsi in una pensione a San Francisco, lavorando come sarta e donna delle pulizie. Debilitata dagli effetti dei reumatismi e dell'artrite, svilupp\u00f2 una dipendenza da farmaci antidolorifici e la notte del 2 dicembre 1893 prese una dose eccessiva di morfina che la uccise. La mattina dopo fu trovata dalla padrona di casa.\nMorte ed eredit\u00e0.\nUna morte simile alla sua colp\u00ec anche l'ex marito Fryer all'et\u00e0 di sessant'anni. In memoria delle sue azioni svolte durante la Guerra Civile al suo funerale, organizzato dai membri della Grande Armata della Repubblica; Cushman fu sepolta con tutti gli onori militari. I resti del \"maggiore\" Cushman ora riposano nel Circolo degli ufficiali del cimitero nazionale del Presidio. La sua semplice lapide riconosce il suo contributo alla vittoria dell'Unione. L'epitaffio \u00e8 \"Pauline C. Fryer, Union Spy\".\nCultura di massa.\nNel 1913 viene diretto da Oscar Eagle il cortometraggio Pauline Cushman, the Federal Spy sulle gesta di Pauline.\nPaula Raymond \u00e8 stata scelta per interpretare Pauline Cushman nell'episodio \"The Wooing of Perilous Pauline\" del 1964 della serie televisiva western Death Valley Days. Nella trama, ambientata a Casa Grande, dove la febbrile Miss Cushman gestiva una berlina mentre viene corteggiata dal suo futuro marito, Jere Fryer (Ray Danton), che fa una scommessa con un amico che pu\u00f2 convincerla a sposarlo entro una settimana. Fryer pi\u00f9 tardi diventa uno sceriffo; la coppia si separa 1890.\nLa serie televisiva Rawhide ha anche trasmesso un episodio con Pauline Cushman come personaggio centrale.\nCollegamenti esterni.\nA causa di dettagli contrastanti sulla sua vita, vengono forniti diversi link alla fonte."}
{"id": "7533510", "revid": "1664282", "url": "https://it.wikipedia.org/wiki?curid=7533510", "title": "Harriet Wood", "text": ""}
{"id": "7533511", "revid": "1664282", "url": "https://it.wikipedia.org/wiki?curid=7533511", "title": "Miss Major Pauline Cushman", "text": ""}
{"id": "7533512", "revid": "1664282", "url": "https://it.wikipedia.org/wiki?curid=7533512", "title": "Pauline C. Fryer", "text": ""}
{"id": "7533513", "revid": "120068210", "url": "https://it.wikipedia.org/wiki?curid=7533513", "title": "Veliger", "text": "Il veliger (dal latino \"vel\u012dger\" \"che porta vele\") \u00e8 una forma larvale tipica dei molluschi. \u00c8 simile alla trocofora, ma \u00e8 pi\u00f9 evoluto e complicato di questa.\nDescrizione.\nLa larva veliger ha un'ipertrofia della zona pre-orale che forma due lobi ciliati caratterizzanti il cosiddetto \"velum\". Queste ciglia giocano un ruolo fondamentale nella locomozione dell'animale oltrech\u00e9 nella sua alimentazione. Nella regione posteriore, la larva presenta un piede ruvido e un guscio unito o bivalve, come nel caso dei lamellibranchi. Il veliger \u00e8 circondato da un guscio sottile e trasparente. Nella maggior parte dei casi la metamorfosi del veliger si compie durante la vita pelagica di questa larva, che \u00e8 fra i pi\u00f9 attivi organismi del plancton marino.\nVita.\nHa una dieta microfaga. La metamorfosi avviene per riassorbimento del \"velum\". La larva precipita quindi sul fondo dell'acqua per completare la sua metamorfosi. In alcuni molluschi lamellibranchi questa fase \u00e8 seguita da un'altra fase larvale glochiale."}
{"id": "7533514", "revid": "132266", "url": "https://it.wikipedia.org/wiki?curid=7533514", "title": "Caso Tampico", "text": "Il caso Tampico ebbe inizio come incidente secondario che coinvolse marinai statunitensi e militari dell'esercito messicano fedeli al dittatore messicano generale Victoriano Huerta, durante la rivoluzione costituzionalista, fase della rivoluzione messicana. Fu originato da un malinteso, verificatosi il 9 aprile 1914, ma condusse a una rottura delle relazioni diplomatiche tra i due Paesi. Il risultato fu l'occupazione da parte statunitense, per oltre sei mesi, della citt\u00e0 portuale messicana di Veracruz, il che contribu\u00ec alla caduta del presidente Huerta, che rassegn\u00f2 le sue dimissioni nel luglio del 1914.\nContesto.\nNel pieno della Rivoluzione messicana, il presidente \"de facto\", Victor Huerta, combatteva per difendere il proprio potere e il territorio dalle forze di Emiliano Zapata, nello stato messicano di Morelos, e dalla rapida avanzata dell'opposizione del nord dei costituzionalisti sotto il comando di Venustiano Carranza.\nIl 26 marzo 1914 le forze di Carranza si trovavano a 16\u00a0km dalla prospera citt\u00e0 petrolifera di Tampico, nello stato di Tamaulipas. Nella citt\u00e0 vi era un considerevole insediamento di cittadini statunitensi, a causa degli enormi investimenti di aziende statunitensi nell'industria locale del petrolio. Numerose navi da guerra statunitensi, comandate dal contrammiraglio Henry Mayo, erano dispiegate al largo della costa allo scopo di proteggere i cittadini e le propriet\u00e0 statunitensi.\nNella primavera del 1914 le relazioni diplomatiche fra Stati Uniti e Messico erano tese. Il Presidente degli Stati Uniti d'America, Woodrow Wilson, si rifiut\u00f2 di riconoscere la presidenza messicana del generale Victoriano Huerta, che si era insediato come presidente l'anno precedente, dopo aver sottoscritto il Patto dell'Ambasciata con il ribelle conservatore, generale F\u00e9lix D\u00edaz (un nipote di Porfirio D\u00edaz), con l'approvazione dell'ambasciatore degli Stati Uniti, Henry Lane Wilson, che da allora era stato rimosso dal presidente statunitense. L'instabilit\u00e0 causata dalla rivoluzione messicana in corso minacciava le vite e gli interessi dei cittadini statunitensi in Messico.\nIl fatto.\nSebbene Tampico fosse assediata da forze costituzionaliste, le relazioni fra le forze armate statunitensi e la guarnigione federale di Huerta rimanevano amichevoli. La cannoniera \"USS Dolphin\", una delle poche navi della Marina statunitense in grado di navigare risalendo il fiume P\u00e1nuco fino allo stretto ingresso del porto, aveva dato corso alla richiesta del governo messicano di presentare tre volte una salva di 21 colpi di cannone alla bandiera messicana il 2 aprile 1914, in segno di tributo di onore all'occupazione di Puebla de Zaragoza, da parte del generale messicano Porfirio D\u00edaz, nel 1867, nell'ultima fase della guerra per espellere le forze che sostenevano l'intervento francese in Messico.\nLe relazioni fra gli Stati Uniti e Huerta si deteriorarono il 9 aprile, quando soldati messicani arrestarono 9 marinai statunitensi a Tampico. Il comandante della \"USS Dolphin\" aveva incaricato un commissario di bordo e otto marinai di acquistare e prelevare con urgenza 440 galloni di combustibile presso un venditore locale vicino a una critica postazione difensiva del Ponte di Iturbide, che era presidiata da forze di Huerta. I difensori del ponte si aspettavano un attacco dopo alcune scaramucce con le forze costituzionaliste dei due giorni precedenti. Nove marinai statunitensi su una baleniera battente bandiera degli Stati Uniti, furono inviati al magazzino lungo il canale. Secondo il racconto dei marinai, sette di loro stavano spostando i bidoni pieni di combustibile verso l'imbarcazione, mentre due erano rimasti a bordo. I soldati federali messicani si allarmarono a questa attivit\u00e0 e si confrontarono con i marinai statunitensi. Nessuna delle due parti conosceva la lingua dell'altra e i marinai non obbedirono agli ordini dei soldati messicani, i quali puntarono contro di loro i fucili e li costrinsero a seguirli, compresi i due marinai rimasti a bordo, al comando del distaccamento.\nSebbene i marinai fossero stati rilasciati dopo pochi minuti, il contrammiraglio Henry Mayo, che comandava le forze navali statunitensi nella zona, chiese ai messicani una salva di 21 colpi di cannone e le scuse formali del governo di Huerta. Il presidente messicano si rifiut\u00f2 di alzare la bandiera statunitense sul suolo messicano per onorarla con la salva di 21 colpi.\nDue settimane dopo i negoziati giunsero a un punto morto e il presidente Wilson chiese al Congresso l'autorizzazione a un'invasione armata della zona. Bench\u00e9 questa fosse stata concessa solo due giorni dopo, gli statunitensi avevano gi\u00e0 iniziato a occupare Veracruz.\nL'occupazione di Veracruz.\nIl presidente Wilson sostenne Mayo e ordin\u00f2 una maggior presenza delle forze statunitensi nelle acque messicane. Il 18 aprile la \"USS Iris\" \"tender\" della Prima flottiglia di siluranti della Flotta del Pacifico degli Stati Uniti, al comando del tenente di vascello Allen B. Reed, la \"USS Cheyenne\", \"tender\" della Seconda flottiglia di siluranti della flotta del Pacifico, al comando del tenente di vascello Kenneth Heron, e i sommergibili \"USS H-1\" (SS-28) e \"USS H-2\" (SS-29), partirono da San Pedro per San Diego. Il 22 aprile la \"Iris\" e cinque siluranti, \"USS Whipple\" (DD-15), \"USS Paul Jones\" (DD-10), \"USS Perry\" (DD-11), \"USS Stewart\" (DD-13) e \"USS Truxtun\" (DD-14), della Prima flottiglia siluranti, agli ordini del capitano di corvetta Edwin H. Dodd, partirono da San Diego dirette a Mazatlan.\nIl 22 aprile il Presidente Wilson ricevette l'autorizzazione del Congresso a usare la forza militare per risolvere il conflitto con Huerta. Il giorno prima egli aveva ordinato alla Marina di assediare il porto di Veracruz, ove stava per arrivare la nave tedesca \"SS Ypiranga\", con un importante carico di munizioni destinate alle truppe di Huerta. Il messaggio fu trasmesso al contrammiraglio Frank Friday Fletcher, che comandava lo squadrone incrociante davanti a Veracruz. Con le navi da battaglia \"USS Florida\" e \"USS Utah\" e la nave da trasporto \"USS Prairie\", che portava 350 \"marine\", Fletcher ricevette i suoi ordini alle 8:00 del 21 aprile. Nonostante le cattive condizioni atmosferiche, Fletcher si mosse rapidamente e richiese al console statunitense, William W. Canada, di notificare al comandante locale messicano, generale Gustavo Maass, che i suoi soldati che stavano per sbarcare, avrebbero preso possesso del litorale di Veracruz. Dopo aver inviato circa 200 soldati a mostrare una difesa simbolica, il generale Maass ricevette ordine da Citt\u00e0 del Messico di evacuare le sue truppe verso le vicine citt\u00e0 di Tejer\u00eda e Soledad.\nI politici messicani criticarono gli Stati Uniti e la folla di Citt\u00e0 del Messico bruci\u00f2 bandiere degli Stati Uniti e razzi\u00f2 propriet\u00e0 statunitensi.\nPoco prima delle 11:00 un reparto di 500 \"marine\" e 300 marinai, comandati dal capitano William R. Rush, della \"USS Florida\", sbarc\u00f2 a riva. Non incontrando resistenza, essi giunsero al molo 4 e si diressero ai loro obiettivi. I marinai avanzarono per occupare la dogana, gli uffici delle poste e del telegrafo e il terminale stradale, mentre i \"marine\" si dedicarono all'occupazione della stazione ferroviaria, dell'ufficio dei cablogrammi e della centrale elettrica. Stabilendo il suo quartier generale presso l'Hotel Terminal, Rush install un Sistema di segnalazioni sul tetto per aprire le comunicazioni con Fletcher.\nMentre Maass si ritirava con le sue truppe, i guardiamarina dell'Accademia Navale lavoravano a fortificare il loro edificio. I combattimenti iniziarono allorch\u00e9 il poliziotto locale Aurelio Monffort si mise a sparare sugli statunitensi. Egli fu ucciso dal fuoco aperto in risposta, ma la sua azione si rivel\u00f2 un combattimento ampio e disorganizzato. Credendo che nella citt\u00e0 vi fosse un ampio contingente di truppe messicane, Rush segnal\u00f2 una richiesta di rinforzi e la \"USS Utah\" mand\u00f2 a terra il suo contingente di truppe da sbarco. Cercando di evitare ulteriori vittime, Fletcher chiese al console canadese di promuovere una tregua con le autorit\u00e0 messicane. Questo sforzo fall\u00ec non essendo stati trovati capi messicani \"in loco\".\nCon la probabilit\u00e0 di ulteriori incidenti da una pi\u00f9 profonda incursione verso Veracruz, Fletcher ordin\u00f2 a Rush di tenere la propria posizione e rimanere sulla difensiva durante la notte. Nelle notte fra il 21 e il 22 aprile, giunsero altre navi statunitensi, portando rinforzi.\nIn quella notte Fletcher decise che era necessaria la complete occupazione della citt\u00e0. Egli invi\u00f2 altri \"marine\" e marinai che sbarcarono verso le 4:00 e Rush riprese la sua avanzata alle 8:30, con le navi \"USS San Francisco\", \"USS Chester\" e \"USS Prairie\" in porto che fornivano il sostegno di fuoco.\nAttaccando presso Avenida de Independencia, i \"marine\" assalirono struttura dopo struttura per neutralizzare le forze di Huerta. Alla loro sinistra il 2\u00ba reggimento di Marina, condotto dal capitano Edwin A. Anderson della \"USS New Hampshire\" (BB-25) si apr\u00ec la strada sul canale di Calle Francisco.\nAnche se i guardiamarina messicani avevano evacuato la loro scuola la sera precedente, alcuni civili messicani avevano assunto le posizioni difensive all'interno dell'edificio.\nContando su informazioni errate che la sua avanzata sarebbe stata ripulita da cecchini, Anderson non invi\u00f2 esploratori e fece avanzare i suoi in formazione di parata. Essi andarono incontro a un intenso fuoco messicano e subirono numerose perdite, che li costrinsero a ritirarsi. Con il sostegno del fuoco navale, Anderson riprese l'attacco e occup\u00f2 l'Accademia Navale e le caserme dell'artiglieria.\nAltre forze aggiuntive sbarcarono il mattino e per mezzogiorno gli statunitensi avevano occupato la maggior parte della citt\u00e0.\nNei combattimenti vi furono 19 morti e 72 feriti fra le truppe statunitensi, mentre le perdite messicane furono stimate da 150 a 170 soldati uccisi e da 195 a 250 feriti; mor\u00ec pure un numero imprecisato di civili.\nI cecchini messicani furono attivi fino al 24 aprile, quando Fletcher dichiar\u00f2 la legge marziale. Il 30 aprile giunse la 5\u00aa Brigata Rafforzata dell'Esercito degli Stati Uniti, comandata dal brigadiere generale Frederick Funston, e assunse l'occupazione della citt\u00e0. Mentre molti dei \"marine\" rimasero, le unit\u00e0 navali tornarono alle loro navi. Alcuni politici statunitensi richiedevano l'invasione di tutto il Messico, il presidente Wilson limit\u00f2 l'intervento degli Stati Uniti all'occupazione di Veracruz.\nNel frattempo, sulla costa messicana del Pacifico, unit\u00e0 navali statunitensi stavano monitorando i combattimenti tra le forze di Huerta e i ribelli, per proteggere cittadini e interessi degli Stati Uniti. A Ensenada il console statunitense Claude E. Guyant e 250 suoi concittadini furono costretti a rifugiarsi nell'edificio del consolato degli Stati Uniti, poich\u00e9 le autorit\u00e0 messicane non riuscivano a proteggerli durante le dimostrazioni popolari anti americane scoppiate il 23 aprile. Guyant mand\u00f2 un cablogramma a Washington: \nLa \"USS Cheyenne\" fu immediatamente inviata da San Diego a Ensenada con l'ordine di proteggere a tutti i costi le vite degli statunitensi, anche eventualmente occupando il porto se necessario. La \"USS Iris\", che era diretta a Mazatlan, invert\u00ec la rotta dirigendosi a Ensenada, per dare assistenza alla \"Cheyenne\", che stava evacuando Guyant e i suoi concittadini.\nIl benessere di circa 50.000 cittadini degli Stati Uniti che vivevano in Messico fu condizionato dall'invasione di Veracruz. Campi profughi furono allestiti a San Diego, nel Texas e a New Orleans, per accogliere questi statunitensi.\nInfine il trasporto militare \"USS Buford\" salp\u00f2 da San Francisco all'inizio di maggio 1914 e fece scalo in numerosi porti della costa occidentale del Messico per raccogliere altri profughi statunitensi. Anche la \"USS Iris\" raccolse numerosi profughi statunitensi nel Maggio 1914, compreso Clement Edwards, console degli Stati Uniti ad Acapulco.\nAl 4 maggio 1914 vi erano state ben 71 navi statunitensi operanti nelle acque messicane.\nCombattendo le forze ribelli, Huerta non fu in grado di mettere in atto un'opposizione militare all'occupazione statunitense. Dopo la sua sconfitta del luglio 1914, gli Stati Uniti cominciarono le trattative con il nuovo governo di Venustiano Carranza, ma le loro forze rimasero a Veracruz per sette mesi, fino al 23 novembre. Questo fu quasi sei mesi dopo la conclusione della Conferenza di pace delle cascate del Niagara, organizzata dai paesi ABC (Argentina, Brasile e Cile), tenutasi in Canada.\nRetaggio.\nL'occupazione di Veracruz contribu\u00ec alle dimissioni di Huerta nell'agosto del 1914, quando i rifornimenti alle sue truppe del sud vennero meno. In aggiunta, l'incidente di Tampico ebbe ulteriori ripercussioni, poich\u00e9 i rapporti fra i due Paesi rimasero freddi per lungo tempo.\nNel gennaio 1917 la Germania invi\u00f2 il cosiddetto telegramma Zimmermann, che proponeva un'alleanza tra Messico e Germania contro gli Stati Uniti, che avrebbe comportato la riconquista da parte del Messico dei territori perduti a seguito delle guerre contro i medesimi e che l'incipiente campagna di guerra sottomarina indiscriminata avrebbe garantito la sconfitta di Francia e Gran Bretagna. L'intercettazione del telegramma da parte della Gran Bretagna e la guerra sottomarina indiscriminata contro le navi mercantili statunitensi, costituirono entrambe la giustificazione finale di cui aveva bisogno il presidente Wilson per la dichiarazione americana di guerra contro la Germania, nell'aprile 1917.\nIl sentimento antiamericano nel Messico a seguito dell'incidente di Tampico fu il motivo principale per il governo messicano di rimanere neutrale nelle prima guerra mondiale. Il Messico si rifiut\u00f2 di partecipare insieme agli Stati Uniti alla guerra in Europa e forn\u00ec ampie garanzie alla Germania di operare liberamente nel Messico, in particolare a Citt\u00e0 del Messico.\nIl presidente Wilson prese in considerazione un'altra occupazione di Veracruz e Tampico nel 1917\u20131918, per assumere il controllo dell'istmo di Tehuantepec e degli impianti petroliferi di Tampico. Il neopresidente messicano, Venustiano Carranza, minacci\u00f2 di distruggere i campi petroliferi nel caso in cui i \"marine\" vi fossero sbarcati."}
{"id": "7533538", "revid": "1543377", "url": "https://it.wikipedia.org/wiki?curid=7533538", "title": "Souad Abderrahim", "text": "Membro dell'Ennahda (Movimento della Rinascita), \u00e8 la prima donna a essere eletta sindaca di Tunisi (e anche di una capitale araba) \nBiografia.\nSouad Abderrahim \u00e8 originaria della M\u00e9touia, nel governatorato di Gab\u00e8s. Ha studiato al liceo Khaznadar, nei sobborghi di Tunisi. Durante gli anni di studio alla Facolt\u00e0 di Medicina di Monastir ha indossato il velo. Ha quindi inizato a incontrare attivisti come Ajmi Lourimi, in seguito membro dell'ufficio politico del Movimento della Rinascita (\"Ennahda\"). \u00c8 stata anche membro del consiglio esecutivo del Sindacato Generale degli Studenti Tunisini (UGTE).\nPer il suo coinvolgimento militante le sono stati inflitti 15 giorni di prigione nel 1985, mentre cercava di placare una violenta lite tra studenti. Costretta a lasciare la facolt\u00e0, ha poi ripreso gli studi di farmacia a Monastir. Nel 1991, ha iniziato un percorso di militanza disturbando i potenti dell'epoca, con conseguenti arresto e detenzione come oppositrice del regime. A quel punto, abbandon\u00f2 l'hijab. Si \u00e8 laureata in farmacia nel 1992 ed \u00e8 entrata in un'azienda farmaceuticfa a Tunisi, della quale \u00e8 poi arrivata a capo.\nCarriera politica.\nHa iniziato l'attivit\u00e0 politica dopo la rivoluzione del 14 gennaio 2011. Si \u00e8 unita al partito islamista Ennahdha, a seguito di una riunione dell'UGTE, da lei presieduta e in cui erano presenti i leader dei partiti. L'ufficio politico di Ennahdha l'ha poi contattata per inserirla nel partito. \nCostituente.\nIl 23 ottobre 2011 \u00e8 stata eletta all'Assemblea Costituente, in rappresentanza di Ennahda a Tunisi. Presiedeva la commissione parlamentare per i diritti dell'uomo e le libert\u00e0.\nIl 9 novembre 2011, in un dibattito sulla radio Monte Carlo Doualiya, ha dichiarato che le libert\u00e0 devono essere \"inquadrate da costumi, tradizioni e rispetto della buona morale\"; ha illustrato il suo punto di vista denunciando le madri single, \"un'infamia, una piaga per la societ\u00e0 tunisina\", che \"non dovrebbero godere di un quadro giuridico che protegga i loro diritti\". A causa di queste dichiarazioni, \u00e8 stata quindi soprannominata \"Souad Palin\", in riferimento a Sarah Palin.\nDopo queste osservazioni sulle madri single, \u00e8 stata attaccata il 22 novembre 2011 davanti alla sede dell'assemblea costituente. Si \u00e8 poi scusata per le sue dichiarazioni.\nHa presentato una denuncia contro Jalel Brick, un utente tunisino di Facebook, accusandolo di diffamazione per averla insultata e attaccato il suo onore sui social network. Il pubblico ministero ha registrato la denuncia e avendola considerata ricevibile ha chiesto alla brigata criminale tunisina di svolgere le sue indagini.\nNel 2014 \u00e8 stata decorata con le insegne di cavaliere dell'Ordine al Merito Tunisino.\nNel 2017 \u00e8 entrata a far parte dell'ufficio politico di Ennahdha.\nSindaca di Tunisi.\nSi \u00e8 candidata alla carica di sindaco di Tunisi per le elezioni municipali del 2018. Il 3 luglio, dopo la riunione del Consiglio Comunale dove ha ottenuto 26 voti (contro 22), \u00e8 diventata sindaca di Tunisi, prima donna ad assumere la carica. \u00c8 il primo sindaco nominato da un consiglio comunale eletto e non nominato dalle autorit\u00e0 delle famiglie di notabili come \u00e8 stato fatto sino a luglio.\nVita privata.\nSouad Abderrahim \u00e8 sposata con Anouar Landa, manager di un'azienda specializzata in software per farmacie. La coppia ha due figli: Samy e Nourhene."}
{"id": "7533540", "revid": "155634", "url": "https://it.wikipedia.org/wiki?curid=7533540", "title": "Campionato Primavera 2 2018-2019", "text": "Il Campionato Primavera 2 TIM 2018-2019 \u00e8 stata la 2\u00aa edizione del Campionato Primavera 2. Il campionato \u00e8 iniziato il 15 settembre 2018 ed \u00e8 terminato il 18 maggio 2019 con la finale play-off. La vincitrice \u00e8 stata il , per la prima volta nella sua storia.\nStagione.\nNovit\u00e0.\nDal Campionato Primavera 1 2017-2018 sono retrocessi , e . Le squadre maggiori di e non sono state ammesse al campionato di Serie B e dunque non prendono parte al Campionato Primavera. Le squadre maggiori di , , , e sono retrocesse in Serie C e vengono sostituite dalle neopromosse in Serie B: , , e .\nFormato.\nLe squadre vincitrici dei due gironi e la vincitrice dei play-off ottengono la promozione nel torneo 2019-2020 di Primavera 1, salvo nel caso di retrocessione della rispettiva prima squadra in serie C.\nGirone A.\nClassifica finale.\nLegenda:\nNote:\nGirone B.\nClassifica finale.\nLegenda:\nNote:\nPlay-off.\nLe Societ\u00e0 classificatesi al 2\u00ba, 3\u00ba, 4\u00ba e 5\u00ba posto di ogni girone, per un totale di otto squadre, disputano i play-off (quarti di finale, semifinali e finale) per la promozione al Campionato Primavera 1 2019/2020. Questa fase ha luogo con il sistema dell\u2019eliminazione diretta in gara unica.\nNelle gare di quarti di finale le Societ\u00e0 meglio classificate al termine della fase a gironi hanno il diritto di disputare la partita in casa. Si qualifica al turno successivo la Societ\u00e0 che ha conseguito la vittoria nei tempi regolamentari. In caso di parit\u00e0, si qualifica al turno successivo la Societ\u00e0 meglio classificata al termine della fase a gironi. Nelle gare di semifinale e finale le Societ\u00e0 meglio classificate al termine della fase a gironi hanno il diritto di disputare la partita in casa. Si qualifica al turno successivo la Societ\u00e0 che ha conseguito la vittoria nei tempi regolamentari. In caso di parit\u00e0, le squadre disputano due tempi supplementari della durata di 15\u2019 ciascuno. Qualora, al termine del secondo tempo supplementare, si fosse ancora in una situazione di parit\u00e0, si procede all\u2019esecuzione dei calci di rigore con le modalit\u00e0 previste dal Regolamento del Giuoco del Calcio."}
{"id": "7533546", "revid": "287204", "url": "https://it.wikipedia.org/wiki?curid=7533546", "title": "Episodi di Summer Camp (terza stagione)", "text": "La terza stagione di Summer Camp \u00e8 in onda negli Stati Uniti dal 18 giugno al 21 settembre 2018 sul canale Disney Channel e dal 13 ottobre 2018 al 5 gennaio 2019 su Disney Channel (Italia)."}
{"id": "7533554", "revid": "72396", "url": "https://it.wikipedia.org/wiki?curid=7533554", "title": "Are You the One? Brasil", "text": "Are You the One? Brasil \u00e8 stato un reality show brasiliano coprodotto da Floresta Produ\u00e7\u00f5es e trasmesso da MTV. \u00c8 la versione brasiliana del formato statunitense originale \"Are You the One? - Un esperimento d'amore\" ed \u00e8 presentato dell'attore Felipe Titto, in onda dal 1\u00ba febbraio 2015 al 2018. Per la quarta stagione, il programma \u00e8 stato trasferito dalla domenica al gioved\u00ec sera, ed \u00e8 stato presentato dall'attore Caio Castro.\nIl programma consisteva nella reclusione di 10 uomini e 10 donne in una destinazione paradisiaca con l'obiettivo di trovare la loro combinazione ideale, per un totale di dieci coppie in dieci settimane e, quindi, vincendo il totale di R$ 500.000."}
{"id": "7533556", "revid": "433605", "url": "https://it.wikipedia.org/wiki?curid=7533556", "title": "Laboratori nazionali del Sud", "text": "I Laboratori nazionali del sud sono uno dei quattro laboratori dell'Istituto nazionale di fisica nucleare con sede a Catania.\nStoria.\nNel corso dell'emergenza Covid-19 i laboratori si sono attrezzati per diventare il primo laboratorio in Italia in grado di testare l'efficacia dei materiale delle mascherine per la resistenza a virus e batteri.\nI laboratori.\nI laboratori furono costruiti nel 1976 e svolgono diverse attivit\u00e0 legate alla fisica e alla fisica delle particelle. \nPresso i laboratori sono presenti diverse macchine atte a diversi campi di applicazione:\nNei laboratori inoltre le apparecchiature permettono l'applicazione di tecniche di indagine per l'analisi dei beni culturali e archeologici.\n\u00c8 in fase di sviluppo il sistema KM3NeT, ossia un \"telescopio\" sottomarino posto al largo di Capo Passero in grado di rivelare i neutrini di altissima energia sfruttando dei rivelatori a 3500 m di profondit\u00e0."}
{"id": "7533561", "revid": "300067", "url": "https://it.wikipedia.org/wiki?curid=7533561", "title": "L.A. Tenorio", "text": "Carriera.\nCon le ha disputato i Campionati mondiali del 2014."}
{"id": "7533565", "revid": "22475", "url": "https://it.wikipedia.org/wiki?curid=7533565", "title": "W3af", "text": "w3af \"(web application attack and audit framework)\" \u00e8 un'applicazione web open source per il \"security scanner\". Questo progetto fornisce uno scanner per le vulnerabilit\u00e0 e un tool per effettuare l'exploitation di applicazioni web. Permette, inoltre, di ricavare informazioni riguardanti le vulnerabilit\u00e0 sulla sicurezza per essere utilizzate in un penetration testing. Lo scanner offre all'utente sia un'interfaccia grafica che una a linea di comando.\nArchitettura.\nw3af \u00e8 diviso in due parti principali: il core e i plug-ins. Il core coordina i processi e mette a disposizione le funzioni consumate dai plug-ins, che trovano le vulnerabilit\u00e0 ed effettuano l'exploitation. I plug-ins sono interconnessi e condividono fra loro informazioni utilizzando un knowledge base.\nI plug-ins possono essere suddivisi in Discovery, Audit, Grep, Attack, Output, Mangle, Evasion o Bruteforce.\nStoria.\nw3af fu lanciato da Andres Riancho nel marzo 2007, dopo molti anni di sviluppo da parte della comunit\u00e0. Nel luglio 2010, w3af annunci\u00f2 la sua sponsorizzazione e collaborazione con Rapid7. Grazie a questo accordo, il progetto fu in grado di incrementare la velocit\u00e0 di sviluppo e mantenere una notevole crescita del numero di utenti e contributori."}
{"id": "7533592", "revid": "767487", "url": "https://it.wikipedia.org/wiki?curid=7533592", "title": "Agente 070 - Thunderbay missione Grasshopper", "text": "Agente 070 - Thunderbay missione Grasshopper \u00e8 un film del 1966 diretto da Burton van Hooven, pseudonimo di Oscar De Fina.\nTrama.\nDan Cooper riceve l'incarico di indagare su chi ha commesso l'omicidio di un collega. La pista conduce a una banda di contrabbandieri di diamanti."}
{"id": "7533596", "revid": "300067", "url": "https://it.wikipedia.org/wiki?curid=7533596", "title": "LA Tenorio", "text": ""}
{"id": "7533597", "revid": "47767", "url": "https://it.wikipedia.org/wiki?curid=7533597", "title": "Nativit\u00e0 di Giovanni Battista (Tintoretto)", "text": "La Nativit\u00e0 di Giovanni Battista (opera nota anche come Nativit\u00e0 della Vergine) \u00e8 un dipinto di Tintoretto, realizzato nel 1550, che si trova nel Museo dell'Ermitage a San Pietroburgo, in Russia. \u00c8 un'opera giovanile dell'artista, che al tempo stava crescendo in peso e influenza a Venezia come pittore.\nNella Chiesa di San Zaccaria a Venezia, lo stesso Tintoretto realizza un'opera omonima.\nDescrizione e stile.\nL'autore descrive la scena della nascita di Giovanni Battista nella Bibbia come narrata da Luca nel suo Vangelo.\nZaccaria, padre di Giovanni e sacerdote, rimase incredulo di fronte all'annuncio della sua paternit\u00e0 ad opera di un angelo, vista l'et\u00e0 avanzata di entrambi i genitori. A causa della sua poca Fede, Zaccaria rimase muto fino alla nascita del Battista.\nSi tratta di un motivo rappresentato anche da altri artisti come Artemisia Gentileschi in una sua opera omonima.\nL\u2019opera descrive il momento immediatamente seguente al parto Elisabetta, la quale si vede sdraiata in letto, con l\u2019anziano Zaccaria al suo lato, mentre vari personaggi femminili curano il neonato Giovanni nutrito da una balia che gli d\u00e0 il petto. I colori brillanti e gli elementi propri, riflessi nei vestiti ed articoli di lusso, sono propri della societ\u00e0 veneziana, il cui rappresentante principale \u00e8 il Tintoretto."}
{"id": "7533598", "revid": "300067", "url": "https://it.wikipedia.org/wiki?curid=7533598", "title": "Junmar Fajardo", "text": ""}
{"id": "7533603", "revid": "661526", "url": "https://it.wikipedia.org/wiki?curid=7533603", "title": "Armando Mazza", "text": "Protagonista della prima stagione del Futurismo, fu apprezzato poeta parolibero, poi giornalista, e ancora poeta di intenso lirismo negli anni tardi.\nBiografia.\nGiovinezza e formazione palermitana.\nArmando Mazza nasce a Palermo il 13 agosto 1884 da Salvatore, ingegnere edile, e da Marianna De Francisco, di famiglia nobile.\nStudi classici e incontri con artisti e scrittori sono alla base della formazione palermitana; musica, poesia e teatro sono i piaceri intellettuali a cui Mazza unisce l\u2019attivit\u00e0 atletica.\nUno scritto del poeta e saggista Salvatore Cutino ricostruisce l\u2019ambiente palermitano: \u00abLo conobbi nei primi albori del Novecento e, per essere preciso, nel 1901. Entrambi appartenevamo al Cenacolo del Caff\u00e8 Palermo, ove convenivano artisti e scrittori di tutte le et\u00e0 e di diverse stature culturali, alcuni dei quali erano gi\u00e0 noti, come nel caso del filosofo Antonio Consentino... Fra gli artisti di quel notevole gruppo mi piace citare Francesco Versaci e Nino Brusca, il primo scultore geniale e il secondo pittore valorosissimo... Fra gli scrittori, oltre al menzionato filosofo Antonio Consentino, sono meritevoli di essere ricordati Federico De Maria, Domenico Milelli, Sante Sottile Tomaselli, Giuseppe Ernesto Nuccio, Alessio Di Giovanni e Vito Mercadante. In mezzo a tanta eletta compagnia spiccava, come in uno sfondo michelangiolesco, la figura erculea di Armando Mazza \u2013 un giovane biondo, dai limpidi occhi ceruli, e dal volto rotondo e gioviale, illuminato da un perenne sorriso plenilunare, ove trapelava il suo animo, battagliero s\u00ec, ma addolcito da nativa bont\u00e0 e gentilezza...\u00bb.\nSete di nuovi orizzonti: da Roma a Milano.\nMazza sente crescere nelle vene \u00abun sangue di rivoltoso\u00bb e nei moti socialisti dei Fasci Siciliani vede \u00abla legittima redenzione della gleba\u00bb. Nel 1902 interrompe gli studi classici, \u00abincompatibili col suo temperamento esuberante\u00bb, e si allontana dalla Sicilia e dagli isolani, amati per \u00abil gusto cordiale della socievolezza, la dedizione alla fedelt\u00e0\u00bb, ma troppo animosi e insieme conformisti per \u00abancestrali paure\u00bb.\nLa \u00absete di nuovi orizzonti\u00bb lo porta prima a Milano, dove frequenta il Corso di recitazione dell\u2019Accademia dei Filodrammatici, quindi, appena ventenne, a Roma, dove recita, con voce educata \u00abfremente di giovinezza e di passione\u00bb, in ritrovi di intellettuali e cenacoli di amici (nel \u201ccenacolo della soffitta\u201d, in via Principe Amedeo, si ritrovano, con Armando Mazza, Giuseppe e Rosario Altomonte, Pietro Sgabelloni, Archimede Longo e il giovanissimo Auro D'Alba).\nA Roma, stringe amicizia con Sergio Corazzini, Libero Altomare, Luciano Folgore, Umberto Boccioni e Mario Sironi.\nFuturista d\u2019assalto.\nDeterminante \u00e8 l\u2019incontro, intorno al 1910, con Filippo Tommaso Marinetti. Mazza \u2013 con il fondatore del Futurismo e con Paolo Buzzi, Umberto Boccioni, Luigi Russolo, le \u201cvestali\u201d Nina e Marietta Angelini \u2013 organizza l\u2019attivit\u00e0 redazionale e propagandistica del movimento milanese, in via Senato 2 prima poi nella Casa Rossa di corso Venezia. \u00abSedotto dal fulgente estro di Marinetti, / demiurgo insuperabile di vita e d\u2019ardimento, / fui tra i pir\u00f2mani delle aurore futuriste / contro i detriti del passato\u00bb, scriver\u00e0 nel 1953\nLe \u201cserate futuriste\u201d nei teatri d\u2019Italia (al Politeama Rossetti di Trieste, al Teatro Lirico di Milano, al Politeama Chiarella di Torino, al Teatro Mercadante di Napoli, al Teatro Dal Verme di Milano...) lo vedono declamatore e sfollatore di pubblico berciante e \u201cpassatista\u201d, ritratto da Boccioni in una caricatura e in uno splendido pastello divisionista.\nViaggi e soggiorni a Parigi e a New York infiammano il senso di italianit\u00e0 in contesti internazionali. A Parigi conosce Amilcare Cipriani e collabora con istituti di propaganda culturale, a New York, con lo scultore e scrittore Onorio Ruotolo, fonda la rivista politico-letteraria \u201cLa Nuova Italia\u201d, che d\u00e0 voce agli italiani immigrati negli Stati Uniti e alle esigenze di rinnovamento in campo artistico.\nPoeta, dal verso libero alle parole in libert\u00e0.\nArmando Mazza compare nel 1910 nei quadri della Direzione del Movimento Futurista alla voce \"Poesia\" e sulla rivista napoletana \"La Tavola Rotonda\" che d\u00e0 spazio al futurismo; nel 1911 tra i \u00abgrandi poeti incendiar\u00ee\u00bb; e, nel 1912, tra i poeti futuristi, con la lirica in versi liberi \"A Venezia\", nell\u2019antologia \"I poeti futuristi\".\nIl poeta \u2013 in rapporto epistolare con Hrand Dazariantz per far conoscere i poeti futuristi in Turchia \u2013 passa dal verso libero (\"A Venezia\", \"Due morti\") alle parole in libert\u00e0 (prima pubblicate su riviste futuriste \u2013 \"La balza\", \"La Folgore futurista\", \"l\u2019Italia Futurista\", \"Vela Latina\", \"La Diana\", \"La Scalata\", \"Procellaria\", \"Freccia Futurista\" \u2013, poi raggruppate in \"poemi postali\" \u2013 \"10 liriche d\u2019amore\", \"Cartoline postali di guerra\" \u2013 e raccolte nel volume \"Firmamento\") e alle tavole parolibere (\"Dirigibile + cielo\", \"Fuochi pirotecnici\").\nFirmamento.\nIl volume \"Firmamento\", dedicato a Paolo Buzzi \"Asso della Poesia d\u2019Italia\", comprende 37 liriche parolibere, composte fra il 1915 e il 1920, e si avvale della prefazione di F. T. Marinetti che parla di \u00abun temperamento lirico ultrapotente, originalissimo, impetuoso e insieme ultrasensibile\u00bb passato \u00aballe eleganze squisite di una sensibilit\u00e0 quasi morbosa e di un pensiero ultra-astratto alle sue esplosioni sonore di grande declamatore di versi e di polemista violento\u00bb. Non pi\u00f9 \u00abla successione narrativa e il catalogo logico di fatti, immagini, idee\u00bb, ma parole-immagini nuove, originali, disposte a gruppi sulla pagina in una \u00abpoliespressione simultanea\u00bb di suoni, colori, odori, orchestrazione lirica di emozioni e impressioni, realizzata con la collaborazione della tipografia rivoluzionaria di Angelo Taveggia (proto Cesare Cavanna) per le Edizioni futuriste di \"Poesia\" (con un moderato oltranzismo tipografico, caratterizzato da diversit\u00e0 di caratteri, mimetismo delle lettere, \u00abortografia libera espressiva\u00bb, allungamenti delle parole).\nGiornalista e direttore di giornali.\nNel 1907 Mazza esordisce nel giornalismo come redattore del periodico milanese \u201cL\u2019Illustrazione teatrale\u201d (1907-1909), diretto da Luigi Noto, e de \"L\u2019Olimpo artistico\"; prosegue come direttore delle riviste \u201cComoedia\u201d da lui fondata (1908-1909) e de \u201cIl nuovo teatro\u201d (1910-1911). \nNel settimanale antibolscevico \u201cI Nemici d\u2019Italia\u201d \u00abintriso di passione italica\u00bb, da lui fondato e uscito a Milano dal 10 agosto 1919 al 26 dicembre 1920 \u2013 a cui collaborano Filippo Tommaso Marinetti, Giuseppe Bottai, Alberto Businelli, Paolo Buzzi, Francesco Cangiullo, Mario Carli, Bruno Corra, Ernesto Daquanno, Mario Dessy, Gastone Gorrieri, Luciano Nicastro, Enrico Rocca, Emilio Settimelli, Volt \u2013 fa le sue prove un giornalismo d\u2019assalto dalla foga corrosiva: futurista, battagliero, aggressivo, intransigente, antinittiano e antigiolittiano, che d\u00e0 voce al combattentismo e al nazionalismo pi\u00f9 acceso, patriottico (e si riassume nei nomi di d\u2019Annunzio, Filippo Tommaso MarinettiMarinetti, Mussolini).\nDal 1923 al 1925, Mazza \u00e8 vicedirettore de \"L\u2019Impero\", fondato da Mario Carli e da Emilio Settimelli, direttore del settimanale milanese \"La Grande Italia\", condirettore del \"Giornale del Veneto\" e corrispondente politico dalla capitale della \"Gazzetta di Venezia\"; dal 1\u00ba ottobre 1926 all\u20198 gennaio 1928 \u00e8 direttore de \"L\u2019Arena di Verona\"; dal 15 gennaio 1928 al 2 dicembre 1929 \u00e8 direttore del \"Giornale di Genova\"; dal 1\u00ba luglio 1931 al 13 novembre 1937 \u00e8 direttore della \"Cronaca prealpina\" di Varese; dal 16 novembre 1937 al 7 novembre 1940 \u00e8 direttore del \"Resto del Carlino\".\nGiornalista e direttore di giornali, il sodale di Marinetti nelle battaglie artistiche rivela, nei numerosi articoli firmati, passione e fede nel fascismo rivoluzionario e tutto l\u2019ardore del suo esuberante temperamento; nelle testimonianze di chi l\u2019ha conosciuto, grandi qualit\u00e0 umane \u2013 bont\u00e0, umilt\u00e0, generosit\u00e0, rigore morale, amore di patria \u2013 e passione letteraria, che riversa nella terza pagina lasciando campo aperto alle penne pi\u00f9 note e ai giovani pi\u00f9 dotati.\nPoesia in tono minore.\nNegli anni del dopoguerra riprende a scrivere versi in uno stato d\u2019animo angosciato: \u00abSiamo stati investiti, senza soccombere, dall\u2019uragano dell\u2019ignavia e della mediocrit\u00e0\u00bb.\nLe liriche (meglio \u00absequenze ritmiche\u00bb), percorse da un sentimento di nostalgia accorata, sono rievocazioni e visioni di figure ed episodi dell\u2019infanzia e dell\u2019adolescenza nel contesto siciliano carico di luce e di colori, di figure incontrate ed amate nella giovinezza e nella maturit\u00e0.\n\u00c8 anche l\u2019abbandono delle innovazioni parolibere e della scrittura \u201cvisuale\u201d per un ritorno all\u2019ordine formale, in un diverso contesto storico. \u00abIl suo eloquio \u00e8 tutto un gemere di tortore, / \u00e8 scandito come un salmo\u00bb. Si susseguono sillabazioni \u00abintrise di placidezza serena\u00bb.\nMorte.\nSofferente di cuore, Armando Mazza mor\u00ec a Milano, il 19 gennaio 1964, nel suo appartamento milanese di Corso Plebisciti: aveva lungamente preparato per le stampe l'opera dal titolo \"Spirito e Sangue\" pubblicata postuma nel dicembre 2017. La sua morte fu annunciata dal Corriere della Sera. Nei giorni e nei mesi successivi tutte le testate delle citt\u00e0 in cui Mazza ha avuto presenza attiva dedicarono pagine al ricordo dell'uomo, del poeta e del giornalista. \u00c8 sepolto dal 1978 nella cappella gentilizia di Santo Spirito a Palermo."}
{"id": "7533604", "revid": "322321", "url": "https://it.wikipedia.org/wiki?curid=7533604", "title": "Albert Bitter", "text": "Biografia.\nMonsignor Albert Bitter nacque a Melle, in Bassa Sassonia, il 15 agosto 1848 ed era il figlio del medico Johann Heinrich Bitter e di sua moglie. Suo padre era l'ufficiale medico locale e nel 1876 venne premiato con la cittadinanza onoraria di Melle per i suoi servizi al sistema sanitario.\nFormazione e ministero sacerdotale.\nFrequent\u00f2 la scuola elementare cattolica di Melle e il liceo \"Carolinum\" di Osnabr\u00fcck. Studi\u00f2 teologia a M\u00fcnster e W\u00fcrzburg. Come studente fece parte delle associazioni studentesche cattoliche KStV Germania M\u00fcnster e KStV Walhalla W\u00fcrzburg.\nIl 24 settembre 1874 fu ordinato presbitero per la diocesi di Osnabr\u00fcck nella cattedrale diocesana da monsignor Johann Heinrich Beckmann. Poco dopo venne inviato in Svezia. Fu cappellano a Stoccolma per un anno e poi rettore della stazione missionaria cattolica di G\u00f6teborg per dieci anni. Nel 1885 fu parroco di Ludwigslust, nel Meclemburgo, per otto mesi.\nIl 27 luglio 1886 papa Leone XIII lo nomin\u00f2 vicario apostolico di Svezia senza dignit\u00e0 episcopale.\nMinistero episcopale.\nIl 23 maggio 1893 papa Leone XIII lo nomin\u00f2 vescovo titolare di Doliche. Ricevette l'ordinazione episcopale il 24 settembre successivo dal vescovo di Osnabr\u00fcck Johann Bernard H\u00f6ting, coconsacranti il vescovo di M\u00fcnster Hermann Jakob Dingelstad e il vicario apostolico di Danimarca Johannes Von Euch.\nAll'epoca di monsignor Bitter il numero di cattolici sal\u00ec da 1100 a quasi 4000, sparsi nel regno. Per questo egli viaggiava molto. Durante il episcopato edific\u00f2 la cattedrale cattolica di Stoccolma che dedic\u00f2 a Sant'Erik. Durante la prima guerra mondiale, quando in Germania i bambini morivano di fame, forn\u00ec soggiorni ricreativi a diverse migliaia di essi in Svezia. Organizz\u00f2 anche lo scambio di prigionieri di guerra tedeschi e austriaci.\nIl 25 marzo 1903 cresim\u00f2 la futura santa Maria Elisabeth Hesselblad (1870-1957).\nIl 9 ottobre 1922 papa Pio XI accett\u00f2 la sua rinuncia al governo pastorale del vicariato per motivi di salute e lo nomin\u00f2 arcivescovo titolare di Soltania. Da tempo soffriva infatti di gotta.\nTorn\u00f2 nella sua citt\u00e0 natale di Melle dove prese residenza nella casa dei suoi genitori in Gr\u00f6nenberger Strasse. Nel 1924 festeggi\u00f2 il suo giubileo sacerdotale d'oro con due celebrazioni: la prima ebbe luogo il 19 settembre a Stoccolma mentre la seconda il 9 ottobre nella chiesa di San Matteo a Melle. In quell'occasione il vescovo di Osnabr\u00fcck Wilhelm Berning tenne il sermone festivo.\nMor\u00ec nella casa dei suoi genitori a Melle il 19 dicembre 1926 all'et\u00e0 di 78 anni. Il 23 dicembre fu sepolto nel cimitero cittadino.\nNel Gr\u00f6negaumuseum, il museo del club cittadino, sono custoditi il suo anello episcopale e una serie di medaglie e premi da lui ricevuti, tra cui la Croce pro Ecclesia et Pontifice e la croce del Sovrano militare ordine di Malta.\nLa tenuta di famiglia, la Bittersche Haus in Gr\u00f6nenberger Stra\u00dfe a Melle fu demolita negli anni '70. Sulla propriet\u00e0 oggi vi \u00e8 un grande complesso residenziale. Una via lungo tale complesso \u00e8 intitolata a monsignor Bitter. I discendenti della famiglia continuano a vivere localmente. Un nipote deteneva l'ufficio di cantore a Wellingholzhausen e un altro nipote fond\u00f2 la scuola di musica di Melle.\nGenealogia episcopale.\nLa genealogia episcopale \u00e8:"}
{"id": "7533628", "revid": "1305772", "url": "https://it.wikipedia.org/wiki?curid=7533628", "title": "Jonson", "text": ""}
{"id": "7533629", "revid": "1964823", "url": "https://it.wikipedia.org/wiki?curid=7533629", "title": "Cosenza Calcio 2018-2019", "text": "Questa voce raccoglie le informazioni riguardanti il Cosenza Calcio nelle competizioni ufficiali della stagione 2018-2019.\nStagione.\nIl 19 giugno, durante la visita della squadra al comune di Cosenza, il presidente Eugenio Guarascio conferma il mister Piero Braglia anche per la stagione in Serie B, con un contratto di un anno, a partire dal 1\u00ba luglio 2018.\nNei giorni successivi arrivano, in sequenza: l'annuncio di un nuovo main sponsor per la Serie B 2018-2019; il rinnovamento al logo societario e la collaborazione con la Legea anche per la stagione del ritorno nella serie cadetta.\nIl 5 luglio, la societ\u00e0 annuncia che la cerimonia per la compilazioni dei calendari della nuova stagione si sarebbe tenuta a Cosenza, il 6 agosto, con una location d'eccezione, il Teatro Rendano. Tuttavia, tale evento non avr\u00e0 mai luogo, poich\u00e9 l'incertezza sul completamento dell'organico delle squadre al via della nuova stagione, ne ha comportato l'annullamento da parte della Lega B.\nLuned\u00ec 16 luglio, inizia la prima parte del ritiro stagionale, con i calciatori che, tra volti nuovi e riconferme, si sono ritrovati presso lo stadio San Vito-Gigi Marulla.\nIl 26 agosto successivo, nel posticipo serale della domenica, sul campo dell'Ascoli, la compagine silana fa il suo esordio nella serie cadetta, andando dapprima in vantaggio, per essere raggiunto in pieno recupero dai padroni di casa.\nLa seconda giornata di campionato, prevista per il 1\u00ba settembre, i Lupi fanno il loro esordio casalingo contro l'Hellas Verona, squadra appena retrocessa dalla Serie A, guidata dal Campione del Mondo Fabio Grosso. La partita non ha per\u00f2 avuto luogo in quanto il direttore di gara non ha ritenuto praticabile il terreno di gioco in alcune zone del manto erboso, appena rizollato a tempo di record, sancendo cos\u00ec una sconfitta a tavolino in favore degli scaligeri per 0-3 e un'ammenda alla societ\u00e0 del presidente Guarascio. La societ\u00e0 ha fatto ricorso in appello contro la sentenza del Giudice Sportivo, ma il tutto \u00e8 stato vanificato perch\u00e9 successivamente la Corte Sportiva d'Appello ha rigettato l'istanza, motivo per cui il Cosenza Calcio propone uno nuovo ricorso, questa volta al Collegio di Garanzia del CONI.\nIl 28 febbraio 2019, la societ\u00e0 annuncia il rinnovo contrattuale con Stefano Trinchera, il Direttore Sportivo della societ\u00e0 calabrese, fino al 2021.\nOsservando il turno di riposo nell'ultima giornata di campionato, il 5 maggio 2019, con una vittoria sul campo della Salernitana, posticipo serale della 35\u00aa giornata di campionato, si conclude la stagione del Cosenza, con la salvezza e la permanenza nel campionato di Serie B gi\u00e0 aritmeticamente ottenuti.\nMaglie e sponsor.\nIl 6 settembre 2018, con un video promozionale, la societ\u00e0 presenta le nuove divise. Per la stagione 2018-2019 sono stati confermati come sponsor tecnico Legea, come Main Sponsor ufficiale \"Ecologia Oggi\" e come Top Sponsor anteriore \"Volkswagen\", rappresentata dal Gruppo Chiappetta. Sui pantaloncini fa la comparsa come sponsor l'azienda di trasporti \"La Valle\", gi\u00e0 fornitore ufficiale dei rossobl\u00f9. Due nuovi sponsor istituzionali unici per tutta la Serie B: \"Unibet\" come Top Sponsor posteriore e \"\"Facile ristrutturare\" sulla manica sinistra come patch. Sul retro del colletto compare la scritta \"Figli di Telesio\"\".\nIl 10 novembre viene annunciato l'accordo con \"4.0\", azienda che si occupa di distribuzione di carburanti e gestione di servizi ristoro in aree di servizio autostradali, come nuovo main sponsor, esordendo sulle maglie rossobl\u00f9 in occasione della gara interna contro il .\nIl 26 febbraio 2019, in occasione della gara casalinga vinta contro il , i giocatori sono scesi in campo con una casacca \"special edition\" per celebrare il 105\u00ba anniversario della fondazione del club. La particolarit\u00e0 sta nella patch celebrativa disegnata appositamente per l'occasione e applicata sotto il logo societario. Le maglie, al termine del match, sono andate all'asta su internet, attraverso la piattaforma \"CharityStars\", e l'intero ricavato \u00e8 stato interamente devoluto all'Unicef.\nOrganigramma societario.\nOrganigramma societario tratto dal sito ufficiale.\nArea direttiva\nUfficio stampa\nArea Amministrativa\nStore e Biglietteria\nArea Marketing\nArea tecnica\nArea sanitaria\nRosa.\nRosa e numerazione aggiornate al 7 aprile 2019.\n \nStatistiche.\n\"Statistiche aggiornate al 14 maggio 2019\".\nGiovanili.\n\"Dal sito ufficiale della societ\u00e0\"\nStaff tecnico"}
{"id": "7533630", "revid": "287204", "url": "https://it.wikipedia.org/wiki?curid=7533630", "title": "Ponson", "text": ""}
{"id": "7533633", "revid": "1186766", "url": "https://it.wikipedia.org/wiki?curid=7533633", "title": "Ronson", "text": ""}
{"id": "7533647", "revid": "486946", "url": "https://it.wikipedia.org/wiki?curid=7533647", "title": "Societ\u00e0 Sportiva Virtus Lanciano 1924", "text": ""}
{"id": "7533656", "revid": "1543377", "url": "https://it.wikipedia.org/wiki?curid=7533656", "title": "Kepler-1652 b", "text": "Kepler-1652 b \u00e8 un pianeta extrasolare in orbita attorno alla stella binaria Kepler-1652, situata nella costellazione del Cigno, distante 822 anni luce dal sistema solare. La variazione di luminosit\u00e0 dovuta al transito del pianeta davanti alla stella fu registrata dal telescopio Kepler nel 2013, tuttavia la conferma della sua scoperta avvenne nel 2017. Situato nella zona abitabile della propria stella, si tratta di un pianeta roccioso con un alto indice di similarit\u00e0 terrestre (0,85).\nStella madre.\nKepler-1652 \u00e8 una delle tante piccole nane rosse che popolano l'universo; di tipo spettrale M2V, ha una massa del 36-40% di quella del Sole, un raggio del 35% e una temperatura superficiale di circa 3500 kelvin. Non \u00e8 una stella singola ma ha una compagna pi\u00f9 debole di quasi due magnitudini anch'essa nana rossa, situata a meno di 0,2 secondi d'arco dalla principale.\nCaratteristiche.\nAl momento della scoperta \u00e8 stato attribuito un raggio al pianeta attorno a 1,6 volte quello della Terra e una temperatura di equilibrio di 268 K. Piuttosto denso e con quel raggio il pianeta rientrerebbe nella categoria delle super Terre, tuttavia la multiciplit\u00e0 della stella ha corretto al ribasso i valori minimi, suggerendo una temperatura di almeno 229 K, mentre il raggio del pianeta potrebbe essere solo di poco superiore a quello terrestre, del 10%. Non \u00e8 nota con precisione la massa del pianeta: secondo Torres che registra un'alta densit\u00e0, quasi il doppio di quella terrestre; a un raggio 1,6 quello terrestre corrisponde una massa 7 volte quella del nostro pianeta, tuttavia se il suo raggio fosse di poco maggiore di quello terrestre, a pari densit\u00e0 la massa sarebbe solamente poco pi\u00f9 del doppio di quella della Terra.\nIl pianeta dista circa 24 milioni di chilometri dalla stella (0,16 UA) e si trova ben all'interno della zona abitabile conservativa, che significa che \u00e8 improbabile che subisca un effetto serra incontrollato come \u00e8 avvenuto ad esempio per Venere; il sistema solare ad esempio ha una zona abitabile conservativa che va da 0,99 a 1,69 UA, mentre la pi\u00f9 estesa zona abitabile \"ottimistica\" \u00e8 compresa tra 0,75 e 1,84 UA. \nIl pianeta, che ruota in 38 giorni attorno alla stella, \u00e8 molto probabilmente in rotazione sincrona con essa, data la sua vicinanza (0,17 UA), e presenta quindi un emisfero sempre illuminato e l'altro perennemente al buio. Una spessa atmosfera, probabile vista l'elevata massa del pianeta, potrebbe distribuire il calore in modo relativamente uniforme tra i due emisferi, consentendo di trattenere acqua liquida almeno in alcune regioni della superficie, come lungo i terminatori.\nL'alta densit\u00e0 di Kepler-1652 b aumenta le possibilit\u00e0 di abitabilit\u00e0 del pianeta. L'abitabilit\u00e0 dei sistemi planetari delle nane rosse \u00e8 ritenuta poco probabile dai sostenitori dell'ipotesi della rarit\u00e0 della Terra, per via della rotazione sincrona e dei violenti brillamenti a cui sono soggette questo tipo di stelle soprattutto nei primi miliardi di anni della loro vita e che potrebbero erodere l'atmosfera di un pianeta orbitante, compromettendone l'abitabilit\u00e0. Un'alta densit\u00e0 suggerisce che il pianeta abbia un nucleo con abbondanza di ferro, che potrebbe generare un forte campo magnetico anche se il pianeta \u00e8 in rotazione sincrona. Un forte campo magnetico potrebbe proteggere la superficie del pianeta in occasione dei brillamenti e delle espulsioni di massa coronale della stella, proteggendo eventuali forme di vita che si siano sviluppate sul pianeta. Inoltre, un'eventuale spessa atmosfera pu\u00f2 proteggere dalle intense radiazioni ultraviolette emanate dalla stella durante i brillamenti."}
{"id": "7533663", "revid": "729019", "url": "https://it.wikipedia.org/wiki?curid=7533663", "title": "Stazione di Tolmezzo", "text": "La stazione di Tolmezzo \u00e8 stata una stazione ferroviaria posta sulla ferrovia Carnia-Tolmezzo-Villa Santina e capolinea della linea a scartamento ridotto (750mm) Tolmezzo-Paluzza-Moscardo.\nStoria.\nLa stazione fu aperta nel 1910 nell'ambito della ferrovia da Carnia a Villa Santina. Vi si aggiunse una ferrovia militare decauville a scartamento di 750mm in direzione di Moscardo. Nella seconda met\u00e0 del novecento, dopo il calo del traffico passeggeri, ci fu un tentativo di riapertura al traffico con la costruzione di una diramazione merci verso le due localit\u00e0 della zona industriale e delle cartiere."}
{"id": "7533667", "revid": "1305887", "url": "https://it.wikipedia.org/wiki?curid=7533667", "title": "What Does the Fox Say", "text": ""}
{"id": "7533676", "revid": "327773", "url": "https://it.wikipedia.org/wiki?curid=7533676", "title": "Paleocontinenti", "text": ""}
{"id": "7533677", "revid": "327773", "url": "https://it.wikipedia.org/wiki?curid=7533677", "title": "Archi vulcanici", "text": ""}
{"id": "7533678", "revid": "327773", "url": "https://it.wikipedia.org/wiki?curid=7533678", "title": "Sovrascorrimenti", "text": ""}
{"id": "7533686", "revid": "287204", "url": "https://it.wikipedia.org/wiki?curid=7533686", "title": "Roberson", "text": ""}
{"id": "7533697", "revid": "125215888", "url": "https://it.wikipedia.org/wiki?curid=7533697", "title": "Francesco Persiani", "text": "Biografia.\nPersiani nasce a La Spezia nel 1965. Da bambino si trasferisce con la famiglia a Verona e, dopo essersi diplomato al liceo classico, frequenta l'Universit\u00e0 di Firenze, dove si laurea in giurisprudenza. Nel 1988 si trasferisce definitivamente a Massa, dove incontra la futura moglie, un'insegnante delle scuole elementari. Nel 1995 apre uno studio legale dove, attualmente, svolge le funzioni di avvocato penalista. Nel 2016 diventa presidente della camera penale della provincia di Massa-Carrara.\nNel 2018 decide di presentare la propria candidatura a sindaco di Massa a capo di una coalizione di centro-destra. Vince al ballottaggio del 24 giugno con il 56,62% dei voti, sconfiggendo il sindaco uscente Alessandro Volpi e diventando il primo sindaco di centro-destra nella storia di Massa dall'introduzione dell'elezione diretta."}
{"id": "7533717", "revid": "6923", "url": "https://it.wikipedia.org/wiki?curid=7533717", "title": "Audi A6 C8", "text": "L'Audi A6 C8 \u00e8 la quinta generazione dell'Audi A6, un'autovettura prodotta a partire dal 2018 dalla casa automobilistica tedesca Audi.\nIl contesto.\nPresentata ufficialmente in versione berlina nel mese di febbraio \u00e8 stata in seguito esposta al pubblico in occasione del salone dell'automobile di Ginevra; nel mese di aprile ne \u00e8 stata presentata anche la versione familiare."}
{"id": "7533718", "revid": "767487", "url": "https://it.wikipedia.org/wiki?curid=7533718", "title": "Associazione Nuotatori Brescia 2017-2018", "text": ""}
{"id": "7533719", "revid": "1543377", "url": "https://it.wikipedia.org/wiki?curid=7533719", "title": "Orogenesi Trans-Hudson", "text": "L'orogenesi Trans-Hudson, o orogenesi trans-hudsoniana, \u00e8 stato l'importante evento orogenetico del Precambriano che ha dato luogo alla formazione dello scudo canadese, del cratone nordamericano o Laurentia, e alla prima forgiatura del continente nordamericano. \nHa dato origine all'orogene Trans-Hudson (in lingua inglese identificato anche come \"Trans-Hudson Orogen Transect\" (THOT) o \"Trans-Hudsonian Suture Zone\" (THSZ)), che \u00e8 la pi\u00f9 vasta cintura orogenetica paleoproterozoica al mondo. Questa consiste di un insieme di cinture che si sono formate durante il Proterozoico per accrezione crostale e in seguito alla collisione di pre-esistenti paleocontinenti dell'Archeano. L'evento ebbe luogo tra 2,0 e 1,8 miliardi di anni fa.\nL'orogenesi Trans-Hudsoniana sutur\u00f2 assieme i cratoni Hearne, Rae, Superiore e Wyoming per formare il nucleo cratonico nordamericano all'interno di una rete di cinture orogenetiche che includono i margini di almeno nove microcontinenti indipendenti che erano a loro volta sezioni di almeno tre pi\u00f9 vasti supercontinenti, Laurasia, Pangea e Kenorlandia (circa 2,7 miliardi di anni fa) e che contengono parti della pi\u00f9 antica crosta continentale cratonica conosciuta. Questi antichi blocchi cratonici si suturarono assieme ad archi vulcanici e depositi intraoceanici di precedenti oceani del Proterozoico e del Mesozoico dando luogo all'orogene Trans-Hudson, che produsse una serie intensiva di pieghe e sovrascorrimenti, accoppiati a metamorfismo e intrusioni granitiche.\nCaratteristiche.\nL'orogenesi Trans-Hudson \u00e8 una zona di sutura ad angolo retto che si estende dal Saskatchewan in direzione est attraverso le cinture collisionali del cratone Churchill, attraversa la parte settentrionale del Quebec, di parte del Labrador e dell'isola di Baffin, continuando poi verso la Groenlandia come cintura Rinkian e orogenesi Nagssugtodidian. Verso ovest attraversa la baia di Hudson, il Saskatchewan e poi piega 90 gradi a sud attraversando Montana e Dakota; continua passando per la parte orientale del Wyoming e il Nebraska occidentale; viene alla fine interrotta dalla cintura Cheyenne (il margine settentrionale della provincia Yavapai). \nA sud l'orogenesi ha contribuito a formare gli strati subsuperficiale del Fanerozoico nel Montana e Dakota, e ha dato luogo alla formazione delle Grandi Pianure."}
{"id": "7533722", "revid": "1403649", "url": "https://it.wikipedia.org/wiki?curid=7533722", "title": "G.B. Rubini", "text": ""}
{"id": "7533723", "revid": "327773", "url": "https://it.wikipedia.org/wiki?curid=7533723", "title": "Orogenesi trans-hudsoniana", "text": ""}
{"id": "7533730", "revid": "124517600", "url": "https://it.wikipedia.org/wiki?curid=7533730", "title": "Yang Hui-jong", "text": "Carriera.\nCon la ha disputato i Campionati mondiali del 2014."}
{"id": "7533731", "revid": "300067", "url": "https://it.wikipedia.org/wiki?curid=7533731", "title": "Yang Hee-jong", "text": ""}
{"id": "7533734", "revid": "729019", "url": "https://it.wikipedia.org/wiki?curid=7533734", "title": "Ferrovia Salonicco-Alessandropoli", "text": "La ferrovia Salonicco-Alessandropoli (in greco \"\u03a3\u03b9\u03b4\u03b7\u03c1\u03bf\u03b4\u03c1\u03bf\u03bc\u03b9\u03ba\u03ae \u03b3\u03c1\u03b1\u03bc\u03bc\u03ae \u0398\u03b5\u03c3\u03c3\u03b1\u03bb\u03bf\u03bd\u03af\u03ba\u03b7\u03c2 - \u0391\u03bb\u03b5\u03be\u03b1\u03bd\u03b4\u03c1\u03bf\u03cd\u03c0\u03bf\u03bb\u03b7\u03c2\") \u00e8 una linea ferroviaria lunga 440 chilometri che collega la citt\u00e0 portuale Salonicco con Alessandropoli, via Serres. Alla stazione Strymonas \u00e8 presente un collegamento verso Sofia. Al 2015, vi \u00e8 un regolare servizio passeggeri per Alessandropoli con servizi di collegamento a Dikaia, cos\u00ec come servizi internazionali per Sofia e via Skopje a Belgrado, mentre il servizio internazionale per Istanbul (\"Friendship Express\") rimane sospeso.\nStoria.\nLa ferrovia \u00e8 stata inaugurata nel 1896 per estendere la linea preesistente da Istanbul verso la Macedonia Centrale."}
{"id": "7533736", "revid": "1812137", "url": "https://it.wikipedia.org/wiki?curid=7533736", "title": "Stretto di Culebra", "text": "Lo stretto di Culebra, precedentemente chiamato stretto di Gaillard, \u00e8 una valle artificiale che taglia il Continental Divide a Panama. Il taglio fa parte del Canale di Panama, che collega il lago Gatun, e quindi l'Oceano Atlantico, al Golfo di Panama e quindi l'Oceano Pacifico. \u00c8 lungo 12,6 km: dalla chiusa di Pedro Miguel sul lato Pacifico al braccio del fiume Chagres del lago Gatun, con un livello dell'acqua di 26 m s.l.m.\nLa costruzione dello stretto fu una delle pi\u00f9 grandi imprese ingegneristiche dell'inizio del ventesimo secolo; l'immenso sforzo richiesto per completarlo fu giustificato dalla grande importanza del canale per la navigazione, e in particolare dagli interessi strategici degli Stati Uniti d'America.\n\"Culebra\" \u00e8 il nome della cresta montuosa che l'omonimo stretto attraversa, e che gi\u00e0 in origine venne applicato allo stretto stesso. Dal 1915 al 2000 il taglio fu chiamato \"stretto di Gaillard \"dal maggiore statunitense David du Bose Gaillard, che aveva guidato lo scavo. Nel 2000, dopo che Panama divenne proprietaria dell'omonimo canale il 31 dicembre 1999, il nome \u00e8 stato cambiato in Culebra. Dal 2004 lo stretto \u00e8 attraversato dal ponte del Centenario.\nCostruzione.\nI lavori in mano alla Francia.\nLo scavo dello stretto \u00e8 stato iniziato da un'impresa francese, guidata da Ferdinand de Lesseps, che stava tentando di costruire un canale a livello del mare tra gli oceani, con una larghezza di 22 metri. Gli scavi dello stretto iniziarono il 22 gennaio 1881. Una combinazione di malattie, sottovalutazione di problemi tecnici e difficolt\u00e0 finanziarie port\u00f2 al collasso lo sforzo francese, e gli Stati Uniti comprarono il progetto nel 1904. I francesi avevano scavato circa 14 256 000 metri cubi di materiale, e avevano abbassato la cima da 64 a 59 metri sul livello del mare, su una larghezza relativamente stretta.\nContinuazione statunitense dei lavori.\nGli Stati Uniti assunsero la guida dei lavori il 4 maggio 1904. Sotto la guida di John F. Stevens, e successivamente di George Washington Goethals, gli americani iniziarono a lavorare ad uno stretto pi\u00f9 ampio ma non cos\u00ec profondo, come parte di un nuovo progetto per un canale sopraelevato basato sull'utilizzo di chiuse, con una larghezza del fondale pari a 91 metri; questo avrebbe richiesto la creazione di una valle larga fino a 540 metri nel punto pi\u00f9 alto. \u00c8 stata importata una grande quantit\u00e0 di nuove attrezzature ed \u00e8 stato costruito un sistema ferroviario completo per la rimozione delle immense quantit\u00e0 di terra e di detriti rocciosi. \nIl maggiore David du Bose Gaillard, del U.S. Army Corps of Engineers, si un\u00ec al progetto contemporaneamente a Goethals e fu messo a capo del distretto centrale del canale, quindi responsabile di tutti i lavori tra il lago di Gatun e le chiuse di Pedro Miguel, in particolare dello stretto di Culebra. Gaillard ha portato dedizione e una leadership tranquilla e lungimirante al suo difficile e complesso compito."}
{"id": "7533746", "revid": "300067", "url": "https://it.wikipedia.org/wiki?curid=7533746", "title": "Jo Seong-min", "text": "Carriera.\nCon la ha disputato i Campionati mondiali del 2014."}
{"id": "7533747", "revid": "300067", "url": "https://it.wikipedia.org/wiki?curid=7533747", "title": "Cho Sung-min", "text": ""}
{"id": "7533749", "revid": "22475", "url": "https://it.wikipedia.org/wiki?curid=7533749", "title": "Orazio Gavioli (giornalista)", "text": "Biografia.\nOrazio Gavioli nacque a Potenza il 3 dicembre 1934, ricevendo il nome del nonno chirurgo e botanico. Dopo gli studi presso il locale liceo classico Quinto Orazio Flacco, si trasfer\u00ec all'Universit\u00e0 di Roma per gli studi di medicina, secondo la tradizione familiare, contemporaneamente iniziando le prime collaborazioni giornalistiche. Entro pochi anni, anche in seguito alla prematura morte del padre, avvenuta quando Orazio aveva poco pi\u00f9 di ventidue anni, lasci\u00f2 l'universit\u00e0 per il giornalismo a tempo pieno.\nGiornalista dello spettacolo e collaboratore in Rai.\nScrisse di cultura e spettacolo per La Fiera del Cinema, L'Espresso, Il Mondo, Nord e Sud. Fu autore, conduttore e regista di programmi radiofonici e televisivi per la Rai, tra i quali \"Spettacolo off\" (1969-70) insieme a Maurizio Costanzo, \"Gratis\" (1973-74), \"Ma guarda che tipo!\" con Stefano Satta Flores (1974), \"Dolcemente mostruoso\" con Paolo Villaggio (1975), \"Tutti insieme alla radio\" (1976) e \"Spazio 3\", settimanale radiofonico d'informazione su lettere e arti, musica e spettacolo (1976).\nCaporedattore a \"la Repubblica\".\nLe sue peculiari capacit\u00e0 e competenze trovarono forse la migliore espressione prendendo parte al gruppo dei fondatori del quotidiano la Repubblica. Fin dal primo numero, uscito il 14 gennaio 1976, ne cur\u00f2 le pagine dello spettacolo, che poi diresse per oltre vent'anni. \nEugenio Scalfari ne sottoline\u00f2 l'amplissima competenza e la discrezione di modi, attestando che, sotto la direzione di Gavioli,\nNel 1989 fece parte della giuria del festival Annecy cin\u00e9ma italien. Nel 1994 ricevette il Premio Domenico Meccoli \"Scriveredicinema\".\nMorte e ricordo.\nI funerali si tennero a Potenza, nella chiesa di San Michele. L'articolo in sua memoria, sul suo quotidiano, fu scritto dal suo direttore Eugenio Scalfari. Nelle settimane successive alcune occasioni furono dedicate al suo ricordo dai colleghi.\nA vent'anni dalla scomparsa \u00e8 stato commemorato nella citt\u00e0 natale, della quale era stato anche animatore culturale negli anni cinquanta."}
{"id": "7533752", "revid": "124362634", "url": "https://it.wikipedia.org/wiki?curid=7533752", "title": "Felipe de Oliveira Silva", "text": "Carriera.\nDopo un anno nel vivaio del , entra a far parte delle giovanili del nel 2008. L'anno seguente compie il suo debutto da professionista, prima di essere girato in prestito a vari club minori quali il Rio Branco, il , l', il e il . Acquisita una certa esperienza, passa all' nel 2012 ma nel corso delle due stagioni successive \u00e8 poco utilizzato. Tra il 2014 e il 2015 \u00e8 mandato in prestito al e al .\nNel 2016 si trasferisce in prestito al , con cui gioca titolare collezionando 40 presenze e 5 reti, prima di far ritorno al Paranaense.\nSvincolatosi dal Paranaense, nel febbraio 2017 sigla un contratto con i giapponesi del ."}
{"id": "7533753", "revid": "767487", "url": "https://it.wikipedia.org/wiki?curid=7533753", "title": "Kamik\u014dchi", "text": "Kamik\u014dchi (\u4e0a \u9ad8\u5730 \"Altopiani superiori\") \u00e8 una valle dei monti Hida nella parte occidentale della prefettura di Nagano, in Giappone. Facente parte del parco nazionale di Ch\u016bbu-Sangaku, \u00e8 designato come patrimonio culturale del Giappone ed \u00e8 incluso nella lista dei \"monumenti naturali speciali\" (\u7279\u5225\u5929\u7136\u8a18\u5ff5\u7269 \"tokubetsu tennen kinenbutsu\") e dei \"luoghi speciali di bellezza paesaggistica\" ((\u7279\u5225\u540d\u52dd \"tokubetsu meish\u014d\").\nDescrizione.\nKamik\u014dchi \u00e8 una valle di montagna lunga circa 16 km. La sua altezza media \u00e8 compresa tra circa 1400 m all'estremit\u00e0 sud e circa 1600 m all'estremit\u00e0 nord.\nKamik\u014dchi si trova nei Monti Hida, facenti parte del settore settentrionale delle Alpi giapponesi. Le montagne circostanti raggiungono i 3.190 m sul livello del mare. Kamik\u014dchi \u00e8 delimitato sul suo versante occidentale dal Monte Hotaka e all'estremit\u00e0 meridionale dal Monte Yake, un vulcano attivo.\nIl fiume Azusa scorre attraverso la valle ed alimenta il lago Taish\u014d, nato durante l'era Taish\u014d della storia giapponese da cui il nome a seguito di un'eruzione del Monte Yake avvenuta nel 1915.\nA causa della topografia della valle, si registrano un discreto numero di paludi e stagni; in particolare sono alquanto famosi gli stagni di Tashiro e Myojinla e la palude di Takezawa. Poich\u00e9 le acque sono principalmente derivanti dallo scioglimento delle nevi o da acquiferi sotterranei, la temperatura dell'acqua \u00e8 fredda, anche in piena estate. La zona Tokusawa all'estremit\u00e0 settentrionale della valle serviva da pascolo per cavalli e bestiame fino al 1934, quando l'area fu completamente integrata nel parco.\nAccesso e trasporto.\nA causa della protezione dell'intera valle di Kamik\u014dchi all'interno del parco nazionale di Ch\u016bbu-Sangaku, l'accesso stradale \u00e8 consentito solo per navette, taxi, veicoli forestali e manutentori. Dal 1994, l'ingresso di veicoli privati \u00e8 stato limitato nel parco oltre il tunnel di Kama, sia per la gestione del traffico che per l'ambiente."}
{"id": "7533754", "revid": "124517584", "url": "https://it.wikipedia.org/wiki?curid=7533754", "title": "Kim Seon-hyeong", "text": "Carriera.\nCon la ha disputato i Campionati mondiali del 2014."}
{"id": "7533756", "revid": "767487", "url": "https://it.wikipedia.org/wiki?curid=7533756", "title": "Space Probe Taurus", "text": "Space Probe Taurus \u00e8 un film del 1965 diretto da Leonard Katzman.\nTrama.\nAnno 2000: la nave spaziale Hope 1 viene lanciata nello spazio alla volta del pianeta Taurus, che pare colonizzabile dai terrestri, in virt\u00f9 delle sue condizioni fisiche ed atmosferiche simili a quelle della Terra.\nA bordo i rapporti fra i quattro membri dell\u2019equipaggio non sono rilassati: il comandante, colonnello Hank Stevens \u00e8, almeno inizialmente, infastidito dalla presenza nella spedizione di una donna, Lisa Wayne che, da parte sua, non lesina parole sarcastiche verso il colonnello; John Andros viene accusato di essere l\u00ec col solo scopo di scrivere, al ritorno, un libro di successo, ed inoltre, donnaiolo, corteggia Lisa, col pericolo di distogliere la missione dal suo fine precipuo; solo Paul Martin, il pi\u00f9 anziano, mantiene un atteggiamento equilibrato e saggio.\nIl primo incontro con un extraterrestre avviene quando avvistano una strana aeronave, nella quale due membri della spedizione penetrano, per essere per\u00f2 attaccati da un alieno, che sono costretti, per difendersi, ad uccidere.\nProseguono il viaggio, ma dopo l\u2019incontro con uno sciame di meteoriti, la Hope 1 manifesta seri malfunzionament, che li costringono ad approdare su un pianeta sconosciuto per cercare di riparare i guasti, il che richieder\u00e0 un tempo considerevole. La nave spaziale perde ogni contatto con la Terra, e finisce sul fondale marino del pianeta, dove presto viene attorniata da strane creature simili ad enormi granchi. Il dover affrontare congiuntamente serie difficolt\u00e0 rende gradualmente pi\u00f9 armonici i rapporti fra i componenti dell\u2019equipaggio: il colonnello Stevens chiede scusa a Lisa per il suo precedente atteggiamento maschilista, ed anzi fra i due si sviluppa reciproco rispetto ed amore; e John Andros risveglia la considerazione di tutti col suo candidarsi volontario nella pericolosa missione di raggiungere la superficie del mare.\nAndros emerge e raggiunge la costa, ma durante il suo ritorno verso la nave spaziale inabissata, viene attaccato da un alieno dall\u2019aspetto umanoide, e, per le ferite riportate, muore.\nI superstiti riescono a riparare l\u2019astronave, e ritornano verso la Terra. Ripristinati i collegamenti con la stazione di controllo terrestre, annunciano di voler denominare il pianeta, nel quale sono state riscontrate condizioni favorevoli alla vita umana, Andros 1."}
{"id": "7533757", "revid": "1305772", "url": "https://it.wikipedia.org/wiki?curid=7533757", "title": "Come On Get Higher", "text": "\"Come On Get Higher\" \u00e8 una canzone scritta da Matt Nathanson e Mark Weinberg. \u00c8 stata registra da Nathanson e rilasciata come secondo single dall'album \"Some Mad Hope\" del 2008. La canzone ha avuto un buon successo commerciale, raggiungendo la posizione 59 nella \"Billboard\" Hot 100. In seguito il singolo riceve il disco di platino dalla RIAA.\nLa canzone ha avuto molte cover da diversi artisti, incluso una versione country del duo Sugarland, il quale \u00e8 presente una versione live nella edizione deluxe dell'album \"Love on the Inside\"."}
{"id": "7533758", "revid": "300067", "url": "https://it.wikipedia.org/wiki?curid=7533758", "title": "Kim Sun-hyung", "text": ""}
{"id": "7533759", "revid": "1480390", "url": "https://it.wikipedia.org/wiki?curid=7533759", "title": "St James (Citt\u00e0 del Capo)", "text": "St James \u00e8 un villaggio costiero affacciato sulla Falsa Baia situato sulla penisola del Capo in Sudafrica.\nPosizionato tra Muizenberg e Kalk Bay, St James \u00e8 uno dei centri abitati pi\u00f9 piccoli di tutta la municipalit\u00e0 metropolitana di Citt\u00e0 del Capo, misurando infatti solo 1,5 km di lunghezza.\nSociet\u00e0.\nSituato all'interno del pi\u00f9 esteso sobborgo di Muizenberg, a sudovest del centro di Citt\u00e0 del Capo, St. James \u00e8 casa per pi\u00f9 di 491 residenti, principalmente bianchi (79,8%). I neri, gruppo etnico maggioritario del Paese, non rappresentano invece che il 7,3% degli abitanti, mentre i coloured si attestano al 6,7%.\nL'86,56% della popolazione utilizza come lingua madre l'inglese, il 6,11% l'afrikaans e il 2,24% la lingua xhosa."}
{"id": "7533787", "revid": "124517611", "url": "https://it.wikipedia.org/wiki?curid=7533787", "title": "Lee Jong-hyeon", "text": "Carriera.\nCon la ha disputato i Campionati mondiali del 2014."}
{"id": "7533788", "revid": "300067", "url": "https://it.wikipedia.org/wiki?curid=7533788", "title": "Lee Jong-hyun", "text": ""}
{"id": "7533789", "revid": "767487", "url": "https://it.wikipedia.org/wiki?curid=7533789", "title": "Steve Boone", "text": ""}
{"id": "7533790", "revid": "599013", "url": "https://it.wikipedia.org/wiki?curid=7533790", "title": "Amar Alibegovi\u0107", "text": "Biografia.\n\u00c8 il figlio di Teoman Alibegovi\u0107 e fratello minore di Mirza, a loro volta cestisti.\nCarriera.\nClub.\nInizi carriera, Virtus Roma e passaggio alla Virtus Bologna.\nCresciuto per due anni nella Stella Azzurra Roma passa poi a giocare nell'estate 2014 per quattro stagioni con i Red Storm di St. John's University nella NCAA.\nNel luglio del 2018 torna in Italia firmando per la Virtus Roma. Nell'aprile 2019 conquista con il club capitolino, la promozione in Serie A. Amar nella stagione 2019-2020 affronta per la prima volta nella sua carriera la Serie A. Dopo aver disputato un'ottima stagione nella massima serie, il 27 maggio del 2020 firma un contratto pluriennale per la Virtus Pallacanestro Bologna."}
{"id": "7533793", "revid": "300067", "url": "https://it.wikipedia.org/wiki?curid=7533793", "title": "Kim Tae-sul", "text": "Carriera.\nCon la ha disputato i Campionati mondiali del 2014."}
{"id": "7533796", "revid": "1573940", "url": "https://it.wikipedia.org/wiki?curid=7533796", "title": "Acantholipan gonzalezi", "text": "Acantholipan (il cui nome significa \"spina di L\u00e1pai-Nd\u00e9'\") \u00e8 un genere estinto di dinosauro ornithischio nodosauride vissuto nel Cretaceo superiore, circa 83.6 milioni di anni fa (Santoniano), in quello che oggi \u00e8 il Messico. Il genere contiene una singola specie, ossia \"A. gonzalezi\".\nScoperta e nomenclatura.\nNel nord del Messico sono stati ritrovati diversi fossili frammentari di nodosauridi. Uno scheletro parziale, ritrovato a Los Primos vicino a San Miguel a Coahuila, venne descritto nel 2011. Quando Rivera-Sylva e colleghi hanno riportato la scoperta di questo esemplare, CPC 272, inizialmente lo definirono troppo frammentario per istituirci una specie sopra. Successivamente, questi resti vennero giudicati come sufficientemente diagnostici per ricevere un nome binomiale.\nNel 2018, la specie tipo \"Acantholipan gonzalezi\" venne nominata da H\u00e9ctor Eduardo Rivera-Sylva, Eberhard Frey, Wolfgang Stinnesbeck, Gerardo Carbot-Chanona, Iv\u00e1n Erick Sanchez-Uribe e Jos\u00e9 Rub\u00e9n Guzm\u00e1n-Guti\u00e1rrez. Il nome generico combina il termine greco \"akanthos\", \"spina\", con \"lipan\", la denominazione spagnola dei \"L\u00e1pai-Nd\u00e9\", il \"Popolo Grigio\", una trib\u00f9 Apache che abita l'area del ritrovamento. Il nome specifico, \"gonzalezi\", onora il paleontologo messicano Arturo Homero Gonz\u00e1lez-Gonz\u00e1lez, il presidente del \"Museo del Desierto\" a Saltillo. \"Acantholipan\" \u00e8 anche la prima specie di ankylosauro scoperta in Messico.\nL'esemplare olotipico, CPC 272, \u00e8 stato ritrovato in uno strato marino della Formazione di Penna e risale al Santoniano. L'esemplare consiste in uno scheletro parziale privo del cranio. I suoi resti includono una vertebra dorsale, una vertebra caudale, un pezzo di una costola, la parte inferiore dell'omero sinistro, un'ulna superiore sinistra, la parte inferiore del femore sinistro e un osteoderma dorsale posteriore. Il fossile fa parte della \"Colecci\u00f3n Paleontol\u00f3gica de Coahuila\", \"Museo del Desierto\", Saltillo."}
{"id": "7533798", "revid": "767487", "url": "https://it.wikipedia.org/wiki?curid=7533798", "title": "Sch\u00e4m' dich, Brigitte!", "text": "Sch\u00e4m\u2019 dich, Brigitte!, noto anche con il titolo Wir werden das Kind schon schaukeln, \u00e8 un film del 1952 diretto da E. W. Emo.\nIl soggetto \u00e8 tratto da un\u2019opera teatrale di G\u00e1bor von Vaszary.\nTrama.\nKarl Stieglitz, professore di matematica, confisca alla propria alunna dodicenne Brigitte Schneider, a scuola, una lettera d\u2019amore. Scandalizzato si reca a casa degli Schneider, e fa leggere la lettera, firmata da una certa Mausi, a colei che crede essere la madre di Brigitte, mentre in realt\u00e0 \u00e8 una collaboratrice domestica della famiglia. Quando il professore lascia casa Schneider, invece di riprendere la lettera d\u2019amore che intende mostrare al consiglio dei professori, per sbaglio prende con s\u00e9 una fattura per l\u2019acquisto di un\u2019automobile, che il padre di Brigitte, il dottor Felix Schneider, aveva poco prima ricevuto dall\u2019amico Paul Fellmeier, venditore di automobili. La moglie di Felix, Lilli, trova la lettera d\u2019amore, apparentemente proveniente dalle tasche del marito, si convince di essere stata tradita, lo dice al marito, e, fortemente incitata dalla propria madre, fa scattare le pratiche di divorzio.\nFelix \u00e8 convinto che la lettera d\u2019amore sia stata indirizzata a Paul, che per sbaglio glie l\u2019avrebbe consegnata invece della fattura: si reca dunque da Paul per chiedergli di trarlo d\u2019impaccio con la moglie, alla quale avrebbe dovuto rivelare che la lettera era indirizzata a lui. Ma la moglie di Paul, Olga, avendo udito, dalla stanza attigua, il discorso dei due uomini, \u00e8 convinta a sua volta che il marito la tradisca.\nIn seguito si sviluppa una serie di equivoci, che coinvolgono un altro amico di Felix, ed addirittura una donna assoldata per impersonare uno dei personaggi dell\u2019intreccio, e da ultimo lo stesso professor Stieglitz, la cui moglie lo accusa di tradirla.\nBrigitte infine dice di aver trovato la lettera d\u2019amore, insieme a diverse altre consimili, fra le cose della mamma, Lilli, che viene a sua volta accusata di tradimento. Ma solo a questo punto si nota che le lettere incriminate datano una quarantina di anni prima, e che l\u2019autrice non \u00e8 altri che la madre di Lilli, apostrofata da Felix come \u201cnonna erotica\u201d."}
{"id": "7533799", "revid": "124517586", "url": "https://it.wikipedia.org/wiki?curid=7533799", "title": "Yang Dong-geun (cestista)", "text": "Carriera.\nCon la ha disputato i Campionati mondiali del 2014."}
{"id": "7533800", "revid": "125476646", "url": "https://it.wikipedia.org/wiki?curid=7533800", "title": "Carestia in Corea del Nord", "text": "La carestia nordcoreana (in coreano: \uc870\uc120\uae30\uadfc) colp\u00ec il paese dal 1994 al 1998 nell'insieme della crisi economica nota come la Marcia ardua o la Marcia della sofferenza (\uace0\ub09c\uc758 \ud589\uad70).\nLa carestia venne provocata da vari fattori, tra cui la perdita del supporto sovietico dopo lo scioglimento dell'URSS che port\u00f2 ad un crollo della produzione di cibo e di importazioni. La crisi venne esacerbata da alluvioni e siccit\u00e0, ed il governo nordcoreano con il suo sistema di pianificazione economica si dimostr\u00f2 troppo inflessibile per arginare concretamente il disastro. Le stime delle vittime sono molto variabili: su una popolazione di circa 22 milioni di abitanti, un numero di nordcoreani compreso tra i e i muore a causa di inedia o di malattie legate alla malnutrizione, con un picco di decessi nel 1997. Un censimento del 2011 fatto dal Ufficio del censimento degli Stati Uniti stima il numero per eccesso di morti tra il 1993 ed il 2000 dai 500 000 a 600 000 civili.\nLa marcia ardua.\nIl titolo di \"Marcia ardua\", o \"La marcia della sofferenza\", divenne una metafora della carestia in base alla campagna di propaganda dello Stato. Il \"Rodong Sinmun \"invitava i cittadini nordcoreani ad invocare la memoria di una fiaba apocrifa del periodo in cui Kim Il-sung era un comandante di un piccolo gruppo di guerriglia anti-giapponese. La storia, ricordata come la \"Marcia ardua, \"veniva descritta come \"una lotta contro migliaia di nemici a venti gradi sotto lo zero, affrontando una forte bufera di neve e l'inedia, con la bandiera rossa che sventolava davanti alle fila.\"\nCome parte della campagna di Stato, l'uso di parole come 'carestia' e 'fame' venne bandito poich\u00e9 esse esprimevano il fallimento del governo. I cittadini che sostenevano che le morti venivano provocate dalla carestia, rischiavano di trovarsi in seri problemi con le autorit\u00e0.\nContesto.\nLa grande carestia nordcoreana costitu\u00ec un evento centrale della storia del Paese, forzando il regime e il suo popolo a cambiare in maniera drastica e inaspettata.\nSoltanto il 20% circa del terreno montuoso della Corea del Nord \u00e8 coltivabile e molti campi sono liberi dal ghiaccio solo per sei mesi, permettendo solamente un raccolto all'anno. Il paese non \u00e8 mai stato autosufficiente per quanto riguarda il cibo e molti esperti considerano questa situazione irrealistica.\nVerso la fine degli anni ottanta, l'Unione Sovietica si stava avviando verso un importante periodo di riforme politiche ed economiche avviate da Michail Gorba\u010d\u00ebv, e inizi\u00f2 a richiedere alla Corea del Nord i pagamenti per tutti gli aiuti, una somma che il governo di Pyongyang non poteva restituire. Il 26 dicembre, l'Unione Sovietica venne dissolta, interrompendo cos\u00ec ogni commercio e sostegno, come ad esempio il petrolio meno caro. Senza il supporto sovietico, il flusso delle importazioni nel settore agricolo nordcoreano si ferm\u00f2 ed il governo si dimostr\u00f2 troppo inflessibile nel cercare di affrontare la situazione, mentre nel 1991 le importazioni di energia caddero del 75%. L'economia cadde in una spirale che port\u00f2 ad un crollo sia delle importazioni sia delle esportazioni: le miniere di carbone allagate necessitavano di energia elettrica per pompare fuori l'acqua, e la penuria di carbone peggiorava ancora di pi\u00f9 la mancanza di elettricit\u00e0, l'agricoltura faceva affidamento su sistemi di irrigazione alimentati a energia elettrica e fertilizzanti sintetici e pesticidi, e fu un grave colpo che port\u00f2 il Paese verso il collasso economico.\nLa maggior parte dei Nordcoreani aveva vissuto la fame ben prima della met\u00e0 degli anni novanta. Il Paese venne una volta sfamato da un sistema economico pianificato che aveva portato ad una sovrapproduzione di cibo, raggiunto molto tempo fa il limite della capacit\u00e0 produttiva e che non poteva rispondere efficacemente agli shock economici esogeni.\nLe compagnie commerciali statali della Corea del Nord emersero come dei mezzi alternativi per condurre delle relazioni economiche con altri Paesi. Negli ultimi vent'anni, queste aziende di Stato sono diventate delle importanti fonti di finanziamento del regime, con una percentuale di tutti i ricavi destinati \"direttamente ai conti personali di Kim Jong-il ... [che erano stati] usati per assicurare e mantenere la fedelt\u00e0 della leadership superiore.\"\nBen presto il Paese istig\u00f2 delle misure di austerit\u00e0, incentivando la campagna \"mangiate due pasti al giorno\", ma queste misure si dimostrarono inadeguate nel fermare il declino economico. Il professor Hazel Smith dell'Universit\u00e0 di Cranfield sostiene nel suo libro \"Hungry for Peace\" che :Senza l'aiuto da questi paesi, la Corea del Nord non fu pi\u00f9 in grado di rispondere in maniera adeguata all'imminente carestia. Per un po' di tempo, la Cina riemp\u00ec il vuoto lasciato dal crollo dell'URSS e garant\u00ec allo Stato nordcoreano rifornimenti di cibo e sostegni economici. Nel 1993, la Cina forniva alla Corea del Nord con il 77% delle importazioni di carburante ed il 68% delle importazioni di cibo, rendendo cos\u00ec il paese dipendente dalla potenza asiatica. Nello stesso anno la Cina si ritrov\u00f2 con il proprio deficit di grano e necessit\u00f2 di valuta forte, tagliando cos\u00ec gli aiuti alla Corea del Nord.\nNel 1997, So Kwan-hui, il ministro nordcoreano dell'agricoltura, venne accusato di spionaggio per conto degli Stati Uniti e di sabotaggio dell'agricoltura nazionale per portare il Paese verso la carestia. Di conseguenza, venne condannato a morte per fucilazione dal governo nordcoreano.\nCause.\nAlluvioni e siccit\u00e0.\nIl declino economico e le politiche fallimentari favorirono il contesto per la carestia, ma le alluvioni nella met\u00e0 degli anni novanta risultarono una causa immediata e quelle di luglio e agosto del 1995 furono di \"proporzioni bibliche\" secondo degli osservatori indipendenti. Si stima che le alluvioni colpirono circa il 30% del territorio nordcoreano.\nNel 1995 furono distrutti ettari di terre coltivabili, raccolti, riserve di grano ed infrastrutture economiche e sociali. L'Ufficio delle Nazioni Unite per gli affari umanitari riport\u00f2 che \"tra il 30 luglio e il 18 agosto 1995, le piogge torrenziali hanno causato devastanti alluvioni nella Repubblica Popolare Democratica di Corea. In un'area della contea di Pyongsan nello Hwanghae Settentrionale, sono stati registrati 877 mm di pioggia caduti in sette ore, un'intensit\u00e0 di precipitazioni mai vista in quest'area.[...] Il flusso d'acqua nel fiume Amnoc, che percorre il confine con la Cina, era stimato a 4,8 miliardi di tonnellate in periodo di 72 ore. Un'alluvione di questa grandezza non \u00e8 mai stata registrata in pi\u00f9 di 70 anni.\"\nI problemi maggiori causati dalle alluvioni non erano soltanto la distruzione delle terre arabili e dei raccolti, ma soprattutto la perdita delle scorte d'emergenza di grano poich\u00e9 molte di queste venivano conservate nel sottosuolo. Secondo le Nazioni Unite, le alluvioni del 1994 e del 1995 avevano distrutto circa 1,5 milioni di tonnellate di riserve di grano, ed i Centri per la prevenzione e il controllo delle malattie hanno affermato che 1,2 milioni di tonnellate (o il 12%) del grano prodotto \u00e8 andato perduto con l'alluvione del 1995. Ci furono altre alluvioni maggiori nel 1996 ed una siccit\u00e0 nel 1997.\nLa Corea del Nord perse l'85% della sua capacit\u00e0 elettrica a causa dei danni provocati dalle alluvioni alle infrastrutture come gli impianti idroelettrici, miniere di carbone e strumenti di distribuzione e trasporto. Gli ufficiali dell'ONU riportarono che la mancanza di elettricit\u00e0 tra il 1995 e il 1997 non era stata causata da una carenza di petrolio, poich\u00e9 soltanto due delle ventiquattro centrali energetiche generavano energia con esso. Circa il 70% dell'elettricit\u00e0 generata in Corea del Nord proveniva infatti dalle centrali idroelettriche e le siccit\u00e0 del 1996 e del 1997 (e la rottura di una delle grandi turbine dello Yalu) provocarono ulteriori cali di corrente in tutto il paese, riducendo il trasporto su rotaia, che in seguito portarono alle carenze di carbone per le centrali termoelettriche responsabili della produzione del 20% del fabbisogno energetico del paese.\nUn studio del 2008, tuttavia, non evidenzi\u00f2 alcuna variazione nella nutrizione dei bambini nelle contee interessate da inondazioni e in quelle non alluvionate.\nFallimento del sistema pubblico di distribuzione.\nLa vulnerabilit\u00e0 della Corea del Nord alle alluvioni e alla carestia venne esacerbata dal fallimento del sistema pubblico di distribuzione. Il regime infatti rifiut\u00f2 di perseguire politiche che avrebbero permesso l'importazione e la distribuzione indiscriminata di cibo in tutte le regioni del Paese. Il cibo venne distribuito alle persone in base ai loro ideali politici e al loro grado di fedelt\u00e0 nei confronti dello Stato secondo un sistema stabilito dai Decreti del gabinetto 96 e 102 nel novembre del 1957 e riassunto nella seguente tabella (bisogna ricordare che il Programma alimentare mondiale considera una porzione di 600 grammi di cereale al giorno inferiore alla razione di sopravvivenza):\nTuttavia, l'estensione del periodo di carenze di cibo mise un freno al sistema e diffuse l'ammontare delle allocazioni disponibili di cibo in modo rado tra i gruppi, colpendo il 63% della popolazione che era completamente dipendente dalla distribuzione pubblica. Il sistema nutriva nel 1997 soltanto il 6% della popolazione.\nIl totale annuale di cibo che un contadino poteva ottenere si ridusse dai 167 ai 107 kg.\nCause a lungo termine.\nLa carestia \u00e8 stata anche un risultato del culmine di una lunga serie di decisioni mediocri del governo che si sono accumulate nei decenni. Il tentativo di seguire un modello di economia chiusa port\u00f2 il regime ad abbandonare la possibilit\u00e0 di entrare nei mercati internazionali ed importare il cibo invece di restringere la domanda, inoltre i tentativi di aumentare le esportazioni e guadagnare valuta estera nella zona economica speciale di Rason furono fallimentari. Il governo nordcoreano perse anche l'opportunit\u00e0 per un'opzione a breve termine di prendere prestiti dall'estero e finanziare le importazioni di cibo dopo essersi dimostrato inadempiente con i prestiti stranieri negli anni settanta.\nSistema sanitario.\nLe forniture mediche inadeguate, la contaminazione dell'acqua e dell'ambiente, frequenti cali di corrente e una preparazione non aggiornata portarono ad una crisi del sistema sanitario nordcoreano che si somm\u00f2 alla devastazione. Secondo una delegazione UNICEF del 1997, gli ospedali erano puliti ma i reparti erano privi anche delle strumentazioni pi\u00f9 semplici come sfigmomanometri, termometri, bilance, bacinelle reniformi, spatole, flebo e altro. Molti pazienti erano trattati con flebo casalinghe fatte con bottiglie di birra e palesemente non sterili. Non vi erano le soluzioni per la reidratazione orale e nemmeno i farmaci basilari come analgesici e antibiotici.\nMalnutrizione diffusa.\nCon la vasta distruzione dei raccolti e delle riserve di cibo, la maggior parte della popolazione cadde nella disperazione, incluse le aree che erano ben specializzate nella produzione di cibo. Nel 1996, \u00e8 stato riportato che i cittadini nelle \"cosiddette zone migliori del paese, erano cos\u00ec affamate che mangiavano le pannocchie di granturco prima che il raccolto si fosse sviluppato completamente.\" Ci\u00f2 ridusse le aspettative di produzione di un gi\u00e0 devastato raccolto del 50%.\nTutto il popolo era affetto dalla crisi, senza distinzioni di genere, affiliazione o classe sociale. La malnutrizione dei bambini, come indicato dai gravi casi di individui sottopeso, era al 3% nel 1987, 14% nel 1997 e 7% nel 2002.\nEsercito.\nIl\" Songun\" \u00e8 la politica militarista della Corea del Nord che d\u00e0 la priorit\u00e0 all'Armata del popolo coreano negli affari di Stato e alloca le risorse nazionale in base al principio del \"Prima l'esercito\". Anche se alle forze armate veniva data la priorit\u00e0 per la distribuzione di cibo, ci\u00f2 non garantiva che avrebbero ricevevano tutte delle razioni generose.\nL'esercito avrebbe dovuto trovare dei modi per far aumentare il cibo per nutrirsi e sviluppare industrie che gli avrebbero permesso di comprare alimenti e forniture dall'estero. Le razioni ricevute dal personale militare erano molto basilari e \"i soldati ordinari dell'esercito con milioni di truppe spesso rimanevano affamati, come le loro famiglie che non ricevevano un trattamento preferenziale semplicemente per il fatto che un figlio o una figlia stava servendo nelle forze armate.\"\nDonne.\nLe donne soffrirono molto a causa della forte distinzione di genere all'interno della societ\u00e0 nordcoreana, che le relegava il ruolo di raccolta di cibo, acqua e carburante per le loro famiglie, spesso allargate. Simultaneamente, le donne avevano la pi\u00f9 alta percentuale nella forza lavoro rispetto agli altri paesi del mondo, calcolata all'89%. Perci\u00f2, le donne dovettero per forza rimanere a lavorare ed ottenere beni per le loro famiglie.\nLe donne in gravidanza e in allattamento ebbero grande difficolt\u00e0 a rimanere in buona salute ed i tassi di mortalit\u00e0 materna aumentarono a circa 41 su 1000, mentre altre complicazioni come anemie, emorragie e parti prematuri divennero molto comuni a causa della diffusa avitaminosi. \u00c8 stato stimato che il numero di nascite era diminuito di circa 0,3 bambini per donna durante quel periodo.\nBambini.\nI bambini, soprattutto quelli con un'et\u00e0 inferiore ai due anni, sono stati i pi\u00f9 vulnerabili sia alla carestia che alla povert\u00e0 . L'Organizzazione mondiale della sanit\u00e0 riport\u00f2 i tassi di mortalit\u00e0 per i bambini a 93 su 1000, mentre quelli dei neonati furono a 23 su 1000. Le madri denutrite avevano difficolt\u00e0 ad allattare al seno e non erano disponibili altre alternative adeguate, infatti il latte artificiale non veniva prodotto ancora a livello locale e vennero importate soltanto delle piccole quantit\u00e0.\nLa carestia port\u00f2 ad una popolazione di bambini nomadi e senzatetto noti come \"kotjebi\".\nNumero stimato di decessi.\nIl numero esatto di vittime durante la fase acuta della crisi, dal 1994 al 1998, probabilmente non potr\u00e0 mai essere determinato con esattezza, dato che il governo ha rifiutato di rilasciare qualsiasi informazione dettagliata al mondo esterno. Alcune analisi indipendenti stimano che tra 800.000 e 1,5 milioni di persone sono morte per inedia o altre malattie causate dalla mancanza di cibo.\nTuttavia, il governo nordcoreano stima il numero di decessi tra il 1995 ed il 1998 in un intervallo compreso tra i 220.000 ed i 4 milioni di morti.\nNel 1998, i membri dello staff del Congresso degli Stati Uniti che visitarono il paese riferirono che \"Ci sono stati dai 300 000 a 800 000 decessi all'anno, con un picco nel 1997. Questo renderebbe il numero totale di morti per la carestia della Corea del Nord compreso tra i 900 000 e 2,4 milioni dal 1995 al 1998.\" Stime pi\u00f9 alte vanno da 2 a 3 milioni. I funzionari nordcoreani hanno tuttavia ridotto le cifre ad un minimo di 250 mila all'interno delle discussioni riservate ma gli estremi dell'intervallo dei valori vengono considerati imprecisi.\nUn sondaggio del Ministero della pubblica sicurezza della Corea del Nord riporta che dal 1995 al marzo 1998 morirono tra le 2,5 milioni ed i 3 milioni di persone, anche se il numero potrebbe essere stato gonfiato per garantire ulteriori aiuti alimentari. Le stime pi\u00f9 sofisticate utilizzate per misurare le morti in eccesso basate su dati diversi forniti da varie fonti portano ad un numero totale che va da 600 000 a 1 milione, o dal 3% al 5% della popolazione precedente alla crisi.\nLe conseguenze della carestia sono visibili ancora oggi, soprattutto nel collasso del sistema pubblico di distribuzione e di razionamento del cibo e in altre istituzioni economiche, come la crescente autosufficienza dei cittadini nordcoreani.\nSecondo le recenti ricerche condotte dall'Ufficio del censimento statunitense nel 2011, l'intervallo ideale delle morti in eccesso tra il 1993 ed il 2000 era compreso tra i 500 000 ed i 600 000, per un totale di morti in eccesso tra i 600 000 e 1 000 000 dall'anno 1993 al 2008.\nMercati neri.\nAllo stesso tempo, gli anni di carestia furono anche caratterizzati da una drammatica rinascita del mercato nero e dell'economia secondaria nota in Corea del Nord come Jangmadang. Il contrabbando attraverso il confine aument\u00f2 in maniera esponenziale e pi\u00f9 di 250 000 nordcoreani disertori si trasferirono in Cina. Amartya Sen aveva menzionato il malgoverno come la causa dei problemi strutturali ed economici che contribuirono alla carestia, e pare che la stessa abbia portato anche alla diffusione della corruzione all'interno del governo.\nQuando il carburante inizi\u00f2 a scarseggiare mentre aumentava la richiesta di logistica, nacquero le cosiddette \"servi-cha\" (Chos\u014fn'g\u016dl: \uc368\ube44 \ucc28;\" \"auto di servizio\"\"), in cui un imprenditore forniva dei servizi di trasporto a imprese, istituzioni e individui che non avevano accesso ad altri veicoli, mentre l'auto rimaneva formalmente di propriet\u00e0 di un'impresa o unit\u00e0 legittima che forniva anche i permessi di trasporto. La popolazione della Corea del Nord iniziava ad essere pi\u00f9 indipendente dal governo e meno fiduciosi della famiglia Kim.\nCon la disperazione derivante dalla carestia e dai commerci informali, i Nordcoreani svilupparono il loro mercato nero e riuscirono ad adattarsi e a sopravvivere. Andrej Lan'kov ha descritto questo processo come la \"morte naturale dello stalinismo nordcoreano\".\nLo stipendio ufficiale medio nel 2011 era equivalente ai 2$ al mese, mentre il reddito mensile effettivo era intorno ai 15$ poich\u00e9 la maggior parte dei Nordcoreani guadagnava denaro tramite delle piccole attivit\u00e0 illegali: commercio, agricoltura di sussistenza e artigianato. L'economia illegale era in mano alle donne poich\u00e9 gli uomini dovevano frequentare i loro posti di lavoro ufficiale anche se la maggior parte delle fabbriche non erano funzionanti.\nRisposta internazionale.\nL'assistenza iniziale alla Corea del Nord incominci\u00f2 presto nel 1990, con un supporto su bassa scala da parte di gruppi religiosi in Corea del Sud e dall'UNICEF. Nell'agosto del 1995, la Corea del Nord fece una richiesta ufficiale di aiuto umanitario accolta in seguito dalla comunit\u00e0 internazionale:\nA partire dal 1996, anche gli Stati Uniti incominciarono a spedire aiuti alimentari alla Corea del Nord tramite il Programma alimentare mondiale delle Nazioni Unite per cercare di combattere la carestia. Le spedizioni hanno raggiunto il picco nel 1999 di quasi 600 000 tonnellate, rendendo gli Stati Uniti il maggior donatore di cibo tra gli altri paesi. Sotto la presidenza di George W. Bush, gli aiuti sono stati drasticamente tagliati anno dopo anno da 320 000 tonnellate nel 2001 a 28 000 tonnellate nel 2005. L'amministrazione Bush venne criticata per aver usato il cibo \"come un'arma\" durante i colloqui sul programma nucleare della Corea del nord, ma l'agenzia statunitense per lo sviluppo internazionale (USAID) ha insistito affermando che i criteri adottati erano gli stessi per tutti i paesi e la situazione in Corea del Nord era \"migliorata significativamente sin dal suo collasso a met\u00e0 degli anni novanta\".\nLa Corea del Sud (prima del governo di Lee Myung-bak) e la Cina sono rimasti i principali donatori di alimentari alla Corea del Nord, mentre il governo statunitense si \u00e8 opposto agli aiuti a causa del rifiuto del governo nordcoreano di consentire ai rappresentanti dei paesi donatori di sorvegliare il processo di distribuzione dei loro aiuti all'interno della Corea del Nord, in modo da garantire che gli aiuti non vengano sequestrati e venduti da \u00e9lite del governo o dirottati per sfamare i grandi reparti dell'esercito nordcoreano. Nel 2005, la Corea del Sud e la Cina fornirono insieme quasi 1 milione di tonnellate di aiuti alimentari, ciascuno dei quali contribuita per met\u00e0 ciascuna.\nGli aiuti umanitari provenienti dai paesi limitrofi della Corea del Nord \u00e8 stato spesso interrotto per indurre il Paese a riprendere i colloqui boicottati. Ad esempio, la Corea del Sud decise nel 2006 di \"posticipare\" le 500 000 tonnellate di riso destinate al Nord, ma l'idea del fornire il cibo come un chiaro incentivo rispetto al riprendere \"gli aiuti umanitari generali\" \u00e8 stata in seguito scartata. Altre interruzioni furono causate dai diffusi saccheggi dei vagoni ferroviari utilizzati dalla Cina continentale per fornire gli aiuti alimentari alla Corea del Nord.\nSviluppi post-carestia.\nLa Corea del Nord non ha ancora raggiunto l'autosufficienza alimentare e si affida agli aiuti esterni provenienti dalla Corea del Sud, Cina, Stati Uniti, Giappone ed Unione europea. Nel 2002, il governo di Pyongyang chiese che gli aiuti alimentari non venissero pi\u00f9 consegnati.\nA met\u00e0 degli anni 2000, il Programma alimentare mondiale rifer\u00ec che le condizioni in cui vessava il Paese avrebbero portato ad un imminente ritorno di una carestia in Corea del Nord e venne riportato che il governo locale aveva mobilitato milioni di abitanti delle citt\u00e0 per aiutare i coltivatori di riso nelle campagne. Tuttavia, nel 2012 il Programma alimentare mondiale afferm\u00f2 che la Corea del Nord avrebbe ricevuto aiuti alimentari il pi\u00f9 presto possibile. Il cibo doveva per\u00f2 essere prima trattato da un funzionario e in seguito distribuito direttamente ai cittadini nordcoreani.\nLa produzione agricola aument\u00f2 dai 2,7 milioni di tonnellate nel 1997 a 4,2 milioni nel 2004. Le carenze di cibo continuarono ad essere nel 2008 ancora un problema per la Corea del Nord, sebbene fossero minori rispetto a quelle della seconda met\u00e0 degli anni novanta, ma un'alluvione nel 2007 ed una riduzione degli aiuti alimentari esacerbarono il problema.\nNel 2011, durante una visita in Corea del Nord, l'ex presidente degli Stati Uniti Jimmy Carter ha riportato che un terzo dei bambini nordcoreani era malnutrito e con problemi di crescita a causa della mancanza di cibo. Ha anche affermato che il governo nordcoreano aveva ridotto l'assunzione giornaliera di cibo da 1 400 a 700 kcal nel 2011. Alcuni studiosi ritengono che la Corea del Nord abbia intenzionalmente aggravato la penuria di cibo, mirando a ricevere ulteriori scorte di cibo tramite gli aiuti stranieri per la sua programmata celebrazione di massa del 100\u00ba compleanno di Kim Il-sung nel 2012.\nI disertori nordcoreani hanno riferito nel settembre del 2010 che nel paese era ritornata la fame e l'inedia. I bambini nordcoreani in et\u00e0 pre-scolare vengono riportati in media pi\u00f9 bassi di 3-4 cm rispetto ai giovani sudcoreani, una differenza che alcuni ricercatori attribuiscono alle condizioni di carestia e malnutrizione. Circa il 45% dei bambini nordcoreani con un'et\u00e0 inferiore ai 5 anni \u00e8 rachitico a causa della malnutrizione e persiste ancora una popolazione di kotjebi. Molte persone mangiavano la carne soltanto nelle festivit\u00e0 pubbliche, ovvero nei compleanni di Kim Il-sung e Kim Jong-il.\nUn'inchiesta del \"Tokyo Shimbun\" dell'aprile 2012 mostrava come dalla morte di Kim Jong-il nel dicembre 2011, circa 20 000 persone fossero morte di fame nella provincia dello Hwanghae meridionale. Un'altra inchiesta dell'agenzia giapponese Asia Press nel gennaio 2013 affermava che nelle province dello Hwanghae settentrionale e meridionale erano morte di fame oltre 10 000 persone mentre altre agenzie di stampa internazionali hanno iniziato a diffondere anche storie di cannibalismo.\nIl Programma alimentare mondiale ha denunciato soltanto la malnutrizione e la carenza di cibo all'interno della Corea del Nord, ma non una carestia. Nel 2016, il Comitato delle Nazioni Unite sui diritti dell'infanzia ha riportato un costante calo del tasso di mortalit\u00e0 infantile dal 2008. Uno studio accademico del 2016 ha rilevato che la situazione era notevolmente migliorata rispetto agli anni novanta e che i livelli di salute e nutrizione della Corea del Nord erano in linea con quelli degli altri paesi in via di sviluppo. Nel 2017, l'analista Andrej Lan'kov aveva affermato che le precedenti previsioni di un possibile ritorno della carestia erano infondate e che i giorni della fame in Corea erano ormai passati.\nUn sondaggio del 2017 dimostr\u00f2 che la carestia aveva alterato la demografia nordcoreana, colpendo in particolare i neonati maschi. Le donne tra i 20 e i 24 anni costituivano il 4% della popolazione mentre gli uomini nella stessa fascia di et\u00e0 formavano soltanto il 2,5%. La malnutrizione cronica o ricorrente era calata dal 28% nel 2012 al 19% nel 2017."}
{"id": "7533803", "revid": "98271101", "url": "https://it.wikipedia.org/wiki?curid=7533803", "title": "Jospeh Damiani", "text": ""}
{"id": "7533804", "revid": "124517572", "url": "https://it.wikipedia.org/wiki?curid=7533804", "title": "Park Chan-hui", "text": "Carriera.\nCon la ha disputato i Campionati mondiali del 2014."}
{"id": "7533806", "revid": "300067", "url": "https://it.wikipedia.org/wiki?curid=7533806", "title": "Park Chan-hee", "text": ""}
{"id": "7533807", "revid": "287204", "url": "https://it.wikipedia.org/wiki?curid=7533807", "title": "Giovanni Luca Aresta", "text": "Avvocato penalista. \u00c8 Capogruppo per il Movimento 5 Stelle nella IV Commissione permanente Difesa, componente il Comitato per la Legislazione della Camera dei deputati nonch\u00e9 la Commissione monocamerale d\u2019inchiesta per la morte di Giulio Regeni."}
{"id": "7533821", "revid": "1043175", "url": "https://it.wikipedia.org/wiki?curid=7533821", "title": "Sh\u014d Inagaki", "text": "Carriera.\nClub.\nProdotto dell'Universit\u00e0 di Scienze motorie Nippon, debutta con i professionisti nel 2012 presso il , squadra della J1 League.\nDopo tre stagioni, nel corso delle quali raccoglie 81 presenze e 6 reti in campionato, \u00e8 acquistato dal .\nNazionale.\nA marzo 2021 viene convocato per la prima volta in assoluto dal ct Hajime Moriyasu per le partite contro la Corea del Sud e la Mongolia, in sostituzione dell'infortunato Riki Harakawa.\nSegner\u00e0 una doppietta nella sua partita d\u2019esordio contro la Mongolia, vinta con il risultato di 14-0 per le qualificazioni del Mondiale 2022."}
{"id": "7533828", "revid": "767487", "url": "https://it.wikipedia.org/wiki?curid=7533828", "title": "The Cosmic Man", "text": "The Cosmic Man \u00e8 un film statunitense del 1959, diretto da Herbert S. Greene, con John Carradine.\n\u00c8 un film di fantascienza che narra di un extraterrestre che, proprio all'inizio dell'era spaziale, giunge sulla Terra portando un messaggio di pace e comprensione interplanetaria, solo per scontrarsi con i militari. \"The Cosmic Man\" fu realizzato da Futura Productions Inc. e venne distribuito negli Stati Uniti da Allied Artists e nel Regno Unito da Associated British-Path\u00e9.\nTrama.\nDalle stazioni radar delle Forze armate statunitensi, in California, viene rivelata la presenza di un UFO, che ha la propriet\u00e0 di viaggiare ad una velocit\u00e0 troppo elevata per non disintegrarsi nell'atmosfera terrestre. Poco dopo i Rangers segnalano ai militari che nella localit\u00e0 di Stone Canyon \u00e8 stato avvistato uno strano oggetto volante. Il colonnello Matthews accorre, insieme al noto astrofisico dott. Sorensen, un civile associato all'operazione: l'oggetto non identificato \u00e8 una non grossa sfera chiara, che staziona librandosi nell'aria a pochi metri dal suolo.\nMentre viene organizzato il blocco dell'accesso alla localit\u00e0 e si formano le prime ipotesi sulla natura della sfera, comincia a manifestarsi la diversit\u00e0 delle vedute fra i militari, che sospettano trattarsi di un'arma segreta, e gli scienziati, che sospendono il giudizio in attesa di compiere ulteriori studi.\nNonostante venga proclamato il segreto militare sull'avvenimento, la voce comincia a spargersi, e, nella notte molti abitanti della vicina cittadina, notando una presenza estranea, telefonano allarmati alla polizia temendo una invasione. Nell'attesa di decidere quale comportamento adottare, viene istituito un quartier generale, del quale fanno parte il colonnello Matthews con altri militari, e il dottor Sorensen con un suo aiutante, nell'albergo montano vicino al canyon, gestito dalla vedova Kathy, che vi vive col figlio Ken, un brillante ragazzino appassionato di astrofisica, che \u00e8 costretto su una sedia a rotelle, e a cui i medici hanno pronosticato pochi mesi di vita. Sorensen ipotizza che una qualche entit\u00e0, un uomo del cosmo, dall'intelligenza superiore, sia in qualche modo fuoriuscito dalla sfera, che pure non presenta nessuna possibile apertura, anche perch\u00e9 scopre che qualcuno si \u00e8 introdotto nel suo laboratorio, e ha corretto l'errore in una teoria fisica che egli stava sviluppando.\nIntanto all'albergo di Kathy si presenta un uomo, le cui fattezze sono celate dall'impermeabile col bavero alzato, dal cappello calcato sulla fronte e dagli occhiali scuri, che dice a Kathy di essere uno scienziato, atteso da Sorensen, e si fa assegnare una stanza.\nNella notte successiva, l'uomo del cosmo si manifesta sotto forma di una ombra scura, nell'albergo, dove sono riuniti militari e scienziati, e dice di essere un cosmonauta fra i tanti appartenenti ai diversi nuclei abitati dell'universo, giunto sulla Terra, non primo n\u00e9 ultimo visitatore, senza alcuna intenzione bellicosa, ma per motivi di studio, dei quali non ritiene inopportuno fare menzione. I militari sparano all'ombra, senza alcun risultato.\nPi\u00f9 avanti, nella stessa notte, Kathy scopre che, nella camera del figlio c'\u00e8 lo scienziato che aveva in precedenza preso alloggio nell'albergo, e che stava ora giocando con Ken a scacchi, gioco che il ragazzino gli aveva appena insegnato.\nIntanto i militari, esonerato Sorensen dalla collaborazione, hanno deciso di distruggere la sfera, e solo allora sorge in Kathy il dubbio, che confida all'astrofisico, che il misterioso scienziato non sia altri che l'uomo del cosmo. Irrompono nella sua stanza, che per\u00f2 trovano vuota. Kathy scopre allora che anche il figlio Ken \u00e8 scomparso: si precipitano dunque allo Stone Canyon, e fanno interrompere le operazioni di distruzione della sfera che i militari avevano intrapreso. Compare l'uomo del cosmo, con Ken in braccio, addormentato. Egli depone il ragazzo per terra, e viene risucchiato dalla sfera, che svanisce.\nKen si risveglia, e, fra la meraviglia di tutti, raggiunge, camminando, completamente guarito, la madre."}
{"id": "7533830", "revid": "338238", "url": "https://it.wikipedia.org/wiki?curid=7533830", "title": "Niccol\u00f2 Mannion", "text": "Biografia.\n\u00c8 il figlio dell'ex cestista statunitense Pace Mannion, a lungo professionista in Italia, e di Gaia Bianchi, ex pallavolista italiana di Guidonia Montecelio.\nCaratteristiche tecniche.\nPu\u00f2 giocare sia come playmaker sia come guardia. In quest'ultima posizione di campo viene considerato, dagli addetti ai lavori, come uno tra i migliori giocatori della sua classe d'et\u00e0.\nCarriera.\nHigh school.\nPinnacle High School (2015-2019).\nNel 2015 decide di frequentare la Pinnacle High School a Phoenix, in Arizona. Nel suo anno da \"freshman\" gioca 28 partite, nelle quali riesce a tenere una media di 20,2 punti, 4,6 rimbalzi e 4,7 assist a partita e viene inserito nel miglior quintetto nazionale secondo MaxPreps. La stagione da \"sophomore\" non inizia per\u00f2 nel migliore dei modi, con Niccol\u00f2 che \u00e8 costretto a saltare le prime quattro partite stagionali. Ciononostante riesce a terminare la stagione con una media di 23,4 punti, 4,7 rimbalzi e 5,8 assist a partita e con la vittoria del titolo statale di categoria. Durante l'estate decide di riclassificarsi alla classe del 2019, anticipando di un anno l'uscita dall'High School. L'anno da senior \u00e8 caratterizzato da ottime prestazioni messe a segno contro altri prospetti liceali, tra cui una prestazione di 33 punti e 12 assist contro uno dei migliori prospetti della classe '20 Jalen Green. Il 27 febbraio 2019 guida la sua squadra al suo secondo titolo statale, dopo una prestazione da 34 punti, 8 rimbalzi e 6 assist. Alla fine conclude la sua ultima stagione con una media di 30,4 punti, 6,2 rimbalzi e 6,2 assist a partita.\nCollege.\nArizona Wildcats (2019-2020).\nNella preseason 2019-20, Mannion \u00e8 stato inserito nel First Team All Pac-12 Conference ed \u00e8 stato inserito tra i candidati per il Wooden Award e per il Naismith Trophy. Alla sua seconda partita al college per gli Arizona Wildcats, ha segnato 23 punti, collezionando anche 9 assist e 4 rimbalzi nella vittoria 90-69 contro Illinois. Il 28 novembre 2019, Mannion ha messo a referto una doppia-doppia da 16 punti (incluso il canestro della vittoria) e 11 assist nella vittoria 93-91 contro Pepperdine al primo round della Wooden Legacy. Al secondo turno nella vittoria contro i Penn Quakers, ha segnato il suo career-high da 24 punti. Mannion guid\u00f2 il team alla vittoria della Wooden Legacy e venne nominato MVP della competizione. Alla fine della regular season, \u00e8 stato inserito nell'All Pac-12 Second Team e nell'All Freshman Team. Alla fine della stagione, si \u00e8 dichiarato eleggibile per il Draft NBA 2020.\nNBA.\nGolden State Warriors (2020-2021).\nIl 18 novembre 2020 viene ingaggiato, come 48\u00aa scelta del Draft 2020, dai Golden State Warriors. Debutta nella Lega il 4 gennaio 2021, rimanendo in campo per 8 minuti, con 0 punti 2 rimbalzi e 2 assist, nella vittoria per 137-106 dei Warriors sui Sacramento Kings. Diviene quindi l'ottavo giocatore italiano a debuttare in NBA (dodicesimo contando le naturalizzazioni). Il 21 gennaio, contro i New York Knicks, arriva la seconda presenza e realizza il suo primo punto in NBA con un 1/2 in lunetta, mettendo a referto anche 1 rimbalzo e 4 assist, in 8 minuti di gioco. Nel mentre va a giocare in G-League coi Santa Cruz Warriors, con cui debutta il 10 febbraio 2021 mettendo a referto 17 punti e 6 assist contro il team Ignite. Dopo appena nove partite giocate nella lega di sviluppo, con medie da 19.3 punti, 6.9 assist e 3.4 rimbalzi a partita, viene richiamato in prima squadra da Steve Kerr per la restante parte di stagione. Il 4 marzo 2021 gioca la sua prima partita da titolare in NBA complice l'assenza del playmaker titolare Stephen Curry. L'11 marzo 2021 realizza la sua prima partita in doppia cifra in NBA, segnando 10 punti nella sconfitta fuori casa contro i Los Angeles Clippers. Torna in doppia cifra nella sconfitta casalinga contro i Los Angeles Lakers del 15 marzo 2021, segnando ancora 10 punti. Il 25 marzo migliora ulteriormente il suo career-high in NBA, segnando 19 punti contro i Sacramento Kings.\nL'approdo in Italia.\nVirtus Bologna (2021-presente).\nIl 10 agosto 2021 firma per la Virtus Bologna, lasciando l'NBA dopo solo un anno dal suo debutto.\nNazionale.\nDopo essere stato tagliato dalla nazionale statunitense prima dei FIBA Americas Under-16, ha disputato da protagonista gli Europei del 2017 della stessa categoria con l'Italia, terminando la manifestazione come miglior marcatore.\nIl 1\u00ba luglio 2018 ha debuttato con la nazionale maggiore, all'et\u00e0 di 17 anni, tre mesi e 17 giorni (diventando cos\u00ec il quarto pi\u00f9 giovane esordiente della storia degli \"Azzurri\"), in occasione della partita di qualificazione al Mondiale 2019 persa per 81-66 contro i Paesi Bassi, segnando 9 punti. Il 4 luglio 2021 contribuisce con 24 punti (miglior marcatore) alla vittoria a Belgrado contro la Serbia che qualifica la nazionale azzurra ai Giochi Olimpici di Tokyo."}
{"id": "7533834", "revid": "297031", "url": "https://it.wikipedia.org/wiki?curid=7533834", "title": "Monte Hotaka", "text": "Il monte Hotaka (\u7a42 \u9ad8 \u5cb3 \"Hotaka-dake\"), noto anche come monte Hotakadake \u00e8, con i suoi 3.190 m sul livello del mare, il massiccio pi\u00f9 alto del gruppo delle Alpi giapponesi settentrionali. Tutte le cime principali dell'Hotaka, ad eccezione del Monte Maehotaka, giacciono al confine tra le citt\u00e0 di Matsumoto, nella Prefettura di Nagano e Takayama, nella Prefettura di Gifu.\nDal 1934 il monte Hotaka \u00e8 interamente compreso all'interno del parco nazionale di Ch\u016bbu-Sangaku. \u00c8 inoltre stato inserito nella lista delle cento montagne famose del Giappone, compilata dall'alpinista nipponico Ky\u016bya Fukada\nIl monte Hotaka viene anche definito \"il capo delle Alpi settentrionali\" (\u76df\u4e3b \u30a2 \u30eb \u30d7 \u30d7 \u306e \u76df\u4e3b \"Kita-Arupusu no Meishu\").\nArrampicata.\nAnche se le montagne di Hotaka sono spesso scalate durante i periodi di neve persistente, come la Golden Week, i seguenti percorsi sono rigorosamente per i periodi senza neve. Quando la neve \u00e8 caduta, l'area diventa estremamente pericolosa. Le rotte potrebbero diventare impraticabili, quindi \u00e8 necessaria un'attenzione speciale.\nLa base alpinistica di Karasawa si trova in una formazione ad U dominata dal Monte Okuhotaka, dal Monte Maehotaka e dalla Cresta Tsuri che collega i due. Poich\u00e9 Karasawa \u00e8 posta sul lato nord delle montagne, la neve \u00e8 presente durante tutto l'anno.\nA nord, oltre una ripida discesa e salita al Daikiretto, la cresta continua attraverso il Monte Minami (\u5357\u5cb3 \"Minami-dake\"), il Monte \u014cbami (\u5927 \u55b0 \u5cb3 \"\u014cbami-dake\"), che termina sul Monte Yari. A sud, una catena si estende dal Monte Okuhotaka attraverso il Monte Nishihotaka al Monte Yake. La cresta Tsuri corre dal Monte Okuhotaka al Monte Maehotaka, da dove un sentiero conduce attraverso una formazione di origine glaciale al ponte Kappabashi a Kamik\u014dchi. Arrampicata sul lato Gifu, dall'Hotaka Mountain Cottage (\u8358 \u9ad8 \u5cb3\u5c71 \u8358 \"Hotakadake Sans\u014d\") passando per Shiradezawa (\u767d \u51fa \u6ca2 shiradezawa) o prendendo la Shinhotaka Ropeway da Nishihotaka-dake, la strada e Shinhodaka Onsen (\u65b0 \u7a42 \u9ad8 \u6e29\u6cc9 \"Shinhodaka-onsen\") possono essere raggiunto nella valle sottostante."}
{"id": "7533836", "revid": "1650354", "url": "https://it.wikipedia.org/wiki?curid=7533836", "title": "SQLmap", "text": ""}
{"id": "7533837", "revid": "22475", "url": "https://it.wikipedia.org/wiki?curid=7533837", "title": "Sqlmap", "text": "sqlmap \u00e8 un software open source per il penetration testing, che permette di automatizzare il rilevamento e lo sfruttamento di difetti nelle SQL injection e prendere cos\u00ec il controllo dei server DBMS. Il software lavora a linea di comando.\nStoria.\nIl progetto inizia nel 2006 sulla piattaforma GitHub da parte di Daniele Bellucci, successivamente sostituito da Bernardo Damele A. G. insieme a Miroslav Stampar che entra nel 2009. La prima versione 0.1 viene rilasciata nell'agosto 2006, mentre ad oggi l'ultima versione stabile \u00e8 la 1.1, rilasciata il 2 gennaio 2017.\nFunzionalit\u00e0.\nsqlmap supporta svariati DBMS come MySQL, Oracle, PostgreSQL, Microsoft SQL Server, Microsoft Access, IBM DB2, SQLite, Firebird, Sybase, SAP MaxDB, HSQLDB e Informix. Supporta inoltre 6 diversi tipi di SQL injection.\nPu\u00f2 riconoscere il formato hash delle password e lanciare su di esse degli attacchi a dizionario.\nsqlmap integra al suo interno altri strumenti per il penetration testing come Metasploit e w3af."}
{"id": "7533866", "revid": "767487", "url": "https://it.wikipedia.org/wiki?curid=7533866", "title": "Niederurdorf", "text": "Niederurdorf (toponimo tedesco) \u00e8 una frazione del comune svizzero di Urdorf, nel Canton Zurigo (distretto di Dietikon).\nStoria.\nGi\u00e0 comune autonomo, nel 1931 \u00e8 stato accorpato all'altro comune soppresso di Oberurdorf per formare il nuovo comune di Urdorf.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "7533867", "revid": "767487", "url": "https://it.wikipedia.org/wiki?curid=7533867", "title": "Oberurdorf", "text": "Oberurdorf (toponimo tedesco) \u00e8 una frazione del comune svizzero di Urdorf, nel Canton Zurigo (distretto di Dietikon).\nStoria.\nGi\u00e0 comune autonomo, nel 1931 \u00e8 stato accorpato all'altro comune soppresso di Niederurdorf per formare il nuovo comune di Urdorf.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "7533868", "revid": "104458", "url": "https://it.wikipedia.org/wiki?curid=7533868", "title": "Baeretswil", "text": ""}
{"id": "7533876", "revid": "104458", "url": "https://it.wikipedia.org/wiki?curid=7533876", "title": "Duernten", "text": ""}
{"id": "7533877", "revid": "1633360", "url": "https://it.wikipedia.org/wiki?curid=7533877", "title": "Project S - The Series", "text": ""}
{"id": "7533879", "revid": "109893", "url": "https://it.wikipedia.org/wiki?curid=7533879", "title": "21\u00aa edizione dei Directors Guild of America Award", "text": "La 21\u00aa edizione dei Directors Guild of America Award si \u00e8 tenuta nel corso del 1969 e ha premiato il migliore regista cinematografico e televisivo del 1968."}
{"id": "7533884", "revid": "104458", "url": "https://it.wikipedia.org/wiki?curid=7533884", "title": "Grueningen", "text": ""}
{"id": "7533901", "revid": "1568601", "url": "https://it.wikipedia.org/wiki?curid=7533901", "title": "Monte Yake", "text": "Il \u00e8 un vulcano attivo nei monti Hida, che giace tra Matsumoto, nella prefettura di Nagano e Takayama, nella prefettura di Gifu, in Giappone. Fa parte della lista delle cento montagne famose del Giappone, compilata dall'alpinista nipponico Ky\u016bya Fukada. La vetta raggiunge i 2.455 m sul livello del mare.\nGeografia.\nIl monte Yake \u00e8 il pi\u00f9 attivo di tutti i vulcani delle Alpi giapponesi settentrionali. Le sue due vette principali sono le cime del nord e del sud, ma i visitatori possono salire solo al picco settentrionale, poich\u00e9 il picco meridionale \u00e8 attualmente un'area riservata. Tra le due cime \u00e8 presente un lago craterico.\nPoich\u00e9 la lava che scorre dal monte Yake ha un'alta viscosit\u00e0, essa \u00e8 facilmente in grado di formare una cupola.\nIl calore del vulcano produce molti onsen nella zona circostante.\nEruzioni.\nNel 1911 furono registrate 22 eruzioni minori. Una forte eruzione vulcanica si ebbe nel 1915, durante il periodo Taish\u014d; durante tale evento, il flusso di lava blocc\u00f2 il fiume Azusa, dando origine ad un lago oggi noto col nome di lago Taish\u014d. \nNel 1962, ci fu un'eruzione che uccise due persone che stavano in una piccola capanna vicino all'imboccatura del vulcano.\nNel 1995, fu costruito un tunnel sul lato della montagna di Nagano, attraverso il monte Akandana, che si pensava fosse parte del monte Yake. Alle 14:25 dell'11 febbraio, i lavoratori hanno incontrato gas vulcanici, che sono stati rapidamente seguiti da un'eruzione freatica sul monte Yake, portando alla morte di quattro persone. Le esplorazioni successive hanno mostrato che il monte Akandana \u00e8 un vulcano indipendente.\n\u00c8 presente una fumarola attiva vicino al picco della montagna."}
{"id": "7533902", "revid": "104458", "url": "https://it.wikipedia.org/wiki?curid=7533902", "title": "Gr\u00fcningen (disambigua)", "text": ""}
{"id": "7533908", "revid": "629789", "url": "https://it.wikipedia.org/wiki?curid=7533908", "title": "Arcieparchia di Gerusalemme dei melchiti", "text": ""}
{"id": "7533933", "revid": "76963", "url": "https://it.wikipedia.org/wiki?curid=7533933", "title": "Ben Stein", "text": "Biografia.\nFiglio dell'economista Herbert Stein, \u00e8 cresciuto a Silver Springs, nel Maryland, ed ha frequentato la Montgomery Blair High School assieme a Carl Bernstein, Goldie Hawn e Sylvester Stallone.\nLaureato con il massimo dei voti in Economia e gestione delle aziende presso la Columbia University e la Yale Law School, ha lavorato come avvocato, giornalista per i presidenti Richard Nixon e Gerald Ford ed editor per diverse riviste americane. Scrive spesso anche per il Washington Post. Ha scritto e pubblicato anche 16 libri (7 romanzi e 9 libri di saggistica), l'ultimo che riguarda la vita di suo figlio Tom. Ha anche lavorato come sceneggiatore in diverse occasioni.\nCome attore, ha lavorato in diversi film, soprattutto commedie. Ha anche lavorato come professore part-time alla Pepperdine University in California.\nNel 1968 ha sposato l'avvocatessa Alexandra Denman da cui ha divorziato nel 1974; i due si riconciliarono poco dopo e nel 1977 si sono risposati ed hanno avuto un figlio, Tom (1987)."}
{"id": "7533935", "revid": "599013", "url": "https://it.wikipedia.org/wiki?curid=7533935", "title": "Rodions Kurucs", "text": ""}
{"id": "7533943", "revid": "104458", "url": "https://it.wikipedia.org/wiki?curid=7533943", "title": "Seegraeben", "text": ""}
{"id": "7533944", "revid": "1305772", "url": "https://it.wikipedia.org/wiki?curid=7533944", "title": "Parco nazionale di Ch\u016bbu-Sangaku", "text": "Il parco nazionale di Ch\u016bbu-Sangaku (\u4e2d\u90e8 \u5c71 \u5cb3\u56fd\u7acb \u516c\u5712 \"Ch\u016bbu Sangaku Kokuritsu K\u014den\") \u00e8 un parco nazionale nella regione di Ch\u016bbu in Giappone. \u00c8 stato istituito attorno ai monti Hida e comprende parte delle prefetture di Nagano, Gifu, Toyama e Niigata. La sua istituzione \u00e8 avvenuta il 4 dicembre 1934, insieme al parco nazionale di Daisetsuzan, al parco nazionale di Akan, al parco nazionale di Nikk\u014d e al parco nazionale di Aso Kuj\u016b.\nGeografia.\nI Monti Hida, noti anche col nome di \"Alpi giapponesi settentrionali\", costituiscono la maggior parte del parco. Ci sono molti punti nelle montagne Hida all'interno del parco che superano i 3000 metri, incluso Kamik\u014dchi, l'Altopiano di Norikura, Monte Hotaka e il Monte Tate. Il parco ospita numerose gole, anfratti e enormi scarpate.\nFlora.\nDiverse sono le famiglie presenti nel parco: \nTra le specie pi\u00f9 diffuse si ha la rodiola rossa, il pino nano siberiano, la rosolida, la manina rosea, l'aquilegia flabellata, il pino rosso del Giappone, la calta palustre, il ranuncolo comune\nFauna.\nL'area del parco ospita diverse specie di mammiferi quali orsi dal collare, ermellini, capricorni del Giappone, macachi giapponesi, volpi giapponesi e scoiattoli del Giappone.\nPer quel che riguarda gli uccelli, \u00e8 possibile trovare pernici bianche nella cintura alpina in corrispondenza delle aree coperte dal pino rosso del Giappone come Tateyama, monte Hakuba e monte Otaru. Sono diffusi inoltre sordoni, usignoli dei cespugli giapponesi, cince bigie alpestri, codazzurri, nocciolaie.\nTurismo.\nIl Ch\u016bbu-Sangaku National Park \u00e8 diventato l'area escursionistica pi\u00f9 importante del Giappone. Spesso i turisti visitano la vicina valle dell'altopiano montuoso, Kamik\u014dchi."}
{"id": "7533946", "revid": "1418004", "url": "https://it.wikipedia.org/wiki?curid=7533946", "title": "Alejandro Zambra", "text": "Biografia.\nNato Alejandro Andr\u00e9s Zambra Infantas a Santiago del Cile nel 1975, dopo le scuole superiori all'Instituto Nacional General Jos\u00e9 Miguel Carrera, si \u00e8 laureato in letteratura spagnola all'Universit\u00e0 del Cile per poi proseguire gli studi a Madrid specializzandosi in filologia spagnola.\nHa esordito in campo poetico nel 1998 con la raccolta \"Bah\u00eda In\u00fatil\", mentre il suo primo romanzo, \"Bonsai\", \u00e8 uscito nel 2006 e ha ottenuto il \"Premio de la Cr\u00edtica Chilena\" ed \u00e8 stato trasposto in pellicola cinque anni pi\u00f9 tardi.\nNel 2007 \u00e8 stato incluso nel progetto Bogot\u00e139 che raccoglieva i 39 migliori scrittori under 39 e nel 2011 la rivista britannica \"Granta\" lo ha inserito tra i 22 migliori autori in lingua spagnola."}
{"id": "7533952", "revid": "580", "url": "https://it.wikipedia.org/wiki?curid=7533952", "title": "Michele Conti (politico)", "text": "Biografia.\nStudi e occupazioni.\nNato a Pisa nel 1970, Conti ha trascorso gran parte della sua infanzia a Ghezzano, frazione di San Giuliano Terme. Dopo aver seguito un corso di studi in ambito agronomico, \u00e8 diventato dottore agronomo. Nel 1996 ha iniziato la sua carriera professionale all'Istituto Zooprofilattico Sperimentale del Lazio e della Toscana, passando prima dalla sezione di Grosseto per poi approdare a quella di Pisa. \nGi\u00e0 direttore del consorzio agrario di Pisa, \u00e8 dirigente del Consorzio del Tirreno.\nAttivit\u00e0 politica.\nNel 1994 \u00e8 stato eletto al consiglio comunale della sua citt\u00e0 nel partito Alleanza Nazionale; rimarr\u00e0 in carica fino al 2005.\nNel 2018 si \u00e8 candidato alla carica di sindaco di Pisa sostenuto da una coalizione di centro-destra formata da Lega, Forza Italia e Fratelli d'Italia. Al ballottaggio del 24 giugno, alleandosi con la lista civica \"Pisa nel cuore\", ha vinto con il 52,29% dei voti imponendosi sul candidato di centro-sinistra Andrea Serfogli e diventando il primo sindaco di centro-destra della storia di Pisa.\nIl 31 ottobre successivo si \u00e8 candidato anche a presidente della Provincia di Pisa ma \u00e8 stato sconfitto dallo sfidante di centro-sinistra Massimiliano Angori.\nA novembre, a seguito delle polemiche nazionali riguardo alla votazione in Senato della Legge sulla violenza verbale promossa dall'onorevole Liliana Segre, ha proposto ufficialmente di conferire alla senatrice la cittadinanza onoraria della Citt\u00e0 di Pisa, in quanto le leggi razziali di epoca fascista furono firmate dal re d'Italia proprio in questa citt\u00e0."}
{"id": "7533963", "revid": "287204", "url": "https://it.wikipedia.org/wiki?curid=7533963", "title": "Come parlare di un libro senza averlo mai letto", "text": "Come parlare di un libro senza averlo mai letto (\"Comment parler des livres que l'on n'a pas lus ?\") \u00e8 un saggio dello psicanalista e scrittore francese Pierre Bayard pubblicato nel 2007.\nContenuti.\nIl saggio, strutturato in tre parti, un prologo e un epilogo, tratta di come si possa parlare di un libro non letto. Nella prima parte intitolata \"Modi di non leggere\" lo studioso classifica i testi in \"libri che non si conoscono\", \"libri che si sono sfogliati\", \"libri di cui si \u00e8 sentito parlare\" e \"libri che si sono dimenticati\". Nella seconda parte del libro intitolata \"Alcune situazioni di discorso\" Bayard esamina le situazioni caratteristiche, professionali o mondane, in cui un lettore si trova obbligato a parlare di libri che non ha mai letto. Nella terza parte del libro \"Comportamenti da adottare\" Bayard dispensa alcuni consigli pratici per commentare, principalmente in pubblico, un libro non letto."}
{"id": "7533987", "revid": "1571097", "url": "https://it.wikipedia.org/wiki?curid=7533987", "title": "Un'altra estate che va", "text": "Un\u2019altra estate che va \u00e8 un singolo dell'attore italiano Jerry Cal\u00e0, pubblicato il 6 luglio 2018.\nDescrizione.\nIl singolo \u00e8 stato scritto da Cal\u00e0 in collaborazione coi rapper italiani Two Fingerz.\nVideo musicale.\nProdotto dalla The Best Organization, il videoclip della canzone \u00e8 diretto dallo stesso Jerry Cal\u00e0 ed \u00e8 stato pubblicato l'11 luglio 2018 su YouTube, venendo caricato due giorni dopo anche su Facebook attraverso la sua pagina ufficiale: ambientato al Bagno Roma di Forte dei Marmi, vede come protagonista l'attore nei panni di un cineasta che deve dirigere un corpo di ballo distratto da cellulari e videogiochi, tecnologie al centro delle varie gag. Nel video sono coprotagonisti gli youtuber Jacopo Malnati e Daniel Marangiolo, conosciuti come iPantellas. Sui vari social network il videoclip ha superato il milione di visualizzazioni."}
{"id": "7534019", "revid": "767487", "url": "https://it.wikipedia.org/wiki?curid=7534019", "title": "Mademoiselle Fifi (film 1944)", "text": "Mademoiselle Fifi \u00e8 un film del 1944 diretto da Robert Wise. La sceneggiatura si ispira a due racconti di Guy de Maupassant, l'omonimo \"Mademoiselle Fifi\", pubblicato nel 1882, (in Italia \"La signorina Fif\u00ec\") e \"Palla di sego\", del 1880.\nProduzione.\nIl film fu prodotto dalla RKO Radio Pictures.\nDistribuzione.\nDistribuito dalla RKO Radio Pictures"}
{"id": "7534020", "revid": "478814", "url": "https://it.wikipedia.org/wiki?curid=7534020", "title": "Wimbledon 2018", "text": ""}
{"id": "7534042", "revid": "1605525", "url": "https://it.wikipedia.org/wiki?curid=7534042", "title": "La ragazza con la Leica", "text": "La ragazza con la Leica \u00e8 una biografia scritta in forma di romanzo di Helena Janeczek, scrittrice italo-tedesca, pubblicato nel 2017 e vincitore del premio Bagutta, del Premio Selezione Campiello e del premio Strega tutti nell'edizione 2018.\nContenuto.\nQuesto libro tratta della fotoreporter Gerda Taro, uccisa durante la guerra civile spagnola degli anni 30, attraverso i punti di vista e i ricordi di alcuni personaggi a lei molto vicini.\nEdizioni.\nIn lingua italiana\nin altre lingue"}
{"id": "7534056", "revid": "287204", "url": "https://it.wikipedia.org/wiki?curid=7534056", "title": "Grigore Grigoriu", "text": "Biografia.\nGrigore Petrovich Grigoriu nacque nel 1941 a C\u0103u\u0219eni, in Moldavia. A scuola, Grigore recitava in teatro, praticava sport, incluso il pugilato. Dopo la laurea, lavor\u00f2 brevemente come facchino in una ferrovia.\nGrigore Grigoriu inizi\u00f2 la sua carriera artistica nel Teatro Nazionale di B\u0103l\u0163i, dove lavor\u00f2 per sei anni, dal 1959 al 1965. Successivamente lavor\u00f2 per cinque anni nel teatro per la TV \"Dialogo\" e dopo il 1970 al Teatro Repubblicano del Giovane Spettatore \"Luceafarul\".\nIl suo primo ruolo cinematografico \u00e8 stato Sawa Milchan nel film del 1966 di Emil Loteanu \"Red Glades\". Grigore Grigoriu ha recitato in Russia, Romania, Germania, Azerbaigian e Ucraina, ha interpretato pi\u00f9 di settanta ruoli nel cinema e nel teatro. Il pi\u00f9 famoso dei suoi ruoli \u00e8 Loiko Zobar nel film \"Gypsies Are Found Near Heaven\".\n\u00c8 rimasto ucciso in un incidente stradale il 20 dicembre 2003 nei pressi del villaggio moldavo di Palanca. L'attore \u00e8 sepolto nel cimitero centrale (armeno) di Chi\u0219in\u0103u."}
{"id": "7534058", "revid": "21880", "url": "https://it.wikipedia.org/wiki?curid=7534058", "title": "Areca ipot", "text": "Areca ipot \u00e8 una pianta appartenente alla famiglia delle Arecacee, enedemica delle Filippine.\nConservazione.\nLa Lista rossa IUCN classifica \"Areca ipot\" come specie in pericolo di estinzione (\"Endangered\")."}
{"id": "7534059", "revid": "46291", "url": "https://it.wikipedia.org/wiki?curid=7534059", "title": "Areca hutchinsoniana", "text": "Areca hutchinsoniana \u00e8 una pianta della famiglia delle Arecacee.\nDistribuzione e habitat.\nLa specie \u00e8 endemica dell'isola di Mindanao nelle Filippine.\nConservazione.\nLa Lista rossa IUCN classifica \"Areca hutchinsoniana\" come specie in pericolo di estinzione (\"Endangered\")."}
{"id": "7534075", "revid": "767487", "url": "https://it.wikipedia.org/wiki?curid=7534075", "title": "Viaggio verso la libert\u00e0", "text": "Viaggio verso la libert\u00e0 (\"The Road Within\") \u00e8 un film del 2014 diretto da Gren Wells.\nTrama.\nDopo la morte di sua madre Vincent, un teenager con la Sindrome di Tourette, \u00e8 ricoverato da suo padre in una clinica per disturbi del comportamento. Mentre si trova l\u00ec condivide la stanza con Alex, un inglese con un disordine ossessivo-compulsivo, e conosce Marie che \u00e8 ricoverata per un disordine alimentare..."}
{"id": "7534079", "revid": "1594970", "url": "https://it.wikipedia.org/wiki?curid=7534079", "title": "Kohn Pedersen Fox", "text": "Kohn Pedersen Fox Associates (KPF) \u00e8 uno studio di architettura statunitense che fornisce servizi d'interni, programmazione e pianificazione generale per clienti sia nel settore pubblico che in quello privato. KPF \u00e8 una delle pi\u00f9 grandi aziende di architettura del mondo ed \u00e8 una delle pi\u00f9 grandi di New York, dove ha sede ed \u00e8 stata fondata nel 1976.\nI progetti di KPF comprendono spazi civici e culturali, edifici per uffici commerciali, strutture di trasporto, complessi residenziali, strutture educative e istituzionali e diversi complessi commerciali a uso misto.\nNel 1996 la KPF ha realizzato e inaugurato il First Hawaiian Center a Honolulu alle Hawaii.\nLa KPF ha realizzato la \"One Jackson Square\" nel 2009 ed \u00e8 stato l'architetto esecutivo per l'espansione e il rinnovamento del Museum of Modern Art di New York."}
{"id": "7534081", "revid": "1337443", "url": "https://it.wikipedia.org/wiki?curid=7534081", "title": "Cronologia, cronografia e calendario perpetuo", "text": "Il libro Cronologia, cronografia e calendario perpetuo \u00e8 un manuale pubblicato all'inizio del Novecento (1906), in cui sono raccolte e illustrate diverse informazioni utili per lo studio e la datazione di documenti storici.\nInizialmente edito come \"Cronologia e calendario perpetuo\", ha avuto varie edizioni, ristampe e aggiornamenti fino al XXI secolo."}
{"id": "7534098", "revid": "1788047", "url": "https://it.wikipedia.org/wiki?curid=7534098", "title": "PeerTube", "text": "PeerTube ( ) \u00e8 un software libero decentralizzato e federato che utilizza la tecnologia di rete paritaria (P2P) per ridurre il carico sui singoli server. \u00c8 rilasciato sotto licenza GNU Affero General Public License. Il progetto \u00e8 nato nel 2015 da un singolo programmatore. Lo sviluppo di PeerTube fu successivamente supportato da un'organizzazione non a scopo di lucro francese, la Framasoft.\nL'obiettivo \u00e8 fornire un'alternativa alle piattaforme centralizzate come Vimeo, YouTube o Dailymotion.\nCaratteristiche.\nOgni istanza di PeerTube fornisce un sito web per sfogliare e guardare video ed \u00e8, per impostazione predefinita, indipendente dagli altri in termini di aspetto, funzionalit\u00e0 e regole.\nDiverse istanze, con regole comuni (ad esempio consentire contenuti simili, che richiedono la registrazione) possono formare una \"federazione\", in cui vengono condivisi i video di tutte le istanze che vi partecipano, anche se ogni video \u00e8 archiviato solo dall'istanza che lo ha pubblicato. Le federazioni sono indipendenti l'una dall'altra.\nI video sono distribuiti su base peer-to-peer. Gli utenti collegati alla piattaforma fungono da punti di inoltro che inviano pezzi di video ad altri utenti.\nIl sistema funziona attraverso una federazione di istanze gestite da entit\u00e0 indipendenti. Ogni server PeerTube pu\u00f2 ospitare un qualsiasi numero di video da solo, e pu\u00f2 inoltre federarsi con altri server per permettere agli utenti di guardare i loro video nella stessa interfaccia utente. Questa federazione permette di ospitare collettivamente un gran numero di video in una piattaforma unificata, senza dover costruire un'infrastruttura paragonabile a quella dei giganti del web. Ogni server \u00e8 gestito e rimane sotto la sola amministrazione di un'entit\u00e0 distinta.\nPeerTube utilizza il protocollo ActivityPub per consentire il decentramento e la compatibilit\u00e0 con altri servizi del Fediverso che pu\u00f2 impedire il vendor lock-in e renderlo pi\u00f9 resistente alla censura."}
{"id": "7534111", "revid": "287204", "url": "https://it.wikipedia.org/wiki?curid=7534111", "title": "Degan", "text": ""}
{"id": "7534112", "revid": "46291", "url": "https://it.wikipedia.org/wiki?curid=7534112", "title": "Thunbergioideae", "text": "Thunbergioideae \u00e8 una sottofamiglia di piante spermatofite dicotiledoni appartenenti alla famiglia delle Acanthaceae.\nEtimologia.\nIl nome della sottofamiglia deriva dal suo genere tipo \"Thunbergia\" il cui nome \u00e8 stato dato in onore di Carl Peter Thunberg (1743-1828), medico svedese e professore di botanica a Uppsala, che viaggi\u00f2 in Africa e in Giappone al servizio della Compagnia olandese delle Indie orientali. Il nome scientifico della sottofamiglia \u00e8 stato definito dal botanico, medico ed esploratore scozzese Thomas Anderson (Edimburgo, 26 febbraio 1832 \u2013 Edimburgo, 26 ottobre 1870) nella pubblicazione \"Enumeratio Plantarum Zeylaniae: 223. Oct-Nov 1860\" del 1860.\nDistribuzione e habitat.\nLa distribuzione delle specie di questa sottofamiglia \u00e8 prevalentemente tropicale soprattutto nel Vecchio.\nTassonomia.\nLa famiglia di appartenenza di questo gruppo (Acanthaceae) comprende, secondo i vari Autori, 256 generi con 2.770 specie oppure 220 generi con 4.000 specie o infine 221 generi con 3.510 specie. \u00c8 soprattutto una famiglia con specie a distribuzione tropicale o subtropicale molte delle quali sono usate come piante ornamentali. Dal punto di vista tassonomico la famiglia \u00e8 suddivisa in 4 sottofamiglie (compreso il recente inserimento delle Avicennioideae).\nFilogenesi.\nLa monofilia della sottofamiglia Thunbergioideae \u00e8 ben supportata dalle analisi filogenetiche del DNA e da prove morfologiche. Nell'ambito della famiglia questo gruppo occupa una posizione abbastanza \"basale\" (dopo la sottofamiglia Nelsonioideae) insieme alla sottofamiglia Avicennioideae (con quest'ultima forma un unico clade) e sono \"gruppo fratello\" al resto della famiglia.\nLa sottofamiglia \u00e8 caratterizzata dai fiori sottesi da due larghe bratteole e dal calice fortemente ridotto. I frutti di questo gruppo si differenziano da quelli delle Acanthaceae centrali in quanto sono privi del retinacolo. In aggiunta i frutti dei generi \"Mendoncia\" e \"Anomacanthus\" sono unici nella famiglia in quanto sono delle drupe indeiscenti carnose. Inoltre le antere di questo gruppo sono caratterizzate dal fatto che mancano di endotelio (un particolare tessuto pavimentoso non stratificato) e la deiscenza delle teche avviene tramite pori o piccole fessure.\nAll'interno del gruppo tutti i generi sono monofiletici e, considerando i generi principali, il genere \"Mendoncia\" \u00e8 \"gruppo fratello\" al resto della sottofamiglia formata dal clade dei due generi rimanenti (\"Pseudocalyx\" e \"Thunbergia\"). La stretta relazione tra \"Thunbergia\" e \"Pseudocalicyx\" \u00e8 supportata dai frutti simili: capsule secche con due loculi fertili (in \"Mendoncia\" solo un loculo si sviluppa completamente). Collegamenti morfologici tra i tre generi principali sono la forma dello stigma e la deiscenza delle antere.\nL'et\u00e0 di formazione questo gruppo \u00e8 stimata dai 70 ai 27 milioni di anni fa.\nComposizione della sottofamiglia.\nLa sottofamiglia si compone di 5 generi e circa 170 specie:"}
{"id": "7534119", "revid": "287204", "url": "https://it.wikipedia.org/wiki?curid=7534119", "title": "Hemsley Winfield", "text": "Primi anni.\nOsborne Hemsley Winfield nacque in una famiglia afro-americana di classe media a Yonkers, New York. Winfield dovette combattere a Yonkers perch\u00e9 i posti disponibili per gli afro-americani erano rimasti quelli meno qualificati. Diversamente dalla naturale inclinazione degli abitanti di Yonkers in quel periodo, Winfield intraprese una carriera nel mondo dell'Arte, sviluppando una solida formazione come attore, regista, tecnico di palcoscenico, ballerino e, infine, coreografo. Con la combinazione tra l'ambizione di Winfield tipica della classe media ed il crescente movimento culturale degli afro-americani in quel momento, Winfield fu in grado di ottenere consensi dal mondo dell'arte. Winfield vinse per la prima volta la sua fama come protagonista di \"Salom\u00e8\" di Oscar Wilde, che nel 1929 ottenne il successo. Winfield assunse il ruolo di Salome quando la protagonista femminile della compagnia si ammal\u00f2, facendo s\u00ec che Winfield si vestisse da donna al Cherry Lane Theatre nel Greenwich Village, a New York. Winfield, durante questo periodo, continu\u00f2 a frequentare i concerti dei grandi maestri del ballo moderno, che in seguito esercitarono influenza e lo sponsorizzarono per il suo lavoro coreografico.\nThe New Negro Art Theater Dance Group.\nCome parte del \"movimento Little Theatre\", Winfield avvi\u00f2 e diresse i Sekondi Players of Yonkers nel 1925; prendendo spunto dall'eredit\u00e0 culturale africana negra, Sekondi \u00e8 il nome di una citt\u00e0 che si trova sulla costa sud occidentale del Ghana. Nel novembre del 1927 Winfield e i Sekondi Players eseguirono una commedia per bambini, \"The Princess and the Cat\", scritta da sua madre, Jeroline Hemsley Winfield. Questa apertura inaugurale di opere per bambini era sotto la sua direzione del The New Negro Art Theatre. Questo \u00e8 il primo riferimento al gruppo New Negro Art Theatre che Winfield diresse durante il resto della sua carriera di attore e danzatore. Il 6 marzo 1931, alla Saunders Trade School, la compagnia di danza diede il suo primo spettacolo. Winfield fu il capo organizzatore e direttore della compagnia. Il primo nome della compagnia di danza era The Bronze Ballet Plastique, che dur\u00f2 per un solao spettacolo. Edna Guy fu formata da Ruth St. Denis della Denis-Shawn School of Dance e si esib\u00ec come ospite in almeno due dei concerti di Winfield, che presto crebbero fino ad attirare grandi folle. Edna Guy non fu mai membro del New Negro Art Theatre Dance Group, le ballerine principali della compagnia erano Ollie Burgoyne, Drusela Drew e Midgie Lane. Il lavoro coreografico di Winfield durante questo periodo fuse unicamente l'espressionismo tedesco con temi e spirituals afroamericani.\nNel 1933 la compagnia apparve nella prima dell'opera di Louis Gruenberg \"The Emperor Jones\" al Metropolitan Opera di New York City. Winfield nella piece aveva il ruolo dello stregone del Congo. La sua prima esibizione come Stregone avvenne il 7 gennaio 1933 mentre l'ultima fu il 18 marzo 1933. Winfield ball\u00f2 anche il ruolo dello stregone nelle rappresentazioni di Philadelphia e Baltimore quell'anno. La polemica attorno al lavoro derivava dalla richiesta originale del Met di annerire i volti dei ballerini bianchi piuttosto che usare ballerini neri, ma Tibbett minacci\u00f2 di andarsene ed il Met cedette. La sua ultima esibizione della stagione 1933 fu recensita come \"un'esibizione entusiasmante di danze selvagge\" e \"i suoi sinistri e frenetici battibecchi\".\nIl 15 gennaio 1934 Hemsley Winfield mor\u00ec di polmonite poco prima del suo ventisettesimo compleanno, andandosene con le ultime parole: \"Stiamo costruendo un'opera che far\u00e0 prendere sul serio la danza nera\". Hemsley Winfield era considerato \"il pioniere della danza da concerto dei Negri. In quel campo ottenne per la sua razza un'importanza paragonabile a quella di Paul Robeson nel campo musicale. Raggiunse risultati sorprendenti in un tempo brevissimo.\"\nContributi.\nIl contributo pi\u00f9 influente di Winfield \u00e8 stato il suo continuo supporto al \"new negro\", promuovendo un afflusso di talenti afroamericani durante questo periodo di tempo. Winfield us\u00f2 il corpo nero nella danza e altre forme d'arte come materia prima per mostrare al pubblico la configurazione razziale all'interno della sua compagnia.\nWinfield progett\u00f2 questo \"new negro\" a sostegno del Rinascimento di Harlem, un movimento che si riferisce al risveglio artistico e socioculturale degli afro-americani negli anni '20 e '30 come risposta agli eventi politici ed economici derivanti dalla prima guerra mondiale. Nell'ottobre 1933 uno dei primi Forum Recitals di Winfield fu \"What shall the Negro dance about?\" Apr\u00ec la discussione sul forum affermando:\nReazioni al suo lavoro.\nLa maggioranza dei sostenitori del Movimento del Rinascimento di Harlem appoggi\u00f2 il lavoro di Winfield e dei suoi omologhi come Dunham e Edna Guy. I critici consideravano Winfield \"l'iniziatore e il principale esponente della danza dei concerti dei negri negli Stati Uniti\". Alcuni, tuttavia, non hanno affatto appoggiato il messaggio che stava cercando di creare con il suo stile coreografico. Il critico John Martin osserv\u00f2 che sentiva come se i \"danzatori negri [stessero] eseguendo materiale associato a ballerini bianchi\". Questo inevitabile divario tra ci\u00f2 che il pubblico riteneva adatto per i ballerini bianchi e neri era, in realt\u00e0, il divario che Winfield in cui trascorse tutta la sua carriera, cercando di riempirlo. Martin not\u00f2 anche che Winfield non era caduto nella trappola di riprodurre la coreografia \"bianca\" o di associarsi con il \"business dei divertimenti\" di Harlem. La prima trappola avrebbe reso la sua compagnia una curiosit\u00e0 e la sua compagnia non sarebbe durata e la seconda l'avrebbe inserito nella categoria degli spettacoli per i \"chi cercava divertimenti dei bianchi\". Parte della lotta di Winfield sia dal punto di vista politico che coreografico, naturalmente, proveniva da dove aveva tratto ispirazione. Essendo venuto da un periodo in cui il passato era prevalentemente pieno di ballerini bianchi, la domanda su come avrebbero dovuto apparire i ballerini neri, come muoversi e come pensare fu portata in tavola da Winfield e dai suoi coetanei. La questione non fu completamente risolta fino agli anni '40."}
{"id": "7534144", "revid": "110157", "url": "https://it.wikipedia.org/wiki?curid=7534144", "title": "Pallavolo maschile agli XI Giochi sudamericani", "text": "La pallavolo maschile agli XI Giochi sudamericani si \u00e8 svolta dal 27 maggio al 1\u00ba giugno 2018 a Cochabamba, in Bolivia, durante gli XI Giochi sudamericani: al torneo hanno partecipato sei squadre nazionali sudamericane e la vittoria finale \u00e8 andata per la quinta volta consecutiva all'Argentina.\nRegolamento.\nFormula.\nLe squadre hanno disputato una prima fase a gironi con formula del girone all'italiana; al termine della prima fase:\nCriteri di classifica.\nSe il risultato finale \u00e8 stato di 3-0 o 3-1 sono stati assegnati 3 punti alla squadra vincente e 0 a quella sconfitta, se il risultato finale \u00e8 stato di 3-2 sono stati assegnati 2 punti alla squadra vincente e 1 a quella sconfitta.\nL'ordine del posizionamento in classifica \u00e8 stato definito in base a:\nPodio.\nCampione.\nArgentina(Quinto titolo)\nSecondo posto.\nCile\nTerzo posto.\nVenezuela"}
{"id": "7534154", "revid": "1824551", "url": "https://it.wikipedia.org/wiki?curid=7534154", "title": "Deniss Vasi\u013cjevs", "text": "Ha ottenuto la medaglia di bronzo ai campionati europei del 2022, diventando il primo pattinatore lettone a vincere una medaglia ai campionati europei in qualsiasi disciplina, ed \u00e8 quattro volte campione nazionale lettone. \nSi \u00e8 classificato tra i primi dieci ai campionati europei del 2017 e del 2020, tra i primi cinque ai campionati europei del 2018 e tra i primi dieci ai campionati mondiali del 2018. Ha vinto la Cup of Tyrol per tre anni consecutivi, nel 2017, il 2018 e il 2019, e il Nebelhorn Trophy del 2020. \nIn categoria junior, ha vinto due medaglie ai giochi olimpici giovanili invernali ed \u00e8 stato il primo pattinatore lettone a vincere una medaglia nel circuito del Grand Prix Juniores.\nVita privata.\nVasiljevs \u00e8 nato il 9 agosto 1999 a Daugavpils, in Lettonia. Nel 2016 si \u00e8 trasferito a Champery, in Svizzera, per allenarsi con St\u00e9phane Lambiel. Ama disegnare e parla quattro lingue: lettone, russo, francese e inglese. \u00c8 un grande ammiratore dei pattinatori St\u00e9phane Lambiel, Daisuke Takahashi, Patrick Chan e Javier Fern\u00e1ndez.\nCarriera.\nGli inizi e categoria juniores.\nVasiljevs ha cominciato a pattinare nel 2002, all'et\u00e0 di tre anni. Ha cominciato a gareggiare nel circuito dello Junior Grand Prix nel 2013, piazzandosi settimo a Riga, in Lettonia, e decimo a Danzica, in Polonia. \u00c8 poi stato scelto per rappresentare la Lettonia ai campionati mondiali juniores del 2014 a Sofia, in Bulgaria, dove si \u00e8 classificato undicesimo dopo il programma corto e settimo nel libero, terminando all'ottavo posto nella classifica generale.\nNella stagione 2014-15, Vasiljevs si \u00e8 classificato quarto in entrambe le tappe dello Junior Grand Prix a cui ha preso parte: Courchevel, in Francia e Tallinn, in Estonia. Nel gennaio del 2015 vinto la medaglia d'argento al Festival olimpico invernale della giovent\u00f9 europea, svoltosi a Dornbirn, in Austria. In previsione dei campionati mondiali juniores del 2015 ha cominciato a lavorare con Aleksej Urmanov, allenatore di Segei Voronov e Yulia Lipnitskaya. Si \u00e8 poi classificato ottavo in entrambi i segmenti di gara, terminando in settima posizione.\nAl Grand Prix juniores della stagione successiva, Vasiljevs ha ottenuto la medaglia d'argento in entrambi gli eventi a cui ha partecipato, uno a Riga, in Lettonia e l'altro a Toru\u0144, in Polonia. \u00c8 stato il primo pattinatore lettone a salire su un podio nello Junior Grand Prix. Ai campionati mondiali junior del 2016 si \u00e8 classificato ottavo, vincendo per\u00f2 la medaglia di bronzo per il terzo miglior programma corto della competizione.\nCategoria senior.\nVasiljevs ha fatto il suo debutto in categoria senior classificandosi quinto al Mordovian Ornament del 2015 e poi terzo al Tallinn Trophy dello stesso anno.Nel gennaio del 2016 ha partecipato per la prima volta ad una competizione a livello senior, i campionati europei, tenutisi a Bratislava, in Slovacchia, classificandosi dodicesimo. In febbraio ha gareggiato ad Hamar, in Norvegia, ai giochi olimpici giovanili invernali del 2016, terminando al secondo posto, a solo 1.09 punti di distacco dal primo classificato, il giapponese S\u014dta Yamamoto. La sua medaglia d'argento \u00e8 la prima medaglia ottenuta dalla Lettonia alle olimpiadi juniores per la categoria pattinaggio di figura. Vasi\u013cjevs ha partecipato anche al mixed NOC, una gara a squadre, come membro del Team Discovery. Grazie al suo primo posto ha contribuito a far s\u00ec che la squadra vincesse la medaglia di bronzo. Ha poi preso parte ai suoi primi campionati mondiali in categoria senior, a Boston, qualificandosi per il programma libero e terminando in quattordicesima posizione.\nNell'estate del 2016, Vasi\u013cjevs si \u00e8 recato a Champ\u00e9ry, in Svizzera, perch\u00e9 St\u00e9phane Lambiel si occupasse della coreografia dei suoi programmi. Il 25 agosto 2016 \u00e8 stato annunciato che Lambiel aveva accettato di diventare suo allenatore.\nNella stagione 2016-17, Vasi\u013cjevs si \u00e8 classificato undicesimo alla Rostelecom Cup e sesto all'NHK Trophy. \u00c8 arrivato settimo ai campionati europei ad Ostrava, nella Repubblica Ceca. In marzo \u00e8 arrivato quattordicesimo ai mondiali di Helsinki, ottenendo cos\u00ec un posto per la Lettonia alle olimpiadi invernali di Pyeongchang nel pattinaggio di figura maschile.\nNel settembre del 2017 gareggia al Lombardia Trophy, dove arriva quarto. Partecipa di nuovo alla Rostelecom Cup e all'NHK Trophy, classificandosi rispettivamente ottavo e sesto. Ai campionati europei 2018, Vasiljevs mette in campo un'ottima prestazione che gli permette di migliorare il proprio miglior punteggio personale per il programma corto, con 85.11 punti, e di classificarsi terzo nel primo secondo di gara. Quinto nel programma libero, ha terminato in quarta posizione, ai piedi del podio. Prende poi parte alle olimpiadi invernali di Pyeongchang. Nel programma corto si classifica ventesimo, con una caduta sul triplo Axel, salto su cui aveva gi\u00e0 avuto dei problemi in precedenza e che gli d\u00e0 problemi anche nel libero, dove cade due volte. Si classifica diciannovesimo. Come ultima gara della stagione prende parte ai campionati mondiali di Milano 2018 dove, anche grazie all'assenza di molti grandi pattinatori tra cui Javier Fernandez, Patrick Chan e Yuzuru Hanyu, si classifica sesto, migliorando il proprio miglior punteggio personale sia nel programma libero che nel totale."}
{"id": "7534164", "revid": "486946", "url": "https://it.wikipedia.org/wiki?curid=7534164", "title": "Francisco Santana", "text": ""}
{"id": "7534172", "revid": "709565", "url": "https://it.wikipedia.org/wiki?curid=7534172", "title": "Episodi di Una strega imbranata (prima stagione)", "text": "La prima stagione della serie TV Una strega imbranata \u00e8 stata trasmessa nel Regno Unito dal canale CBBC dall'11 gennaio al 29 marzo 2017."}
{"id": "7534175", "revid": "1058755", "url": "https://it.wikipedia.org/wiki?curid=7534175", "title": "Il cavaliere di spirito o sia La donna di testa debole", "text": "Il cavaliere di spirito o sia La donna di testa debole \u00e8 una commedia teatrale in cinque atti in versi martelliani composta da Carlo Goldoni nel 1757 per l'amico e protettore Marchese Albergati, che era solito recitare con una compagnia di comici dilettanti nella sua villa di Zola Predosa. In seguito venne recitata a Bologna e a Modena, sempre da compagnie di dilettanti. Al Teatro San Luca di Venezia approd\u00f2 durante il Carnevale del 1764. \nL'autore prese lo spunto per la commedia dal racconto \"Lo scrupolo o l'amore malcontento\" (titolo originale: \"Le scrupule, ou l'amour m\u00e9content de lui-m\u00eame\") di Marmontel, pubblicato nel 1756 sul \"Mercure de France\". Allo stesso racconto \u00e8 ispirata anche la commedia \"La vedova spiritosa\", scritta nello stesso anno.\nPer il teatro privato dell'Albergati, Goldoni aveva gi\u00e0 ideato negli anni precedenti \"L'avaro\" e in seguito scriver\u00e0 \"L'apatista o sia L'indifferente\", \"L'osteria della posta\", \"La donna bizzarra\" e \"La burla retrocessa nel contraccambio\".\nTrama.\nLa fedelt\u00e0 di donna Florida al promesso sposo don Flavio, che la guerra ha portato lontano, vacilla per la presenza del conte Roberto, persona brillante e d'onore, che alla fine agevoler\u00e0 le nozze tra Flavio e Florida. \nPoetica.\nTenendo conto dello spirito e della malizia dei nobili interpreti di Villa Predosa, nonch\u00e9 del pubblico destinatario (e probabilmente influenzato dagli esempi di \"haut comique\" nelle commedie viste recitare a Parma nel 1756 da una compagnia francese), Goldoni costruisce un'ambigua rappresentazione dei sentimenti e dei costumi aristocratici, che per la sua sottigliezza ed eleganza spicca sul resto della sua produzione. \nScrisse l'autore nella prefazione per l'edizione a stampa: \"La presente Commedia [...] \u00e8 con pochi personaggi, perch\u00e9 una Commedia di dilettanti non abbonda di Attori, come una Compagnia di Comici prezzolati. [...] Mi ricordo che, tre o quattr'anni sono, mi arriv\u00f2 una lettera anonima, in cui un dilettante dolevasi meco che Le mie Commedie non potevano rappresentarsi ne' piccioli Paesi, per mancanza d'Attori, e mi animava a comporne con moderato numero di Personaggi, ed aver piet\u00e0 (diceva egli) de' Paesi piccioli. L'Anonimo sar\u00e0 ora contento, e lo saranno tutti quelli che pensano come lui. L'argomento ed il carattere principale di questa Commedia sono appunto adattati ad una Compagnia di virtuosi e nobili dilettanti. Io ho dipinto il Cavaliere di spirito in quella maniera che mi pare convenir meglio alla vera nobilt\u00e0 ed al buon talento. Io non intendo per uomo di spirito un uomo semplicemente allegro, verboso, faceto, disinvolto o ridicolo. Ma uno che abbia del talento, e l'adoperi piacevolmente; un buon conoscitore del Mondo e di se medesimo: attento agli affari, piacevole nelle conversazioni, amico della tranquillit\u00e0, ma intrepido negl'incontri, e che per base della sua condotta abbia la verit\u00e0 e l'onore. Un'altra sorte di spirito \u00e8 quella del Tenente, che per provare la costanza di una Donna si espone a perderla: spirito debole, quanto quello della Donna medesima, che delude l'inganno colla semplicit\u00e0\"."}
{"id": "7534176", "revid": "640277", "url": "https://it.wikipedia.org/wiki?curid=7534176", "title": "Athletissima 2018", "text": "L'Athletissima 2018 \u00e8 stato la 43\u00aa edizione dell'annuale meeting di atletica leggera, e si \u00e8 disputato allo stadio polifunzionale Stade Olympique de la Pontaise di Losanna, il 4 e il 5 luglio 2018. Il meeting \u00e8 stato l'ottava tappa del circuito di atletica leggera IAAF Diamond League 2018.\nRisultati.\nDi seguito i primi tre classificati di ogni specialit\u00e0."}
{"id": "7534180", "revid": "709565", "url": "https://it.wikipedia.org/wiki?curid=7534180", "title": "Episodi di Scuola di streghe (prima stagione)", "text": "La prima stagione di \"Scuola di streghe\" \u00e8 stata trasmessa nel Regno Unito sul canale ITV dal 28 ottobre 1998 al 29 gennaio 1999."}
{"id": "7534183", "revid": "709565", "url": "https://it.wikipedia.org/wiki?curid=7534183", "title": "Episodi di Scuola di streghe (seconda stagione)", "text": "La seconda stagione di \"Scuola di streghe\" \u00e8 stata trasmessa nel Regno Unito sul canale ITV dal 4 novembre 1999 al 3 febbraio 2000."}
{"id": "7534184", "revid": "709565", "url": "https://it.wikipedia.org/wiki?curid=7534184", "title": "Episodi di Scuola di streghe (terza stagione)", "text": "La terza stagione di \"Scuola di streghe\" \u00e8 stata trasmessa nel Regno Unito sul canale ITV dal 9 novembre 2000 al 26 gennaio 2001."}
{"id": "7534185", "revid": "468393", "url": "https://it.wikipedia.org/wiki?curid=7534185", "title": "Giovanni Solari", "text": "Figlio dell'architetto Marco Solari, che era capo dei lavori del Duomo di Milano. Giovanni Solari diresse la costruzione della Certosa di Pavia dal 1428 al 1462 e quella del Duomo dal 1452 al 1469. Per la Certosa di Pavia gli successe il figlio Guiniforte Solari. L'altro suo figlio Francesco Solari fu maestro di Giovanni Antonio Amadeo. \nGiovanni Solari lavor\u00f2 anche come ingegnere militare per il duca Galeazzo Maria Sforza. Mor\u00ec a Milano nel 1482.\nGiovanni e i fratelli \"Pietro e Alberto\" progettarono la Collegiata di Castiglione Olona, borgo medievale in Provincia di Varese, dedicata ai Santi Lorenzo e Stefano e ne diressero il cantiere dal 1422 alla consacrazione, avvenuta il 25 marzo 1425 (G. Sironi, I fratelli Solari, figli di Marco (Solari) da Carona: nuovi documenti, in \u201cArte Lombarda\u201d, n. 102-103, 1994, pp. 65 \u2013 69). Fu in seguito affrescata da Masolino da Panicale, Lorenzo Di Pietro detto il Vecchietta e Paolo Schiavo ( E. Cazzani Castiglione Olona nella storia e nell'arte ed. Mazzucchelli pp. 352-360 / E.Cazzani Castiglione Olona nella storia e nell'arte a cura di Federica Armiraglio ed. Scalpendi pag.9 ). Giovanni progett\u00f2 la Casa dei Panigarola a Milano, sede dell'Ufficio del Governatore degli Statuti."}
{"id": "7534186", "revid": "1272592", "url": "https://it.wikipedia.org/wiki?curid=7534186", "title": "Davanti agli occhi miei", "text": "Davanti agli occhi miei \u00e8 un celebre brano musicale del gruppo rock italiano New Trolls del 1970, tratto dalla loro prima antologia. Il brano ha partecipato ad un Disco per l'estate del 1969.\nTesto.\nIl testo narra di una persona che immagina una donna, la quale poi gli appare realmente. Gli autori del brano sono Giorgio D'Adamo, Vittorio De Scalzi e Nico Di Palo."}
{"id": "7534188", "revid": "297059", "url": "https://it.wikipedia.org/wiki?curid=7534188", "title": "Cavo trigeminale", "text": ""}
{"id": "7534189", "revid": "729019", "url": "https://it.wikipedia.org/wiki?curid=7534189", "title": "Stazione di Biella (1856)", "text": "La vecchia stazione di Biella era una stazione ferroviaria capolinea della Santhi\u00e0-Biella, che ebbe origine in piazza Vittorio Veneto.\nEssa fu dismessa nel 1958 a seguito dell'inaugurazione della variante di tracciato di Candelo, che colleg\u00f2 la ferrovia alla nuova stazione Biella San Paolo, capolinea della Biella-Novara, inaugurata nel 1939.\nStoria.\nLa stazione fu inaugurata con l'apertura della linea l'8 settembre 1856.\nNel 1956 iniziarono i lavori per la costruzione di una variante di tracciato tra Candelo e Biella, volto ad accorpare le due linee ferroviarie biellesi a scartamento ordinario per avere un punto di gestione comune da un'unica stazione, rendendo possibile l'interscambio dei convogli e un miglioramento al servizio urbanistico. Tale opera fu inaugurata Il 23 febbraio 1958 e la stazione di Biella Piazza Vittorio Veneto fu dunque dismessa e smantellata."}
{"id": "7534191", "revid": "6923", "url": "https://it.wikipedia.org/wiki?curid=7534191", "title": "Wigwam (brano musicale)", "text": "Wigwam \u00e8 una canzone di Bob Dylan pubblicata nel suo album \"Self Portrait\" del 1970. Divenne un singolo di successo raggiungendo la Top 10 di diversi paesi. La traccia base della canzone, con la voce di Dylan che canta unicamente \"La, La\", \u00e8 stata registrata il 4 marzo 1970 a New York. Il 17 marzo dello stesso anno il produttore Bob Johnston aggiunse delle sovraincisioni di ottoni; queste modifiche vennero registrate a Nashville in assenza di Dylan.\nLa critica accolse positivamente \"Wigwam\", tanto da definirla un momento saliente di \"Self Portrait\". Diversi artisti reinterpretarono la canzone, tra cui Drafi Deutscher, la cui versione raggiunse la Top 20 in Germania.\nIncisione.\n\"Wigwam\" \u00e8 stata registrata durante le sessioni di \"Self Portrait\" e prodotta da Bob Johnston. La traccia base \u00e8 stata incisa su nastro il 4 marzo 1970 allo Studio A della Columbia a New York ed etichettato come \"New Song 1 \"sul foglio di registrazione. I musicisti di questa versione, oltre a Dylan, furono il chitarrista David Bromberg e Al Kooper al pianoforte. Il 27 agosto 2013 questa traccia base apparve su \"The Bootleg Series Vol. 10 \u2013 Another Self Portrait (1969\u20131971)\".\nParticolarit\u00e0 della canzone \u00e8 che Dylan intona unicamente per tutto il brano le sillabe \"La, La\", accompagnato da un corno e da un arraggiamento definito \"in stile mariachi o Tex-Mex. Questa atmosfera \u00e8 tipica della musica da fal\u00f2.\nPubblicazione.\n\"Wigwam\" \u00e8 stata pubblicata l'8 giugno 1970 e usc\u00ec come singolo l'anno successivo. Il lato B del singolo era il brano \"Copper Kettle\". La canzone raggiunse la Top 10 in Belgio, Danimarca (nel 1972), Francia, Malaysia, Paesi Bassi, Singapore e Svizzera; si posizion\u00f2 invece nella Top 40 delle hit in Canada e Germania. Negli Stati Uniti raggiunse la 41\u00aa posizione nella \"Billboard\" Hot 100 e il\u00a013\u00ba posto nella \"Billboard\" Top\u00a040 Easy Listening chart.\nDiversi anni dopo, all'inizio degli anni 2000, \"Wigwam\" viene pubblicata nell'edizione limitata di \"The Essential Bob Dylan\".\nAccoglienza.\nLe reazioni alla canzone sono state generalmente positive. Una recensione nella rivista Billboard descrive il brano come \"vincente\". Il biografo Robert Shelton include \"Wigwam\" tra le canzoni di \"qualit\u00e0\" su \"Self Portrait\", descrivendolo come \"difficile da dimenticare\"; per AllMusic \u00e8 anche uno dei momenti salienti di \"Self Portrait\" e Michael Gray la considera come una delle \"migliori tracce\" dell'album. Anche Greil Marcus \u00e8 positivo riguardo al singolo, definendolo \"un ottimo lavoro di arrangiamento\". Tom Useted, recensore di PopMatters, definisce la canzone \"pi\u00f9 che degna\", mentre lo scrittore Paul Stokes di New Musical Express la qualifica come \"melodiosa\" e come dimostrazione della \"versatilit\u00e0 e impatto\" di Dylan. In una recensione della colonna sonora del film \"I Tenenbaum\", il critico Heather Phares scrive che il \"bagliore fosco\" della canzone \"aggiunge un'atmosfera stranamente senza tempo ma emotivamente diretta all'album\". Secondo il critico Sean Egan \"i \"La-La\" di Dylan si scontrano contro un grande arrangiamento di ottoni in un modo non sgradevole - ma come pu\u00f2 l'essere 'non spiacevole' rappresentare una traccia di Dylan?\".\nTra i giudizi pi\u00f9 negativi, lo scrittore Seth Rogovoy descrive \"Wigwam\" come una \"melodia vocale bizzarra e senza parole\". Il critico Anthony Varesi ritiene che la strumentazione sia un esempio di \"clacson mal riposto\", con l'aggiunta tra l'altro di difetti nelle scelte di produzione di Bob Johnston. Il blogger di Pitchfork Rob Mitchum banalizza la canzone come \"un lamento della sezione di ottoni piuttosto spiacevole\".\nCover.\nDiversi musicisti hanno pubblicato una versione di \"Wigwam\". Tra questi, degni di nota sono i New Christy Minstrels e i direttori d'orchestra francesi Raymond Lef\u00e8vre e Caravelli. Drafi Deutscher pubblica una versione in tedesco intitolata \"Weil ich dich liebe\" (in italiano \"Perch\u00e9 ti amo\") nel 1970."}
{"id": "7534204", "revid": "124762975", "url": "https://it.wikipedia.org/wiki?curid=7534204", "title": "Yoshifumi Kashiwa", "text": "Carriera.\nProdotto del vivaio dell'Universit\u00e0 Kokushikan, debutta con i professionisti nel 2010 presso il , squadra della J2 League. Durante la sua permanenza, il club di K\u014dfu centrer\u00e0 la promozione in J1 League in due occasioni.\nDopo quattro stagioni da titolare, nel corso delle quali raccoglie 120 presenze e 10 reti in campionato, \u00e8 acquistato dal ."}
{"id": "7534205", "revid": "767487", "url": "https://it.wikipedia.org/wiki?curid=7534205", "title": "Ospedali di Milano", "text": "La prima presenza documentata di ospedali a Milano risale all'epoca medievale con l'istituzione dell'ospedale del Brolo, che fu fondato nel 1158. Nel corso dei secoli a Milano sono stati realizzati altri ospedali ad uso pubblico, fino ad arrivare all'epoca contemporanea, quando il sistema sanitario di Milano \u00e8 diventato di competenza della regione Lombardia, che agisce sul territorio tramite le aziende sanitarie locali.\nGeneralit\u00e0.\nIl sistema sanitario di Milano, come quello dell'intera Italia, a partire dal 1974, non dipende pi\u00f9 dall'autorit\u00e0 locale ma \u00e8 di pertinenza della regione competente, che nel caso del capoluogo lombardo \u00e8 la Lombardia; quest'ultima agisce poi sul territorio tramite le aziende sanitarie locali. Il sito ufficiale della regione Lombardia registra a Milano trentuno ospedali, tra pubblici e convenzionati, specialistici o generali che coprono a 360\u00b0 le patologie previste dai protocolli nazionali. A essi ricorrono sovente pazienti provenienti da altre regioni d'Italia.\nLa sanit\u00e0 lombarda \u00e8 tra quelle \"virtuose\", cio\u00e8 che non hanno cio\u00e8 deficit di bilancio. Tra gli ospedali, sono diversi quelli che appartengono alla categoria degli Istituti di ricovero e cura a carattere scientifico, i cosiddetti IRCCS.\nStoria.\nIl pi\u00f9 antico ospedale milanese al servizio dell'intera citt\u00e0 di cui \u00e8 rimasta traccia documentata \u00e8 l'ospedale del Brolo. Fondato nel 1158, quattro anni prima della distruzione della citt\u00e0 da parte di Federico Barbarossa, funzion\u00f2 per oltre tre secoli. Venne istituito dall'unione di due ospedali: l'ospedale di San Barnaba in Brolo, fondato nel 1145 da Goffredo da Bussero, e l'ospedale di Santo Stefano alla ruota. L'ospedale del Brolo sorgeva nei pressi della moderna basilica di Santo Stefano Maggiore, all'esterno delle mura di Milano ma entro la Cerchia dei Navigli, ovvero al fossato reso navigabile delle mura medievali di Milano. L'ospedale era finanziato dalla donazioni dei milanesi, le pi\u00f9 cospicue delle quali erano quelle di Bernab\u00f2 Visconti, che il 22 marzo 1359 don\u00f2 all'ospedale diversi terreni dell'area di Lodi e di Cremona con relativi privilegi comprendenti la riscossione delle decime. Verso gli ospedali di Milano non convergevano solo i malati gravi della citt\u00e0, ma anche parte di quelli della sua provincia.\nL'ospedale del Brolo cedette il suo ruolo primario dopo il 1456 alla Ca' Granda che divenne, per incorporazioni di altre opere benefiche e per lasciti e donazioni, una delle pi\u00f9 importanti istituzioni milanesi: l'Ospedale Maggiore di Milano. L'antica denominazione \u00e8 ancora conservata dall'ospedale di Niguarda, il cui nome completo \u00e8 \"Ospedale Niguarda Ca' Granda\". L'antico Ospedale Maggiore di Milano \u00e8 stato fondato dal duca di Milano Francesco Sforza come \"Magna Domus Hospitalis\" (in italiano dell'epoca, \"Ca' Granda\"). Dedicato all'Annunciata, fu realizzato dagli Sforza per accattivarsi il favore del popolo, ancora fedele alla famiglia dei Visconti, sebbene il nuovo duca ne avesse da tempo ereditato il trono avendo sposato Bianca Maria Visconti.\nBench\u00e9 nato come ospedale dei poveri, l'Ospedale Maggiore di Milano fu fin dall'inizio un nosocomio in cui si curavano malati con speranza di guarigione. Le malattie croniche venivano invece curate in ospedali fuori citt\u00e0. Per questo motivo l'Ospedale Maggiore di Milano \u00e8 sempre stato il centro di informazione e rilevamento della situazione sanitaria della citt\u00e0. Tra il 1895 e il 1929, con costruzioni realizzate in pi\u00f9 lotti, si decise lo spostamento dell'ospedale \"al di l\u00e0 del naviglio\" (dove aveva gi\u00e0 cominciato ad espandersi) prendendo il nome di Policlinico di Milano; questo avvenne con la concomitante fondazione dell'Universit\u00e0 degli Studi di Milano. La \"Statale\" prese possesso dei vecchi edifici della Ca' Granda (dove si trova tuttora); l'Ospedale Maggiore, come \"Policlinico Universitario\", si spost\u00f2 in una vasta area compresa fra le vie Francesco Sforza (dove era presente la Cerchia dei Navigli), corso di Porta Romana, le vie Lamarmora, Commenda e San Barnaba.\nAltro storico ospedale milanese \u00e8 l'Ospedale Fatebenefratelli. Voluto da Carlo Borromeo, arcivescovo di Milano dal 1560 al 1584, venne posta la prima pietra il 22 settembre 1588. Il suo primo nome \u00e8 stato \"Ospedale per convalescenti\", e fu costruito grazie al successore di Carlo Borromeo, Gaspare Visconti, che incaric\u00f2 l'Opera Fatebenefratelli di occuparsene, da cui il successivo nome dell'ospedale. L'area \u00e8 pi\u00f9 o meno quella di oggi, ovvero quella limitata da via Fatebenefratelli, corso di Porta Nuova e via Moscova (allora \"stradone di Santa Teresa\").\nLa necessit\u00e0 di arginare la diffusione della tubercolosi (detta anche \"tisi\"), in forte ripresa al termine del primo conflitto mondiale, indusse il comune di Milano ad iniziare nel 1927 la costruzione del sanatorio di Vialba, uno dei primi tisicomi di pianura sorti in Italia. La nascita di un ospedale cittadino per cronici, completava la capacit\u00e0 ricettive di un sistema di accoglienza che comprendeva a livello territoriale anche i sanatori di Garbagnate Milanese, Cuasso al Monte, Legnano (il sanatorio regina Elena), Ornago e Prasomaso. Inaugurato il 28 ottobre 1931, il sanatorio di Vialba (gestito dall'INPS) \u00e8 rimasto tale sino a quando fu convertito nel 1971 in ospedale generale provinciale per effetto della riforma ospedaliera del 1968. Dal 1974 l'ospedale, diventato Ospedale Luigi Sacco perch\u00e9 intitolato al medico ed igienista lombardo Luigi Sacco, ha anche assunto la funzione di polo universitario dell'Universit\u00e0 degli Studi di Milano; attualmente accoglie l'intero corso di laurea in medicina e chirurgia e in scienze infermieristiche.\nA Milano nel corso del XX e del XXI secolo sono sorti altri ospedali a indirizzo generale. L'Ospedale Niguarda Ca' Granda \u00e8 uno storico istituto ospedaliero di Milano fondato nel 1939. Voluto da Benito Mussolini perch\u00e9 Milano necessitava di un nuovo grande ospedale generalista, venne inaugurato il 10 ottobre 1939: il nome deriva dal legame amministrativo con l'Ospedale Maggiore Ca' Granda, che fu di tipo logistico e organizzativo. Prende il nome da Niguarda, quartiere a nord della citt\u00e0.\nL'Ospedale San Raffaele sorge a cavallo dei comuni di Segrate e Milano. Fino al 10 maggio 2012 era di propriet\u00e0 della Fondazione Centro San Raffaele del Monte Tabor. L'ospedale, accreditato nel 1999 come istituto di ricovero e cura a carattere scientifico (IRCCS), fu fondato nel 1969 da don Luigi Maria Verz\u00e9, che ne \u00e8 stato presidente fino al luglio 2011. Da maggio 2012 \u00e8 diventato parte del Gruppo Ospedaliero San Donato.\nL'Ospedale San Paolo \u00e8 stato invece inaugurato nel 1978, con la prima pietra che \u00e8 stata posata nel 1964. L'ospedale \u00e8 denominato anche \"polo universitario\" in quanto ospita al suo interno una delle sezioni distaccate della facolt\u00e0 di medicina e chirurgia dell'Universit\u00e0 degli Studi di Milano e la sezione del corso di laurea in infermieristica e fisioterapia. \nA Milano sono presenti anche diversi ospedali specialistici. L'Istituto ortopedico Gaetano Pini ha le sue origini nella \"Scuola dei Rachitici\" fondata nel 1874 da Gaetano Pini, a cui poi \u00e8 stato intitolato l'istituto, e nell'\"Ambulatorio ortopedico\" realizzato dal suo collaboratore Pietro Panzeri. L'Istituto sieroterapico milanese fu invece fondato nel 1894 dall'immunologo Serafino Belfanti. Dall'aprile 1896, l'Istituto sieroterapico milanese si era costituito in ente morale. Fu uno dei primi istituti di ricerca medica sui vaccini in Europa e, a inizio secolo, il primo produttore di vaccini in Italia (in particolare di siero antidifterico).\nLa Clinica del lavoro Luigi Devoto, oggi dipartimento di medicina del lavoro dell'Universit\u00e0 degli Studi di Milano, fu inaugurata il 20 marzo 1910, dopo che il comune di Milano ne aveva approvato l'istituzione nel 1902 con il contributo di Luigi Mangiagalli, fondatore e primo rettore della citata universit\u00e0. L'Istituto Nazionale dei Tumori, fondato nel 1925, \u00e8 invece dedicato esclusivamente alla cura del cancro, sia dal punto di vista clinico, sia della ricerca, rappresentando il pi\u00f9 grande centro oncologico in Lombardia, oltre che la sede dell'ufficio di coordinamento della Rete oncologica lombarda.\nNel 1932 \u00e8 stato realizzato l'Istituto Neurologico Vittorio Emanuele III, su progetto dell'architetto Mario Faravelli; nel 1950 questo istituto \u00e8 stato intitolato a Carlo Besta, cambiando nome in Istituto Nazionale Neurologico Carlo Besta. Anche l'Istituto Europeo di Oncologia, come l'Istituto Nazionale dei Tumori, si occupa, oltre che della cura dei tumori, della ricerca scientifica atta a migliorare le metodiche di diagnosi e di cura di ogni forma di cancro, possedendo al suo interno diversi laboratori. \u00c8 stato fondato nel 1994.\nLa Clinica Columbus \u00e8 una clinica privata situata in un edificio in stile \"liberty\", originariamente noto come \"Villa Faccanoni\". L'edificio, opera dell'architetto Giuseppe Sommaruga, divent\u00f2 nel 1919 \"Villa Romeo-Faccanoni\" in seguito all'acquisto da parte dell'imprenditore dell'automobile Nicola Romeo, creatore dell'Alfa Romeo. Al momento della trasformazione in clinica, i lavori di ampliamento e adattamento vennero realizzati da Gio Ponti, Antonio Fornaroli e Eugenio Soncini. I lavori cominciarono nel 1938 e proseguirono fino al 1940, quando furono interrotti per lo scoppio della seconda guerra mondiale durante la quale l'edificio fu bombardato e danneggiato; il restauro fu quindi completato solo dopo la guerra. La clinica fu poi inaugurata nel febbraio del 1949.\nIl centro antiveleni di Milano \u00e8 una struttura dell'Ospedale Niguarda Ca' Granda di Milano deputata alla consulenza tossicologica di emergenza. \u00c8 stato fondato il 26 gennaio 1967 con l'interessamento dell'Organizzazione mondiale della sanit\u00e0 e del Ministero della salute. Il Centro Dino Ferrari \u00e8 invece un centro medico per la diagnosi e la terapia delle malattie neuromuscolari e di quelle neurodegenerative dell'Universit\u00e0 degli studi di Milano. Ha sede presso l'Istituto di ricovero e cura a carattere scientifico della Fondazione Ca' Granda - Ospedale Maggiore Policlinico di Milano. Il centro \u00e8 stato fondato da Guglielmo Scarlato nel 1981 e da Enzo Ferrari, in memoria del figlio Dino Ferrari, morto di distrofia muscolare, cui \u00e8 stato dedicato nel 1984.\nAccanto alla cura caritatevole degli ammalati, la filantropia milanese si \u00e8 fatta carico, nel tempo, di fondare e sostenere istituzioni diventate poi storiche e familiari nel panorama sociale cittadino per l'assistenza agli anziani e agli orfani: il Pio Albergo Trivulzio, i Martinitt e le Stelline. Caratteristica delle tre iniziative era il fatto che i beneficati dovessero, nelle loro possibilit\u00e0, praticare o imparare un mestiere per mantenere o crearsi la dignit\u00e0 personale. A questo tema si riallacciano le numerose iniziative per l'alfabetizzazione e per l'insegnamento delle arti e dei mestieri che trover\u00e0 un largo seguito tra i protagonisti dell'industrializzazione della citt\u00e0, che avvenne nel XIX secolo. Un importante ruolo filantropico \u00e8 anche svolto dalla Fondazione Cariplo."}
{"id": "7534211", "revid": "404449", "url": "https://it.wikipedia.org/wiki?curid=7534211", "title": "Poggio (Camporgiano)", "text": "Poggio (gi\u00e0 \"Poggio San Terenzo\") \u00e8 una frazione del comune italiano di Camporgiano, nella provincia di Lucca, in Toscana.\nGeografia fisica.\nIl borgo \u00e8 situato nella regione storica della Garfagnana, a circa 450\u00a0m d'altitudine addossato al colle della Capriola e lambito dal torrente Edron, affluente del Serchio.\nOrigini del nome.\nIl nome attuale \"Poggio\" deriva dal latino \"podium\" con l'accezione di \"colle fortificato\", in riferimento alla rocca alto-medievale, non pi\u00f9 esistente, eretta sul colle della Capriola che domina l'abitato.\nStoria.\nIl paese di Poggio si distende sul versante orientale del colle della Capriola, uno sperone roccioso di origine lavica formatosi in epoca preistorica e ubicato in prossimit\u00e0 di un nodo viario romano e preromano; la via di comunicazione che proviene dal versante marittimo delle Alpi Apuane attraverso il passo della Tambura, la via che risale il crinale appenninico fino al passo delle Radici diretta verso Modena e il collegamento, attraverso Pradarena, tra l'Etruria settentrionale e la cosiddetta Etruria padana.\nProprio sul colle della Capriola uno scavo archeologico condotto nel 1984 ha permesso di identificare un abitato ligure risalente all'et\u00e0 del bronzo e sviluppatosi ulteriormente fra il III e il II secolo a.C., alla vigilia della conquista romana. Questa primitiva comunit\u00e0 scomparve, interrompendo lo sviluppo del borgo, a seguito della deportazione di massa che i Romani effettuarono a danno dei Liguri Apuani a partire dalla loro vittoria nel 180 a.C.\nCon la romanizzazione della Garfagnana e la successiva era cristiana nacquero e si svilupparono nella valle nuovi insediamenti; le fonti medievali rivelano che era presente in loco un'importante pieve, la \u00ab\"Plebs Sancti Terenti\"\u00bb, sulla cui esatta ubicazione gli storici hanno a lungo speculato. Le pievi altomedievali, ovvero le chiese che avevano il privilegio del battesimo, sorsero dapprima presso i nodi viarii, cos\u00ec da poter essere raggiunte a partire da varie comunit\u00e0, e di conseguenza anche in luoghi originariamente isolati, ma che vedevano presto crescere intorno alla pieve nuovi insediamenti. Da qui l'ipotesi assai suggestiva che la pieve si trovasse nel sito chiamato la Villa, a meno di due chilometri dall'odierno abitato di Poggio, e dove sorge la romanica chiesetta di San Biagio, un tempo intitolata a Santa Maria di Rogiana.\nAlcune pergamene del X secolo citano la \u00ab\"ecclesia Sancti Terentii et Sancti Johannis Baptiste [...] plebem battisimalis sito Rogiana\"\u00bb, mentre dopo l'anno mille la chiesa perse il privilegio del battesimo, che venne assegnato alla pieve di San Pietro a Careggine, ma continu\u00f2 a esistere insieme alla sua piccola comunit\u00e0. I nobili di Careggine e Bacciano fortificarono il colle della Capriola e intorno alla fortificazione cominci\u00f2 a sorgere un abitato: il Poggio San Terenzo. Nel 1307 il comune, ormai soggiogato dai lucchesi, verr\u00e0 citato come \u00ab\"Sancto Terentio sue de Sancta Maria de Rojana\"\u00bb.\nQuando nel XIII secolo Lucca arriv\u00f2 a sottomettere tutta la Garfagnana e la divise in vicarie, Poggio entr\u00f2 nella vicaria di Camporgiano. Inglobata dal 1446 nel dominio estense insieme alla maggior parte della Garfagnana, cos\u00ec giunger\u00e0 all'unit\u00e0 d'Italia.\nNonostante Santa Maria di Rogiana avesse nel Trecento riottenuto il privilegio battesimale, la popolazione, decimata dalla peste, fin\u00ec per spostarsi nell'attiguo abitato intorno al Poggio e vi fond\u00f2 un oratorio dedicato a Santa Maria. Tra il 1715 e il 1760 fu edificata una nuova chiesa parrocchiale, che risult\u00f2 staccata di un buon tratto dal campanile rimasto nella sede originaria, dedicata a Santa Maria Assunta. Quest'ultima venne distrutta dai bombardamenti della seconda guerra mondiale e ricostruita nel 1952 su iniziativa del poggese Paolo Bertoli.\nMonumenti e luoghi d'interesse.\nChiesa di San Biagio.\nA meno di due chilometri dal paese di Poggio, in localit\u00e0 La Villa, si trova la suggestiva piccola chiesa romanica di San Biagio, una delle pi\u00f9 antiche della Valle del Serchio, con un recinto di mura che racchiude il minuscolo sagrato. A pianta rettangolare e navata unica, con una facciata scalpellinata a bozze e un portale di arenaria, presenta sulla destra della facciata una vela campanaria che fu edificata per sostituire l\u2019originario campanile crollato nel terremoto del 1739. Da notare anche il bel portone di castagno spartito in quattro formelle. Nell'interno si trova a destra il fonte battesimale costituito da un fusto a colonna in pietra serena lavorata a spirale, con vasca battesimale circolare in marmo bianco del secolo XVI.\nLa chiesa, fondata probabilmente dai bizantini ai primi del 600, conobbe un periodo di splendore con i Longobardi quando divenne sede della \u00ab\"plebs S. Terenti\"\u00bb al servizio del territorio \"Rogianus\" dominato dal centro fortificato di Roggio. Interessante notare la dedica a San Terenzio, vescovo di Luni e evangelizzatore del territorio, e con questo appellativo viene citata in una pergamena del 958 \u00ab\"ecclesia Sancti Terentii et Sancti Johannis Baptiste [...] plebem battisimalis sito Rogiana\"\u00bb. In documenti ufficiali del XII secolo la chiesa compare invece come Santa Maria di Rogiana, avendo perso con il titolo di San Terenzio anche la funzione battesimale ed essendo divenuta cappella della \"Plebs Fustiana\" (l'odierna Pieve Fosciana).\nChiesa di Santa Maria Assunta.\nLa chiesa parrocchiale di Poggio, dedicata a Santa Maria Assunta si trova al centro del paese ed \u00e8 stata edificata nel 1952 per sostituire la chiesa distrutta dalle bombe della seconda guerra mondiale. Si tratta di un ampio edificio con pianta a sala e alta facciata cuspidata; nell'interno su uno degli altari minori \u00e8 notevole una \"Madonna con Bambino\" in terracotta. Spicca sul lato della parrocchiale il monumento dedicato ai caduti di entrambe le guerre mondiali, inaugurato nel 1972. Si tratta di una lapide in pietra serena recante i nomi dei poggesi caduti in guerra e fiancheggiata da un rilievo in bronzo, opera del livornese Vitaliano De Angelis, che raffigura due soldati nell\u2019atto di cadere (evidente nei due soldati il riferimento alle due guerre). L'intero complesso, progettato dall'architetto Piero Pieri, \u00e8 completato da una vasca in pietra serena al di sotto della lapide.\nInfrastrutture e trasporti.\nPoggio \u00e8 attraversato della strada regionale 445 della Garfagnana sulla quale sono svolte autocorse in servizio pubblico a cura di CTT Nord.\nNella parte bassa del paese \u00e8 inoltre presente la fermata ferroviaria di Poggio-Careggine-Vagli servita dalle corse di Trenitalia che percorrono la ferrovia Lucca-Aulla nell'ambito del contratto di servizio con la Regione Toscana."}
{"id": "7534213", "revid": "121558434", "url": "https://it.wikipedia.org/wiki?curid=7534213", "title": "Arbante", "text": "Arbante \u00e8 un personaggio dell'\"Orlando furioso\" di Ludovico Ariosto.\nArbante, principe di Frisia, vorrebbe far sua Olimpia, la contessa di Olanda, ma venendo da lei respinto fa invadere le terre della nobildonna con un suo esercito. Avuto in suo potere Olimpia la sposa quindi con la forza, dopo aver condannato a morte quasi tutti i familiari di lei. Ma la contessa si vendica, con l'aiuto di un fedele servo che uccider\u00e0 Arbante nel sonno, la notte stessa delle nozze, a colpi di accetta sulla nuca; Olimpia per parte sua recide con una sega la testa al cadavere del giovane."}
{"id": "7534216", "revid": "1305772", "url": "https://it.wikipedia.org/wiki?curid=7534216", "title": "Miroglio (disambigua)", "text": ""}
{"id": "7534218", "revid": "455046", "url": "https://it.wikipedia.org/wiki?curid=7534218", "title": "Cattedrale di \u014cura", "text": ""}
{"id": "7534219", "revid": "1964823", "url": "https://it.wikipedia.org/wiki?curid=7534219", "title": "ACF Fiorentina 2018-2019", "text": "Questa voce raccoglie le informazioni riguardanti l'ACF Fiorentina nelle competizioni ufficiali della stagione 2018-2019.\nStagione.\nL'estate 2018 vede la societ\u00e0 operare sul mercato con rinforzi mirati: giungono in Toscana il portiere Lafont, il centrocampista Gerson e l'attaccante Pjaca. Durante il girone di andata del campionato i viola conseguono 26 punti, con il picco della vittoria in casa del Milan. Decima in classifica al giro di boa, la Fiorentina esordisce poi in Coppa Italia eliminando il Torino negli ottavi di finale. Dopo un inizio del girone di ritorno ricco di gol, i gigliati hanno la meglio in coppa anche sulla Roma. La semifinale oppone i toscani all'Atalanta, con il primo incontro che si risolve sul 3-3.\nUna successiva crisi di risultati in campionato, tra cui le sconfitte con Cagliari e Frosinone, mina la permanenza di Pioli sulla panchina della squadra: l'allenatore rassegna le dimissioni dopo la disfatta contro i ciociari, venendo rimpiazzato da Vincenzo Montella. L'avvicendamento alla guida coincide, tuttavia, con un peggior rendimento: eliminata dagli orobici in coppa, la formazione inanella un filotto di 5 sconfitte consecutive. Il trend espone i viola addirittura al rischio di retrocessione, complice l'andamento della classifica. La salvezza viene per\u00f2 conquistata all'ultima domenica, per effetto di un pareggio senza gol contro il Genoa (venutosi a trovare in un'analoga situazione). Chiude la stagione a un deludente sedicesimo posto, eguagliando il risultato ottenuto nella stagione 2004-2005.\nOrganigramma societario.\nArea direttiva\nArea organizzativa\nArea comunicazione\nArea tecnica\nArea sanitaria\nDivise.\nLo sponsor tecnico rimane Le Coq Sportif\nLa prima divisa \u00e8 un forte richiamo alla tradizione della squadra, con una maglia semplice monocromatica viola con colletto. La novit\u00e0 \u00e8 il ritorno dei pantaloncini neri che gi\u00e0 erano stati indossati dalla Fiorentina negli anni '70. In alcune partite la squadra ha giocato tuttavia in completo monocromatico viola (ad esempio in campionato con la Lazio o nella partita di Coppa Italia con la Roma).\nCome per la stagione precedente, non c'\u00e8 una maglia da trasferta e maglie secondarie, ma quattro divise da trasferta tutte dello stesso valore (e quindi non una seconda, una terza, una quarta e una quinta divisa), ispirate ai colori dei quattro quartieri in cui si gioca il Calcio storico fiorentino: Santo Spirito (maglia bianca), Santa Croce (maglia azzurra), Santa Maria Novella (maglia rossa) e San Giovanni (maglia verde).\nGiovanili.\nOrganigramma societario.\nArea direttiva\nArea tecnica e sanitaria"}
{"id": "7534220", "revid": "6923", "url": "https://it.wikipedia.org/wiki?curid=7534220", "title": "Giosea di Waldeck e Pyrmont", "text": "Dal 1946 alla sua morte, fu capo della casata principesca di Waldeck e Pyrmont. Dopo la seconda guerra mondiale, venne condannato all'ergastolo durante il Processo di Buchenwald (sentenza poi commutata in 20 anni di carcere) per aver preso parte al \"piano comune\" di violare le leggi internazionali di guerra ed i diritti dei prigionieri nel campo di concentramento di Buchenwald, ma venne rilasciato dopo tre anni di prigione, quando venne dimostrato che con la sua condotta cerc\u00f2 invece di arginare parte delle efferatezze perpetuate nel campo di concentramento da Ilse Koch e da suo marito Karl Otto Koch.\nBiografia.\nI primi anni.\nNato ad Arolsen nel castello della famiglia principesca regnante, Giosea era figlio ed erede del principe Federico di Waldeck e Pyrmont e di sua moglie, la principessa Batilde di Schaumburg-Lippe. Egli era nipote di Guglielmo II, re del W\u00fcrttemberg, e di Emma di Waldeck e Pyrmont, reggente dei Paesi Bassi. Egli era inoltre cugino di Guglielmina, regina dei Paesi Bassi, e del duca Carlo Edoardo di Sassonia-Coburgo-Gotha nonch\u00e9 del granduca Guglielmo IV di Lussemburgo. Tra i suoi antenati vantava re Federico V di Danimarca.\nDopo aver ricevuto lezioni da tutori privati a partire dal 1902, si trasfer\u00ec al Wilhelmsgymnasium di Kassel nel 1912 per poi passare al Notabitur nel 1914.\nEntrato nell'esercito imperiale tedesco come cadetto, combatt\u00e9 nella prima guerra mondiale nell'83\u00ba reggimento di fanteria. Durante gli scontri rimase ferito numerose volte, alcune delle quali particolarmente gravi come un colpo di fucile alla testa.\nAlla fine della guerra, la sua famiglia perse il dominio sul Principato di Waldeck e Pyrmont che divenne un libero stato nella nuova Repubblica di Weimar.\nAl servizio della Germania nazista e la carriera nelle SS.\nDopo la guerra, il principe di Waldeck-Pyrmont si dedic\u00f2 allo studio delle scienze agrarie, dell'economia e della giurisprudenza, frequentando i corsi dell'Universit\u00e0 di Monaco di Baviera senza ad ogni modo laurearsi.\nIniziando sempre pi\u00f9 ad interessarsi di politica, si avvicin\u00f2 progressivamente ai movimenti conservatori dell'estrema destra tedesca nel tentativo di contrastare l'avanzata degli ideali socialisti in Germania, affiancandosi al cugino Carlo Edoardo di Sassonia-Coburgo-Gotha che pure diverr\u00e0 come lui parte attiva nello stato nazista. Dal 1923 al 1927 fu membro dell'Ordine della giovent\u00f9 tedesca, un'organizzazione giovanile conservatrice. Il 1 novembre 1929, decise di aderire al Partito Nazista di Adolf Hitler, divenendo membro delle SS dal 2 marzo 1930. Egli venne immediatamente nominato aiutante di Sepp Dietrich, prima di divenirlo del \"Reichsf\u00fchrer-SS\" Heinrich Himmler nonch\u00e9 capo del suo staff, dal settembre del 1930.\nGiosea venne eletto al Reichstag per la circoscrizione di D\u00fcsseldorf-Ovest nel 1933 e venne promosso al rango di tenente generale delle SS. Venne nuovamente promosso nel 1939 al ruolo di capo della polizia e delle SS di Weimar. In questa posizione ebbe modo di sovrintendere la direzione del campo di concentramento di Buchenwald.\nWaldeck dimostr\u00f2 le proprie prime attenzioni verso l'amministrazione del campo di Buchenwald nel 1941 quando, supervisionando le liste dei condannati a morte del campo, si imbatt\u00e9 nel nome di Walter Kr\u00e4mer, capo dell'ospedale di Buchenwald. Waldeck, di fronte ad una tale stranezza, decise di investigare il caso e scopr\u00ec che Karl Otto Koch, il comandante del campo, aveva ordinato l'esecuzione di Kr\u00e4mer e di Karl Peixof (suo assistente) come \"prigionieri politici\" in quanto gli avevano diagnosticato la sifilide, fatto che Koch voleva mantenere segreto. Il principe di Waldeck ricevette anche dei rapporti secondo i quali nel campo i prigionieri venivano fatti fuggire di proposito e poi uccisi con colpi alla schiena. In quel tempo, Koch era stato trasferito al campo di concentramento di Majdanek in Polonia, ma sua moglie, Ilse, viveva ancora nell'alloggio del comandante a Buchenwald. Waldeck ordin\u00f2 a questo punto un'investigazione su vasta scala del campo grazie a Georg Konrad Morgen, un maggiore delle SS che era anche giudice. Attraverso le indagini, vennero scoperti altri ordini di uccisione firmati da Koch oltre all'evidenza di furti da lui compiuti ai danni dei prigionieri e dei loro beni. Waldeck-Pyrmont e Morgen accusarono quindi formalmente Koch di incitazione all'omicidio e poi di furto. Altri ufficiali del campo vennero accusati con lui, tra cui Ilse Koch. Il processo si concluse con la condanna a morte del comandante che venne giustiziato da un plotone d'esecuzione il 5 aprile 1945. Morgen nel frattempo inizi\u00f2 ad indagare anche su Ilse Koch e sul sadismo dei suoi crimini, ma non pot\u00e9 provare le accuse rivoltegli; rimase in prigionia presso le autorit\u00e0 tedesche sino a tutto il 1945.\nAdolf Hitler nomin\u00f2 Waldeck-Pyrmont membro della \"Ordnungspolizei\" (polizia uniformata) nell'aprile del 1941 e, e l'anno successivo, venne nominato Alto Commissario di Polizia nella Francia occupata dai nazisti. Uno dei primi atti nel suo ruolo fu quello di portare gli ostaggi francesi su treni tedeschi, per scoraggiare tentativi di sabotaggio. Venne promosso generale nel luglio del 1944.\nArresto e ultimi anni.\nIl principe di Waldeck e Pyrmont venne arrestato il 13 aprile 1945, e condannato al carcere a vita dalla corte americana d'istanza a Dachau nel corso del Processo di Buchenwald del 14 agosto 1947. Il primo dei due punti d'accusa che gli vennero mossi fu la responsabilit\u00e0 nei crimini commessi a Buchenwald, dal momento che il campo era all'interno della sua area giurisdizionale, anche se egli non ne fu mai direttamente al comando e non prese mai parte direttamente ad operazioni ad esso connesse. Il secondo capo d'accusa fu quello di aver ordinato l'esecuzione del comandante del campo di concentramento di Buchenwald, lo SS-\"Standartenf\u00fchrer\" Karl Otto Koch. Il governatore militare della Germania, il generale Lucius Clay ordin\u00f2 a questo punto un riesame personale dei verdetti del Processo di Buchenwald sulla base di ulteriori prove raccolte, l'8 giugno 1948, confermando quindici sentenze di morte e commutandone altre sette. Molti degli ergastoli comminati vennero rivisti tra cui quello al principe di Waldeck e Pyrmont (dalla prigione a vita a 20 anni). Waldeck e Pyrmont venne portato alla prigione di Landsberg am Lech, dove per\u00f2 trascorse solo tre anni per poi essere definitivamente rilasciato nel dicembre del 1950 per ragioni di salute. Ottenne l'amnistia del presidente dell'Assia nel luglio del 1953.\nTrascorse gli ultimi anni della sua vita in isolamento presso il castello di Schaumburg. Tra il 1959 e il 1961, furono avviate diverse indagini preliminari contro di lui, per crimini come sospetto omicidio, omicidio colposo, aiuto e favoreggiamento dell'omicidio. La maggior parte delle indagini venne ad ogni modo ben presto archiviata per insufficienza di prove a suo carico.\nCapo della casa di Waldeck e Pyrmont.\nGiosea divenne capo della casata di Waldeck e Pyrmont alla morte di suo padre il 26 maggio 1946, mentre si trovava agli arresti. Mor\u00ec nella sua residenza, il castello di Schaumburg, nel 1967, e venne succeduto nel ruolo di capo della casata dal suo unico figlio, il principe Wittekind.\nFamiglia.\nWaldeck e Pyrmont spos\u00f2 la duchessa Altburg di Oldenburg (1903\u20132001), figlia dell'ex granduca di Oldenburg, Federico Augusto II, il 25 agosto 1922 a Rastede. La coppia ebbe cinque figli:"}
{"id": "7534222", "revid": "729019", "url": "https://it.wikipedia.org/wiki?curid=7534222", "title": "Centrale nucleare di Saint-Laurent", "text": "La centrale nucleare di Saint-Laurent \u00e8 una centrale nucleare francese situata a sud-ovest di Orl\u00e9ans, sul territorio del comune di Saint-Laurent-Nouan (Loir-et-Cher), sulla riva della Loira.\nL'impianto \u00e8 composto da 2 reattori PWR operativi (\"Saint-Laurent B\") e da 2 reattori GCR spenti (\"Saint-Laurent A\").\nIl 17 ottobre 1969 e poi 13 marzo 1980 vi sono stati due \"incidenti con conseguenze locali\", rispettivamente al reattore A-1 e al reattore A-2, classificati a posteriori al livello 4 della scala INES."}
{"id": "7534227", "revid": "122574607", "url": "https://it.wikipedia.org/wiki?curid=7534227", "title": "Gli omicidi del lago", "text": "Gli omicidi del lago (\"Die Toten vom Bodensee\") \u00e8 una serie televisiva austro-tedesca prodotta dal 2014 da Rowboat Film- und Fernsehproduktion e da Graf Filmproduktion in collaborazione con ZDF e ORF. Protagonisti della serie sono gli attori Matthias Koeberlin e Nora von Waldst\u00e4tten; altri interpreti principali sono Hary Prinz, Stefan Pohl e Inez Bj\u00f8rg David.\nLa serie, trasmessa in prima visione in Germania dall'emittente ZDF e in Austria dell'emittente ORF2, si compone di 8 episodi, della durata di 90 minuti circa ciascuno. Il film TV pilota fu trasmesso in prima visione in Austria l'11 ottobre 2014 e in Germania il 13 novembre 2014.\nIn Italia, la serie \u00e8 trasmessa in prima visione su Raidue a partire dal 18 giugno 2018.\nTrama.\nAl poliziotto di Lindau (Germania) Micha Oberl\u00e4nder viene affiancata la collega austriaca Hannah Zeiler per indagare su una serie di omicidi avvenuti tra Germania e Austria in alcune localit\u00e0 che si affacciano sul Lago di Costanza: dopo la soluzione del primo caso, i loro superiori decidono che i due, che mal si sopportano, d'ora in poi faranno coppia fissa.\nHannah deve inoltre fare inoltre quotidianamente i conti con il proprio passato, ovvero con il fatto di essere sopravvissuta all'incidente in barca nel quale i suoi genitori sono stati inghiottiti dalle acque del lago, lasciandola orfana quando era ancora una bambina."}
{"id": "7534228", "revid": "736476", "url": "https://it.wikipedia.org/wiki?curid=7534228", "title": "Die Toten vom Bodensee", "text": ""}
{"id": "7534229", "revid": "2058375", "url": "https://it.wikipedia.org/wiki?curid=7534229", "title": "Palo Santo (album Years &amp; Years)", "text": "Palo Santo \u00e8 il secondo album in studio del gruppo musicale britannico Years &amp; Years, pubblicato il 6 luglio 2018 dalla Polydor Records."}
{"id": "7534231", "revid": "716642", "url": "https://it.wikipedia.org/wiki?curid=7534231", "title": "Bar\u0131\u015f Yard\u0131mc\u0131", "text": "Carriera.\nClub.\nHa giocato nella prima divisione turca.\nNazionale.\nNel 2017 ha giocato 2 partite nella nazionale turca."}
{"id": "7534236", "revid": "21583", "url": "https://it.wikipedia.org/wiki?curid=7534236", "title": "Just What I Needed", "text": "Just What I Needed \u00e8 il singolo di debutto del gruppo rock The Cars, presente nel loro omonimo album di debutto The Cars.\nIl brano, scritto dal frontman Ric Ocasek, \u00e8 cantato dal bassista Ben Orr. \u00c8 un brano rock inseribile nel sottogenere del power pop, con le influenze new wave tipiche dei The Cars."}
{"id": "7534239", "revid": "22475", "url": "https://it.wikipedia.org/wiki?curid=7534239", "title": "Tabletop Simulator", "text": "Tabletop Simulator \u00e8 un videogioco sandbox multiplayer che permette di creare e giocare a giochi di societ\u00e0 in un ambiente con simulazione fisica. Sviluppato da Berserk Games come primo titolo dopo una campagna di crowdfunding nel febbraio 2014, gioco poi pubblicato nel giugno dell'anno successivo.\nModalit\u00e0 di gioco.\n\"Tabletop Simulator\" \u00e8 un sandbox fisico guidato dai giocatori, senza condizioni di vittoria o sconfitta fissate. \nDopo aver selezionato un tavolo su cui giocare, i giocatori interagiscono con il gioco muovendo e/o inserendo carte, statuine, dadi, segnalini ecc.. Il gioco include delle meccaniche per assistere con stili di gioco comuni ai giochi da tavolo, come lancio di dadi automatici, nascondere oggetti agli altri giocatori; altre funzionalit\u00e0 inoltre permettono di salvare lo stato del tavolo o annullare mosse.\nSvariati giochi sono inclusi di base, tra cui scacchi, dama, poker; ma tavoli e pezzi possono essere personalizzati per creare nuovi giochi. Il gioco permette infatti di importare immagini e modelli per creare oggetti completamente nuovi, permettendo di ricreare la maggior parte dei giochi da tavolo reali. Una volta salvati, possono essere condivisi per poter giocare con altri giocatori. Oltre tremila giochi e oggetti personalizzati sono condivisi sullo Steam Workshop del gioco; mentre molti contenuti sono originali, un notevole numero di questi contenuti condivisi sono adattamenti di giochi esistenti, includendo versioni senza licenza di contenuti protetti da copyright. Berserk Games inoltre ha lavorato con alcuni distributori per sviluppare delle versioni del videogioco (distribuite come DLC) con licenze ufficiali di giochi da tavolo.\nSviluppo.\n\"Tabletop Simulator\" \u00e8 stato sviluppato da Berserk Games, uno studio formato da Jason Henry e Kimiko.\nNella campagna di raccolta fondi del febbraio 2014, \"Tabletop Simulator\" ha guadagnato $ su Kickstarter con il sostegno di persone. Nel marzo del 2015, Berserk Games ha annunciato che il gioco ha superato con successo la fase di Steam Greenlight, permettendo loro di distribuire il gioco tramite Steam."}
{"id": "7534241", "revid": "436907", "url": "https://it.wikipedia.org/wiki?curid=7534241", "title": "Steve Mac", "text": "Attivo fin dai primi anni '90 con diversi gruppi dance e DJ come Nomad e Undercover, ha collaborato con Caught in the Act, Ant &amp; Dec, Boyzone, 5ive, Vanessa Amorosi, Westlife, A1, Stephen Gately, Atomic Kitten, Emma Bunton, Human Nature, Aaron Carter, Nick Carter, Ronan Keating, Gareth Gates, Sophie Monk, Kelly Clarkson, Clay Aiken, Il Divo, Steve Brookstein, Melanie C, Paul Potts, Katherine Jenkins, Delta Goodrem, Leon Jackson, Rhydian, Leona Lewis, Susan Boyle, JLS, The Saturdays, The Wanted, One Direction, Little Mix, Cover Drive, Inna, Union J, James Blunt, John Newman, Shane Filan, Nina Nesbitt, Jasmine Thompson, Jess Glynne, Selena Gomez, The Vamps, Demi Lovato, Anne-Marie, Sabrina Carpenter, Olly Murs, Charli XCX, Calvin Harris, Ella Henderson, Jessie J, Shane Filan, Rixton, Shakira, Clean Bandit, Birdy, Louisa Johnson, Steps, Pink (cantante), Zara Larsson, Liam Payne, Rita Ora, Chvrches, Robin Schulz, Tom Walker, Years &amp; Years, C\u00e9line Dion, Ed Sheeran e altri."}
{"id": "7534242", "revid": "767487", "url": "https://it.wikipedia.org/wiki?curid=7534242", "title": "African Jazz Pioneers", "text": "Gli African Jazz Pioneers sono un gruppo musicale sudafricano formato a Johannesburg nel giugno del 1981 dal sassofonista Bra Ntemi Pilso. Il gruppo fonde le sonorit\u00e0 jazz delle \"big band\" con quelle marabi e kwela delle township sudafricane, con l'intento di ricreare il divertimento proprio dei concerti dal vivo di quell'epoca.\nIl gruppo \u00e8 sopravvissuto attraverso i diversi decenni ed \u00e8 attualmente alla terza generazione di musicisti che lo compongono. Ha una rinnovata immagine e un \"sound\" pi\u00f9 giovane. Il \"leader\" e sassofonista Bra Ntemi Piliso, autore della maggior parte delle canzoni, scomparso nel 2001, ha lasciato il posto ai membri pi\u00f9 giovani del gruppo, che ne continuano la tradizione.\nStoria.\nIl primo nucleo degli African Jazz Pioneers venne fondato da Bra Ntemi Pilso (all'anagrafe Ntemi Edmund Piliso) negli anni cinquanta, quando il jazz era di moda e le \"big band\" godevano di grande risalto. In quel periodo la Dorkay House (alla fine di Eloff Street, a Johannesburg), serviva da rifugio per leggende musicali del Sudafrica come Dollar Brand, Kippie Moeketsi, Miriam Makeba, Ntemi Piliso, Dudu Pukwana, Hugh Masekela, Wilson Silgee, Zakes Nkosi e Jonas Gwangwa. Ma tutto questo ebbe fine negli anni sessanta, quando le grandi orchestre divennero di moda. Nei primi anni cinquanta, Bra Ntemi e il suo gruppo Alexandra All Star erano all'avanguardia nella scena musicale del Sud Africa, mescolando il suono delle grandi orchestre statunitensi con i tradizionali ritmi majuba e le influenze marabi. Gli African Jazz Pioneers ebbero un enorme successo e un grande seguito in quegli anni. Tutto questo fin\u00ec nel 1963, quando venne distrutto il villaggio cultarale di Sophiatown e gli artisti che vi si esibivano andarono in esilio e anche Bra Ntemi decise cos\u00ec di sciogliere la prima formazione del gruppo.\nNel giugno del 1981, Bra Ntemi decise che era tempo di riunire i membri del gruppo e tornare a suonare dal vivo sul palco della Dorkay House. Il gruppo mise cos\u00ec assieme sia veterani della scena marabi che giovani musicisti che riprendevano il medesimo stile. Il primo concerto tenuto dal gruppo avvenne in una chiesa in Alexandra. Da quella esibizione, gli African Jazz Pioneers si sono evoluti fino al punto che il loro energici concerti sono diventati famosi in tutto il paese e negli stati confinanti.\nA dispetto delle leggi discriminatorie e della censura, gli African Jazz Pioneer sono infatti sopravvissuti all'apartheid evolvendo la propria musica. La fama internazionale arriv\u00f2 dopo il primo tour oltreoceano e la conferenza di Casa ad Amsterdam nel 1987. Con l'allentamento del boicottaggio, nel 1990, gli African Jazz Pioneers furono tra i primi a viaggiare in tutto il mondo suonando ai festival musicali in Francia, Giappone, Svizzera, Regno Unito, Spagna e Paesi Bassi. In quegli anni condivisero il palco con musicisti come Youssou N'Dour, Quincy Jones, Gilberto Gil, Nina Simone e Chick Corea. Si sono inoltre esibiti in patria in pi\u00f9 occasioni per Nelson Mandela e all'estero per il Ministro della Cultura fiammingo, il Presidente del Parlamento europeo e il Presidente Thabo Mbeki.\nLa forza trainante degli African Jazz Pioneers \u00e8 sempre stata Bra Ntemi. Altri musicisti sono andati e venuti, ma lui \u00e8 sempre stato al centro della formazione, assicurando la continuit\u00e0 del proprio sound jazz, unico nel suo genere. Il giovane Ntemi cominci\u00f2 a suonare il sassofono dopo che il suo amato trombone gli fu rubato. Il sassofono divenne ben presto il suo marchio di fabbrica e fu uno dei pi\u00f9 longevi e influenti sassofonisti del paese, tanto da venire premiato nell'agosto del 2000 dal ministro Ben Ngubane, durante una cerimonia al Morelete Park, a Mamelodi. Bra Ntemi \u00e8 morto il 18 dicembre del 2000.\nGli African Jazz Pioneers hanno onorato la promessa fatta a Bra Ntemi di continuare a suonare la loro musica. L'Ikageng Jazz Festival, istituito nel 2001, \u00e8 stato intitolato in loro onore \"The Night of the Pioneers\" e il gruppo ha chiuso ogni edizione come protagonista del progetto. Nell'ottobre del 2002, gli African Jazz Pioneers hanno registrato un album in CD e DVD intitolato \"Alextown\", assieme alla leggenda del jazz giamaicano e padrino dello ska Ernest Ranglin al Downtown Studio di Johannesburg. Il maggio 2003 ha visto i pionieri collaborare con la RAU Song &amp; Dance Company e con Dolly Rathebe nell'evento \"Sof'town \u2013 a Celebration\", suonando per cinque notti di seguito e ottenendo il tutto esaurito."}
{"id": "7534243", "revid": "371529", "url": "https://it.wikipedia.org/wiki?curid=7534243", "title": "Walls of Red Wing", "text": "Walls of Red Wing \u00e8 una canzone folk di protesta, scritta dal cantautore americano Bob Dylan. Originariamente registrata per il secondo album di Dylan, \"The Freewheelin' Bob Dylan\", all\u2019ultimo per\u00f2 si \u00e8 deciso non includere la canzone nell\u2019LP. \"Walls of Red Wing\" doveva quindi essere incisa nel disco successivo, \"The Times They Are a-Changin\"', ma, di nuovo, non \u00e8 stata pubblicata. La versione registrata per \"The Freewheelin' Bob Dylan\" alla fine apparve su \"The Bootleg Series Volumes 1-3 (Rare &amp; Unreleased) 1961-1991\". La canzone descrive un riformatorio giovanile di Red Wing, nel Minnesota.\nIl brano.\nPer la composizione di \"Walls of Red Wing\" Dylan si \u00e8 ispirato alla ballata folk scozzese \"The Road and the Miles to Dundee\", che potrebbe aver appreso da altri aspiranti folksinger, come Martin Carthy, durante un viaggio a Londra nel 1963. Nella sua narrazione, Dylan ritrae un centro di detenzione minorile a Red Wing, nel Minnesota. Nonostante sconvolgenti descrizioni (\u201ci muri di filo spinato\u201d e \u201cguardie che reggono mazze come se fossero re\u201d), questo riformatorio di Red Wing non era per\u00f2 l'impenetrabile \"fortezza gotica\" ritratta nella canzone.\nVersioni.\nJoan Baez realizz\u00f2 una cover di \"Walls of Red Wing\", pubblicandola in \"Any Day Now\" del 1968. Ramblin' Jack Elliott reintrepret\u00f2 la canzone nell\u2019album \"Friends of Mine\" del 1997."}
{"id": "7534268", "revid": "1543377", "url": "https://it.wikipedia.org/wiki?curid=7534268", "title": "Lexicon abbreviaturarum", "text": "Il Lexicon abbreviaturarum o Dizionario di abbreviature latine ed italiane \u00e8 un dizionario specialistico compilato da Adriano Cappelli e pubblicato per la prima volta nel 1899 nella collana dei \u00abManuali Hoepli\u00bb. In esso l'autore, mettendo a frutto i suoi studi classici e la sua attivit\u00e0 di archivista, raccolse un insieme di abbreviazioni paleografiche e tachigrafiche, sigle e acronimi in uso in testi, documenti ed epigrafi in lingua latina del periodo romano e medievale e in lingua italiana fino alla prima et\u00e0 moderna, indicando a fianco di ciascuna abbreviazione la grafia per esteso.\nIl \"Lexicon abbreviaturarum\" ebbe altre due edizioni curate e rivedute dall'autore, la seconda nel 1912 e la terza nel 1929; dopo la sua morte fu ristampato pi\u00f9 volte e nel 2011 \u00e8 stato rielaborato e ampliato a cura di Mario Geymonat e Fabio Troncarelli.\nRecensioni.\nIn generale la prima edizione dell'opera fu accolta positivamente dagli studiosi italiani.\nLa sezione introduttiva sulla brachigrafia medievale \u00e8 basata su uno scritto di Cesare Paoli, ma con alcune modifiche che non vennero considerate favorevolmente da Enrico Rostagno. L'indicazione di date a fianco delle abbreviazioni fu giudicata piuttosto imprecisa, mentre la parte finale con le abbreviazioni epigrafiche venne ritenuta incompleta rispetto ad altre opere gi\u00e0 edite.\nNel 1901, nonostante l\u2019\"impietosa recensione\" fatta da Ludwig Traube, il volume ebbe anche un'edizione in tedesco, che fu riedita nel 1928.\nNel 1964 ne fu pubblicato postumo un supplemento in francese di Auguste Pelzer.\nIl \"Lexicon abbreviaturarum\" \u00e8 tuttora stampato e considerato un manuale fruibile e affidabile."}
{"id": "7534271", "revid": "123728813", "url": "https://it.wikipedia.org/wiki?curid=7534271", "title": "Leonardo3 Museum - Il mondo di Leonardo", "text": "Il Mondo di Leonardo \u00e8 una mostra che \u00e8 stata aperta a Milano, in Piazza della Scala, all'ingresso della Galleria Vittorio Emanuele, nel marzo del 2013. Di anno in anno \u00e8 sempre stata prorogata fino a diventare una vera e propria mostra permanente.\nDescrizione.\nAl suo interno sono ricostruite macchine di Leonardo da Vinci, molte delle quali inedite ed esposte solo in questo sito: l'Aquila Meccanica, il Grande Nibbio, la Balestra Veloce, la Macchina del Tempo, la Clavi-Viola, il Cannone Musicale, la Vite Area col motore a molla, il Sottomarino, la Tromba Gigante, per citarne alcune. Sono inoltre proposte oltre 200 macchine interattive in 3D ed uno spazio interamente dedicato all'Ultima cena, con la ricostruzione del suo cantiere di pittura in realt\u00e0 virtuale immersiva.\nLe sale.\nSala 1\nLa prima sala introduce la figura di Leonardo ed \u00e8 dedicata alla sua presenza a Milano e al Codice Atlantico.\nOpere sala 1\nSala 2\n\u00c8 la sala pi\u00f9 grande e pi\u00f9 rappresentativa.\nOpere sala 2\nSala 3\n\u00c8 una piccola sala dedicata a esperienze emozionali.\nOpere sala 3\nSala 4\n\u00c8 dedicata all'edutainment per i pi\u00f9 piccoli.\nOpere sala 4\nSala 5\n\u00c8 dedicata agli strumenti musicali e ad alcune opere pittoriche e disegni.\nOpere sala 5\nSala 6\n\u00c8 dedicata al Monumento Sforza e agli studi sulla fusione oltre ad alcuni altri progetti.\nOpere sala 6\nSala 7\n\u00c8 dedicata al restauro digitale dell'Ultima Cena.\nOpere sala 6\nRiconoscimenti.\nA questa mostra, oltre al patrocinio del Comune di Milano, \u00e8 stato conferito il Premio di Rappresentanza del Presidente della Repubblica. Il Leonardo3 Museum \u00e8 membro istituzionale dell'ICOM e fa parte del circuito Abbonamenti Musei Lombardia Milano."}
{"id": "7534273", "revid": "124752200", "url": "https://it.wikipedia.org/wiki?curid=7534273", "title": "Jaguar E-Pace", "text": "La Jaguar E-Pace (nome in codice \"X540\") \u00e8 un'autovettura del tipo crossover SUV prodotto dalla casa automobilistica inglese Jaguar dal 2017, ed \u00e8 inoltre il secondo modello a essere costruita dalla Jaguar nella categoria dei SUV.\nPresentazione.\nLa \"Jaguar E-Pace\" \u00e8 stata svelata in anteprima online nel luglio 2017 mentre la presentazione ufficiale al pubblico \u00e8 avvenuta in seguito al salone dell'automobile di Francoforte.\nIl design, realizzato da Ian Callum, riprende il family feeling della Jaguar F-Pace, un SUV presentato nel 2016, con elementi come i fari a goccia ispirati a quelli della sportiva Jaguar F-Type. \nLa vettura si basa sulla stessa piattaforma \"D8\" a trazione anteriore o integrale condivisa con la Range Rover Evoque ma ampiamente rivista con nuovi montanti delle sospensioni in alluminio e parte del pavimento del telaio in alluminio.\nProfilo e caratteristiche.\nLa E-Pace \u00e8 il primo crossover SUV prodotta in serie dalla Jaguar a partire dalla prima met\u00e0 del 2017. Essa si inserisce nella categoria dei SUV definiti \"compact\", quali BMW X2, Audi Q3 e Mercedes-Benz GLA. La produzione avviene in Austria nello stabilimento di Graz della Magna Steyr.\nDal luglio 2018 viene prodotta anche in Cina per il solo mercato locale dalla joint venture Chery-Jaguar Land Rover Automotive nell\u2019impianto di Changshu.\nDesign.\nIl design della E-Pace \u00e8 in linea con gli altri modelli del marchio, presentandosi con un frontale particolarmente imponente, grazie alla grande calandra quadrata tipica delle ultime vetture della casa e ai fanali a sviluppo orizzontale, e in generale una linea sportiva per un SUV, come tipico delle ultime vetture Jaguar. \nGli interni presentano soluzioni tecnologiche come il display centrale touch-screen con possibilit\u00e0 di connessione a internet e funzione \"Split-View\" e la strumentazione digitale. Sono disponibili inoltre varie tipologie di sedili, rivestiti con diversi pellami o tessuti tecnici sportivi, inserti in alluminio o legno, plancia rivestita in pelle e parte superiore dell'abitacolo in microfibra.\nMeccanica e motori.\nLa trazione \u00e8 integrale, sviluppata in collaborazione con Land Rover, anche se per alcune motorizzazioni \u00e8 disponibile la versione a 2 ruote motrici anteriori. \u00c8 disponibile anche un sistema che adatta la risposta e l'assetto della vettura al tipo di fondo stradale, simile al \"\u201dTerrain Response\u201d\" dei modelli Land Rover.\nPer quanto riguarda i propulsori, al lancio sono disponibili le seguenti motorizzazioni:\nRestyling 2020.\nNell'ottobre 2020 la vettura \u00e8 stata sottoposta ad un corposo restyling di met\u00e0 carriera, che interessato in modo significativo il pianale pur mantenendo la stessa struttura della carrozzeria, la meccanica con nuove motorizzazioni tra cui un ibrido tre cilindri e gli interni ripresi dalla I-Pace. Meno incivisi i cambiamenti agli esterni, che si limitano ad una diversa trama interni dei fari anteriori e a modifiche di dettaglio ai paraurti."}
{"id": "7534274", "revid": "6923", "url": "https://it.wikipedia.org/wiki?curid=7534274", "title": "Pinelands (Citt\u00e0 del Capo)", "text": "Pinelands \u00e8 un sobborgo orientale di Citt\u00e0 del Capo in Sudafrica.\nPrincipalmente residenziale, il sobborgo di Pinelands \u00e8 una popolare citt\u00e0 giardino, tradizionalmente apprezzata dai pensionati.\nGeografia fisica.\nPinelands \u00e8 situata a est dal quartiere di Observatory, a sud di Maitland e di Ndabeni e a nord di Mowbray. Il quartiere \u00e8 separato, ad est, dalla township di Langa e dall'area industriale di Epping dall'asse viario della M17 (Jan Smuts Drive).\nSociet\u00e0.\nSecondo il censimento del 2011, il quartiere di Pinelands contava 14 198 residenti, in maggioranza appartenenti alla comunit\u00e0 bianca (62,30%). I coloured, gruppo etnico maggioritario nella municipalit\u00e0 metropolitana di Citt\u00e0 del Capo, rappresentavano invece il 15,09% dei residenti mentre i neri non rappresentavano che il 13,50% degli abitanti, pur essendo il gruppo pi\u00f9 rilevante in Sudafrica.\nL'81,54% della popolazione utilizza come lingua madre l'inglese, l'8,44% l'afrikaans e il 3,53% la lingua xhosa."}
{"id": "7534275", "revid": "125616059", "url": "https://it.wikipedia.org/wiki?curid=7534275", "title": "Zack Gibson", "text": "In WWE, Gibson ha vinto una volta l'NXT UK Tag Team Championship con James Drake e la seconda edizione dello United Kingdom Championship Tournament nel 2018.\nCarriera.\nCircuito indipendente (2009\u20132018).\nDopo essersi allenato con Andy Baker e Alex Shane, Rea debutt\u00f2 nel 2009 per alcune federazioni indipendenti inglesi, come la FutureShock Wrestling con il ring name di Zack Diamond prima e Zack Gibson poi. Nella FutureShock prese parte al torneo FutureShock Trophy Tournament arrivando in finale, incontro che poi perse contro CJ Banks. Al debutto per la Grand Pro Wrestling, venne sconfitto da Jack Gallagher. In un Fatal 4-Way, sconfisse Gallagher, CJ Banks e Martin Kirby laureandosi GPW British Champion, titolo che perse dopo un regno abbastanza lungo a GPW Heroes &amp; Villains contro il suo rivale Gallagher. Nella 5 Star Wrestling debutt\u00f2 invece nel 2016, perdendo contro Big Damo. Poco prima della chiusura della promotion, perse un match contro Rey Mysterio per squalifica, dopo averlo colpito con un low blow.\nAl 2012 risale invece il debutto per la Progress Wrestling anche se frequent\u00f2 saltuariamente la federazione. Nel 2014 registr\u00f2 una vittoria di interesse contro Will Ospreay mentre nel 2017 insieme a James Drake, form\u00f2 un tag team chiamato Grizzly Young Veterans. I due andranno a vincere i titoli di coppia sconfiggendo Chris Brooker e Kid Lykos. Mantennero i titoli contro gli Aussie Open e i Moustache Mountain. Nel 2018, Gibson prese parte al Super Strong Style 16 Tournament, sconfiggendo Joey Janela al primo round e Pete Dunne per squalifica nei quarti di finale, salvo perdere contro Kassius Ohno in semifinale, venendo dunque eliminato.\nGibson fu una delle stelle della Insane Championship Wrestling, federazione alla quale approd\u00f2 nel 2015. Il debutt\u00f2 non fu fortunato: venne infatti sconfitto in 8-man tag team match. Nel corso dell'evento Fear &amp; Loathing X, perse anche un triple treath contro Lionheart e Rob Van Dam. Il 16 giugno 2017, Gibson vinse l'ICW Zero-G Championship sconfiggendo Kenny Williams in un falls count anywhere match, salvo perderlo contro Williams il mese successivo in un Ladder match.\nNella Revolution Pro Wrestling debutt\u00f2 infine nel 2017, perdendo contro Trent Seven. Dopo un'altra sconfitta per mano di Hirooki Goto, sconfisse prima Ang\u00e9lico e poi Dalton Castle. Partecip\u00f2 poi al Global Wars UK, un evento promosso dalla New Japan Pro-Wrestling, che vide scontrarsi lottatori della Gran Bretagna contro alcuni migliori esponenti della disciplina giapponese. Gibson perse prima contro Yuji Nagata, e poi ancora contro Toru Yano nelle due serate di show. Insieme a Josh Bodom, sconfisse poi gli Aussie Open diventando i primi sfidanti ai RevPro Undisputed British Tag Team Championships, ma persero il match titolato contro i campioni Trent Seven e Tyler Bate.\nWWE (2018\u2013presente).\n\"NXT UK\" (2018\u20132020).\nGibson venne annunciato come uno dei partecipanti al torneo per il WWE United Kingdom Championship svoltosi durante gli \"Axxess\" di \"WrestleMania 34\" e dove venne eliminato da Mark Andrews. Il 16 maggio 2018 Gibson venne annunciato come uno dei partecipanti al torneo per determinare il contendente n\u00b01 al WWE United Kingdom Championship di Pete Dunne; Gibson sconfisse Amir Jordan negli ottavi, Gentleman Jack Gallagher nei quarti, Flash Morgan Webster in semifinale e Travis Banks in finale. Gibson, tuttavia, non riusc\u00ec a conquistare il titolo contro Pete Dunne poich\u00e9 sconfitto da quest'ultimo il 19 giugno. Successivamente, venne annunciato che Gibson sarebbe diventato parte attiva del brand di \"NXT UK\". Il 12 gennaio 2019, a ', Drake e Gibson, noti come i Grizzled Young Veterans, sconfissero i Moustache Mountain (Trent Seven e Tyler Bate) vincendo l'NXT UK Tag Team Championship. Il 31 agosto, a ', Drake e Gibson persero le cinture dopo 231 giorni di regno contro Flash Morgan Webster e Mark Andrews in un Triple Threat Tag Team match che comprendeva anche il Gallus (Mark Coffey e Wolfgang). Nel gennaio del 2020 i Grizzled Young Veterans, dopo aver perso i titoli di coppia, parteciparono al torneo Dusty Rhodes Tag Team Classic sconfiggendo Alex Shelley e Kushida nei quarti e gli NXT Tag Team Champions dell'Undisputed Era (Bobby Fish e Kyle O'Reilly) nelle semifinali, venendo tuttavia sconfitti nella finale dai BroserWeights (Matt Riddle e Pete Dunne), i quali si aggiudicarono il torneo.\n\"NXT\" (2020\u2013presente).\nNella puntata di \"NXT\" del 19 febbraio 2020 i Grizzled Young Veterans apparvero ufficialmente nello show sconfiggendo Joaquin Wilde e Raul Mendoza. I Grizzled Young Veterans tornarono, dopo una lunghissima assenza, nella puntata di \"NXT\" del 25 novembre attaccando gli Ever-Rise (Chase Parker e Matt Martel). Nella puntata di \"NXT\" del 13 gennaio i Grizzled Young Veterans sconfissero gli Ever-Rise negli ottavi di finale del Dusty Rhodes Tag Team Classic. Nella puntata di \"NXT\" del 27 gennaio i Grizzled Young Veterans sconfissero Kushida e Leon Ruff nei quarti di finale del torneo. Nella puntata di \"NXT\" del 10 febbraio i Grizzled Young Veterans sconfissero Timothy Thatcher e Tommaso Ciampa nelle semifinali del torneo, qualificandosi per la finale. Il 14 febbraio, a ', i Grizzled Young Veterans affrontarono gli MSK (Nash Carter e Wes Lee) nella finale del torneo venendo sconfitti. Il 7 aprile, nella prima serata di ', i Grizzled Young Veterans presero parte ad un Triple Threat Tag Team match per il vacante NXT Tag Team Championship che comprendeva anche il Legado del Fantasma (Joaquin Wilde e Raul Mendoza) e gli MSK ma il match venne vinto da questi ultimi. Nella puntata di \"NXT 2.0\" del 5 ottobre i Grizzled Young Veterans parteciparono ad un Fatal 4-Way Tag Team Elimination match per l'NXT Tag Team Championship che comprendeva anche i campioni, gli MSK, Brooks Jensen e Josh Briggs e Carmelo Hayes e Trick Williams ma vennero eliminati da Brooks e Jensen. Nella puntata di \"NXT 2.0\" del 25 gennaio i GYV (acronimo del loro precedente nome) sconfissero Andre Chase e Bodhi Hayward nei quarti di finale del Dusty Rhodes Tag Team Classic, ma nella semifinale, svoltasi l'8 febbraio, i GYV vennero sconfitti ed eliminati dai Creed Brothers."}
{"id": "7534277", "revid": "31886", "url": "https://it.wikipedia.org/wiki?curid=7534277", "title": "Grottesco (romanzo)", "text": "Grottesco (\"The Grotesque\") \u00e8 un romanzo del 1989 dell'autore inglese Patrick McGrath.\nTrama.\nLa storia ha luogo nel 1949. Sir Hugo Coal \u00e8 completamente paralizzato e costretto a vivere su una sedia a rotelle nella sua magione nella brughiera inglese; nonostante la sua famiglia e la servit\u00f9 non lo sappiano, Coal \u00e8 perfettamente in grado di formulare pensieri complessi a dispetto dell'immobilit\u00e0, e riflette di continuo su tutti gli avvenimenti che lo hanno portato a quella condizione. \nTutto ha inizio circa un anno prima, quando sua moglie Lady Harriet Coal assume come maggiordomo l'ambiguo Fledge e sua moglie Doris in qualit\u00e0 di cuoca e cameriera. Sir Hugo sviluppa da subito una certa antipatia per Fledge, che gli risulta inquietante e fin troppo attratto da Harriet; Hugo, dal canto suo, si disinteressa totalmente a sua moglie: misantropo e superbo, Coal preferisce dedicarsi ai suoi studi da paleontologo amatoriale piuttosto che badare alla sua famiglia. Pian piano, tuttavia, inizia a sentirsi inspiegabilmente attratto da Doris, la quale, alcolizzata, remissiva e per nulla affascinante, esercita su di lui un'inspiegabile attrazione, che inizier\u00e0 a tradursi in un istinto sessuale sempre pi\u00f9 irrefrenabile.\nNel frattempo Cleo, la figlia di Hugo e Harriet, frequenta il giovane nobile Sidney Giblet, il quale un giorno chiede la sua mano. Hugo, ritenendo Sidney poco adatto a sua figlia, non acconsente al matrimonio e prende tempo per decidere: inizia cos\u00ec a pedinarlo allo scopo di trovare prove che dimostrino che non sia un buon partito.\nUna notte, mentre lo segue di nascosto, assiste a un colloquio segreto tra Sidney e Fledge, che culmina con un bacio tra i due. Hugo non riesce a sentire cosa si siano detti, ma \u00e8 felice di poter annullare le nozze e licenziare l'odiato maggiordomo adducendo come scusa la loro omosessualit\u00e0.\nTuttavia il giorno dopo, quando Hugo \u00e8 pronto a mandare a monte tutto, Sidney sparisce misteriosamente nel nulla.\nLa sparizione di Sidney porta scompiglio in casa Coal: la fragile Cleo manifesta immediatamente i segni di uno squilibio psichico e parla di una misteriosa e spaventosa creatura che si aggirerebbe in casa loro e che avrebbe in mente di causare dolori e sventure sempre maggiori; Hugo intanto si lancia in un'indagine personale volta a scoprire se il ragazzo si sia allontanato volontariamente oppure se sia stato rapito o ucciso da Fledge. Nel corso dell'inchiesta incontra l'algida Lady Giblet, madre di Sidney, che sembra del tutto disinteressata alla sorte del figlio, tenendo piuttosto a tutelare dagli scandali il prestigio della sua famiglia.\nNel frattempo gli istinti repressi degli abitanti della casa iniziano a manifestarsi: Harriet sembra avvicinarsi sempre di pi\u00f9 a Fledge, il quale si comporta in maniera arrogante e autoritaria; Doris si ubriaca di continuo e per questo vien meno ai suoi doveri; Hugo cercher\u00e0 anche di violentarla, ma viene scoperto da Fledge, che reagisce con innaturale compostezza.\nPassano mesi senza che Sidney sia ritrovato. Lady Giblet lascia Londra e si trasferisce nelle vicinanze di Casa Coal per compiere nuove ricerche, ormai convinta che suo figlio sia morto. Anche Hugo arriva a questa conclusione, e inoltre ipotizza un movente: inizialmente certo che Fledge avesse rapito o ucciso Sidney perch\u00e9 questi lo minacciava di esporre la loro relazione, adesso pensa che sia stato il maggiordomo a ricattare il ragazzo e a ucciderlo quando lui non aveva ceduto al ricatto.\nTempo dopo le ricerche di Lady Giblet hanno successo e lo scheletro di Sidney viene ritrovato in una palude poco lontano, con un particolare agghiacciante: le ossa presentano segni di morsi poich\u00e9 i resti del ragazzo sono stati dati in pasto ai maiali, a loro volta macellati e mangiati dai Coal e dai loro ospiti per Natale.\nMentre lo scandalo per quello che viene definito un atto di cannibalismo rende le ricerche per il colpevole pi\u00f9 serrate, Hugo continua a condurre la sua indagine e arriva a scoprire il coinvolgimento di George Lecky, tuttofare della famiglia e suo amico di vecchia data, nonch\u00e9 l'unico a supportare la passione di Hugo per la paleontologia. L'uomo tuttavia ha soltanto rinvenuto il cadavere e lo ha fatto sparire per paura di essere incriminato, ma non sa chi sia l'effettivo omicida. Hugo, sempre pi\u00f9 convinto della colpevolezza di Fledge, nasconde l'uomo nel suo fienile; tuttavia \u00e8 lo stesso Fledge a scoprirlo e a inviare i poliziotti a prelevarlo.\nGeorge, considerato il colpevole dell'assassinio di Sidney, viene incarcerato e condannato alla pena capitale. Hugo continua a cercare prove contro Fledge per scagionare l'amico prima che sia troppo tardi, mentre Lady Giblet, poco convinta della colpevolezza di George, cerca di metterlo alle strette perch\u00e9 confessi tutto ci\u00f2 che sa. Un giorno Fledge sorprende Hugo nell'atto di racimolare prove della sua colpevolezza e lo assale: durante la colluttazione Hugo ha un'improvvisa emorragia cerebrale; il maggiordomo lo bacia sulla bocca come aveva fatto con Sidney, dopodich\u00e9 lo lascia agonizzante sul pavimento. In seguito a questa lotta Hugo non riuscir\u00e0 mai pi\u00f9 a muoversi.\nSfinito dalle angherie di Lady Giblet e dall'avvicinarsi dell'esecuzione, George le confessa che in realt\u00e0 il responsabile dell'omicidio \u00e8 Hugo stesso. La donna cerca di dimostrare la sua colpevolezza, ma anche a causa della paralisi dell'uomo la sua accusa non ha seguito e George viene giustiziato. Hugo, ormai ridotto a un vegetale, assiste alla presa di potere di Fledge, che si veste coi suoi abiti e dorme insieme a Harriet, mentre Cleo e Doris, sempre pi\u00f9 prosternate, sono le uniche ad assisterlo amorevolmente. Hugo \u00e8 convinto che tutta quella situazione, compresa la sua paralisi, sia opera di Fledge, che nelle sue conclusioni dovrebbe essere la creatura grottesca simile a un vampiro vagheggiata da Cleo; il maggiordomo avrebbe ordito l'intero piano allo scopo di prendere il suo posto. Tuttavia la narrazione \u00e8 contraddittoria e deformata dalla malattia e dalle ossessioni di Hugo, quindi nessuno sapr\u00e0 mai se le cose stiano effettivamente come dice lui oppure se si tratti solo della sua fantasia perversa.\nEdizioni italiane.\nIl romanzo \u00e8 stato pubblicato da Adelphi nel 2000, per la traduzione di Claudia Valeria Letizia.\nCritica.\nIl romanzo ha riscosso notevole successo sia in patria che nel resto del mondo. \nSpiritoso, strano e altamente godibile, questa novella gotica inglese ha un titolo che calza a pennello. Il \"setting\" \u00e8 macabro: un distinto paleontologo ha un danno cerebrale che lo trasforma lentamente in un vegetale. Non pu\u00f2 parlare, ma fa un monologo interiore riguardante tutto ci\u00f2 che vede e sente: un mare di inganni a sfondo sessuale e un assassinio particolarmente efferato, tutto incentrato su Fledge, il maggiordomo dalle oscure ambizioni. Lo scherzo stilistico \u00e8 basato sul fatto che tutti questi orrori avvengano in una pittoresca, austera casa di campagna inglese (...). Sebbene i misfatti siano tanto mortiferi, il linguaggio \u00e8 sempre decoroso e impeccabilmente confezionato. Il risultato \u00e8 stranamente divertente, come se una storia di Stephen King fosse raccontata alla maniera di un Anthony Trollope dei giorni nostri. \nMagnificamente cupo... McGrath serve questo piatto freddo di Gotico moderno con il gusto squilibrato di un Poe, ma anche con l'ironica acrimonia di una Waugh. \nAdattamenti cinematografici.\nNel 1999 \"Grottesco\" ha avuto una riduzione cinematografica omonima con la regia di John-Paul Davidson e le interpretazioni di Alan Bates, Theresa Russell e Sting."}
{"id": "7534293", "revid": "21880", "url": "https://it.wikipedia.org/wiki?curid=7534293", "title": "Aquilegia flabellata", "text": "Aquilegia flabellata \u00e8 una pianta perenne appartenente alla famiglia delle Ranunculaceae, originaria di Estremo Oriente russo, Corea e Giappone.\nEtimologia.\nL'origine del nome del genere (\"aquilegia\") non \u00e8 chiaro. Potrebbe derivare da \"Aquilegium\" (cisterna) o \"Acquam legere\" (raccoglitore d'acqua) per la forma particolare che ha la foglia nel raccogliere l'acqua piovana; come anche da \"aquilina\" (piccola aquila) a somiglianza dei rostri dell'aquila. Resta comunque il fatto che il primo ad usare tale nome sia stato il Tragus (altro botanico del 1600), e quindi il Tournefort (Joseph Pitton de Tournefort 1656 - 1708, botanico francese) e definitivamente Linneo che nel 1735 sistem\u00f2 il genere nella sua \"Polyandria pentagyna\".\nL'epiteto specifico \"flabellata\" deriva dal latino \"flabellum\", ossia ventaglio.\nDescrizione.\n\"Aquilegia flabellata\" si sviluppa fino ai 20\u201330\u00a0cm in altezza. Ha foglie leggermente glauche e divise. All'inizio dell'estate, produce dei fiori color blu pallido, blu-violaceo o lavanda di circa 3\u00a0cm di larghezza, con petali bianco crema.\nDistribuzione e habitat.\nQuesta specie \u00e8 nativa dell'Asia orientale ed \u00e8 particolarmente diffusa in Giappone e Corea.\nColtivazione.\nQuesta pianta a crescita bassa \u00e8 adatta alla coltivazione in giardino alpino o in giardino roccioso. Numerose cultivar sono state selezionate per uso ornamentale. Le variet\u00e0 compatte \"A. flabellata\" var. \"pumila\" ed \"A. flabellata\" var. \"pumila\" f. \"alba\" hanno guadagnato l'Award of Garden Merit della Royal Horticultural Society."}
{"id": "7534295", "revid": "1124164", "url": "https://it.wikipedia.org/wiki?curid=7534295", "title": "Chiesa di San Bernardino (Gromo)", "text": "La chiesa di san Bernardino \u00e8 un luogo di culto cattolico e si trova in localit\u00e0 Spiazzi di Gromo, localit\u00e0 del comune di Gromo, in provincia di Bergamo, alta val Seriana, in via San Bernardino sulla antica mulattiera che collegava il capoluogo di Gromo con le localit\u00e0 posta alla sinistra orografica del Serio. La mulattiera era l'antica strada che portava alla malga dell'alpeggio le mandrie e le greggi durante la transumanza.\nStoria.\nIl piccolo oratorio fu edificato tra il 1450 e il 1479, anno documentato come sua ultimazione. Fu probabilmente costruito sulla scia della grande attenzione che il santo predicatore senese aveva ricevuto a Bergamo nelle sue due visite e che fu santificato nel 1450.\nLa chiesa viene citata nella visita pastorale di san Carlo Borromeo del 1575, il quale raccomand\u00f2 di ornare l'interno della chiesa e di ridurre le dimensioni dell'altare maggiore che probabilmente aveva misure eccessive per quelle ridotte dell'aula. \n&lt;br&gt;La chiesa fu restaurata solo nel XX secolo. La prima volta nel 1940, e nel 1968 un restauro pi\u00f9 completo e conservativo. In questo ultimo fu cancellato il trigramma, simbolo bernardiniano posto sopra l'entrata principale. Il simbolo fu poi rimosso durante il rifacimento pittorico della facciata nel XXI secolo.\nDescrizione.\nEsterno.\nAl piccolo oratorio si accede da una gradinata in ciottolato, il sagrato ha la pavimentazione in pietra che fa il giro intorno al piccolo edificio. Il tetto in pietra di ardesia porta il campanile con una sola campana. La facciata principale ha la piccola entrata preceduta da due gradini, e due finestre laterali contornate da stipiti e architravi in pietra sagomata munite da inferriate. Superiore un rosone ad arco a tutto sesto ad illuminare l'aula.\nInterno.\nL'interno a un'unica navata \u00e8 di piccole dimensioni. Lesene murate intonacate sono le decorazioni poste sulle pareti laterali terminati con una cornice che segue tutto il contorno della chiesa. L'aula riceve luce anche dalle due finestrelle laterali su ciascun lato, poste sulla parte superiore. Il soffitto presenta raccordi che collegano tutte le parti terminati con strombature unghiate.\nIl presbiterio \u00e8 il proseguimento della navata, ed \u00e8 ornato da un polittico di autore anonimo e di ottima fattura. In una bella cornice dorata, vi sono le raffigurazione dei santi: Antonio abate, Sebastiano, Gregorio, Lorenzo, Pietro, Bartolomeo e Giacomo Maggiore disposti su due ordini, in una lunetta superiore i simboli dei quattro evangelisti e centrale la statua lignea della Madonna col Bambino. Rivolto verso i fedeli \u00e8 l'altare risalente agli anni settanta del XX secolo, rispondente all'adeguamento liturgico delle chiese."}
{"id": "7534296", "revid": "121165498", "url": "https://it.wikipedia.org/wiki?curid=7534296", "title": "Basilica dei Ventisei Santi Martiri del Giappone", "text": "La basilica dei Ventisei Santi Martiri del Giappone () o Chiesa di \u014cura () \u00e8 una basilica minore cattolica e concattedrale dell'Arcidiocesi di Nagasaki situata a Nagasaki in Giappone, costruita poco tempo dopo l'abbandono della politica d'isolamento da parte delle autorit\u00e0 giapponesi nel 1853. Questa basilica \u00e8 dedicata ai ventisei martiri del Giappone. Per molti anni \u00e8 stata l'unico edificio in stile occidentale iscritto nel Tesoro nazionale del Giappone ed \u00e8 considerata la pi\u00f9 antica chiesa del Giappone.\nStoria.\nNel 1863 due sacerdoti francesi della Societ\u00e0 per le missioni estere di Parigi, i padri Louis Furet e Bernard Petitjean, sbarcarono a Nagasaki con l'intenzione di costruire una chiesa in onore dei ventisei martiri del Giappone, nove preti (sei francescani europei e tre gesuiti giapponesi) e diciassette cristiani giapponesi crocifissi nel 1597 per ordine di Toyotomi Hideyoshi. La chiesa fu completata nel 1864. Costruita da Koyama Hidenoshin, maestro carpentiere di Glover Garden, era originariamente una piccola chiesa di legno a tre navate e con tre torri ottagonali. L'edificio attuale \u00e8 una basilica in stile neogotico ben pi\u00f9 grande che risale circa al 1879. L'attuale struttura \u00e8 stata costruita in mattoni stuccati di bianco su cinque navate, con soffitti a volta e una torre ottagonale. Il disegno deriva molto probabilmente da un progetto belga utilizzato da alcuni missionari cattolici in una precedente chiesa costruita ad Osaka. Le vetrate sono state portate dalla Francia.\nIl 17 marzo 1865, poco dopo il completamento della prima cattedrale, il padre Petitjean vide un gruppo di persone che stavano di fronte all'edificio, che domandarono che fosse loro aperta la porta della chiesa. Appena il prete si inginocchi\u00f2 davanti all'altare, un'anziana del gruppo gli si avvicin\u00f2 e gli disse: \u00abNoi abbiamo nel cuore il vostro stesso sentimento. Dov'\u00e8 la statua della Vergine Maria?\u00bb. Petitjean apprese che queste persone erano originarie del vicino villaggio di Urakami ed erano dei kakure kirishitan, discendenti dei primi cristiani giapponesi che si nascosero dopo la rivolta di Shimabara negli anni 1630 per sfuggire alle persecuzioni. Una statua di marmo bianco della Vergine Maria fu portata dalla Francia e posta nella chiesa per commemorare questo evento. Un bassorilievo in bronzo nel cortile della chiesa rappresenta la scena dell'incontro. In poco tempo decine di migliaia di cristiani clandestini uscirono dai loro nascondigli nella regione di Nagasaki. La notizia giunse al papa Pio IX che dichiar\u00f2 questo fatto un \u00abmiracolo dell'Oriente\u00bb.\nLa cattedrale di \u014cura \u00e8 stata dichiarata Tesoro nazionale del Giappone nel 1933 e poi di nuovo il 31 marzo 1953 in virt\u00f9 della legge del 1951 per la protezione dei beni culturali. Era il primo edificio in stile occidentale del Giappone a ricevere un tale riconoscimento e rimase l'unico fino al 2009 quando il palazzo Akasaka in stile neo-barocco ottenne la medesima classificazione.\nIl 26 aprile 2016 \u00e8 stato conferito alla chiesa lo \"status\" di basilica minore dalla Santa Sede.\nLa basilica fa parte dei Siti cristiani nascosti della regione di Nagasaki iscritti nella lista dei patrimoni dell'umanit\u00e0 nel 2018."}
{"id": "7534297", "revid": "539155", "url": "https://it.wikipedia.org/wiki?curid=7534297", "title": "L'amore delle tre melarance (commedia)", "text": "L'amore delle tre melarance \u00e8 un'opera teatrale in tre atti di Carlo Gozzi, scritta in forma di canovaccio. Fu rappresentata per la prima volta a Venezia durante il Carnevale del 1761 dalla Compagnia Sacchi. L'opera \u00e8 un libero rifacimento teatrale di una fiaba raccontata ne \"Lo cunto de li cunti\" del napoletano Giovan Battista Basile.\nLa storia delle tre melarance \u00e8 di fatto solo un pretesto per dar corso a una polemica contro i due autori di teatro che in quegli anni si contendevano il primato delle scene veneziane: Pietro Chiari, adombrato dal personaggio della Fata Morgana, e Carlo Goldoni, il Mago Celio.\nTrama.\nIl principe Tartaglia, figlio del Re di Coppe, \u00e8 consumato dalla malinconia: inutilmente il padre e il ministro Pantalone si prodigano per farlo guarire. Contro la guarigione tramano Clarice, Leandro e Brighella, con il sostegno della Fata Morgana. Tartaglia, con l'aiuto di Truffaldino e del mago Celio, e dopo strabilianti avventure, riesce a liberare Ninetta, prigioniera con due altre fanciulle in tre melarance fatate. Morgana allora trasforma Ninetta in una colomba, ma alla fine l'inganno \u00e8 sciolto, gli empi sono puniti, la successione al trono salva con il matrimonio tra Ninetta e Tartaglia.\nPoetica.\nCarlo Gozzi, riproponendo sui palcoscenici le maschere della commedia dell'arte e la recitazione \"all'improvviso\", voleva opporre al realismo della rappresentazione della societ\u00e0 borghese veneziana di Goldoni un teatro d'immaginazione e di fantasia, a difesa di un modo di fare teatro ormai agonizzante per i colpi inferti dal genio goldoniano.\nScrisse l'autore nella prefazione per l'edizione a stampa: \"Questa favola, da me resa scenica, e colla quale cominciai a dare assistenza alla Comica Truppa Sacchi, non fu che una caricata parodia buffonesca sull'opere de' Signori Chiari e Goldoni, che correvano in quel tempo. I due partiti collerici de' due Poeti fecero ogni sforzo per procurare la sua caduta. Il cortese Pubblico la sostenne sul Teatro per sette repliche in quel Carnovale, ch'era per terminare. Si \u00e8 negli anni susseguenti alla sua prima comparsa sempre replicata, ma spogliata delle caricate censure a' due accennati Poeti, perch'era mancata la circostanza, e il proposito\"."}
{"id": "7534299", "revid": "767487", "url": "https://it.wikipedia.org/wiki?curid=7534299", "title": "Sara Yuceil", "text": "Carriera.\nClub.\nSara Yuceil (o Y\u00fcceil) si appassiona al calcio fin da piccola, tesserandosi all'et\u00e0 di 5 anni con lo Stade Brainois, per poi trasferirsi al White Star Woluw\u00e9 dove rimane fino al 2012.\nNell'estate 2012 sottoscrive un accordo con l', rimanendovi per due stagioni.\nDurante il calciomercato estivo 2014 si trasferisce allo , societ\u00e0 con la quale ottiene i migliori risultati sportivi. La squadra, iscritta alla stagione 2014-2015 della BeNe League, il campionato di calcio femminile congiunto delle federazioni belga e olandese, si rivela tra le pi\u00f9 competitive del torneo e Yuceil condivide con le compagne il percorso che la vede conquistare il primo posto e di conseguenza, in qualit\u00e0 di migliore squadra belga della BeNe League, il titolo di Campione del Belgio. Grazie al risultato nella stagione precedente Yuceil ha inoltre l'opportunit\u00e0 di disputare per la prima volta una partita internazionale in un torneo per club, la UEFA Women's Champions League, facendo il suo debutto l'11 agosto 2014, nel secondo incontro dei gironi di qualificazione della stagione 2014-2015, dove lo Standard si impone per 10-0 sulle gallesi del Cardiff Met. Ladies.\nRimane con il club di Liegi anche la stagione successiva, con la squadra iscritta al nuovo campionato di primo livello belga, la Super League, nata dopo la decisione da parte delle due federazioni di cessare la BeNe League. Lo Standard al termine del campionato 2015-2016 si classificano al primo posto, mentre in Champions League vengono eliminate ai sedicesimi di finale dalle troppo superiori tedesche del 1. FFC Francoforte. Yuceil decide di lasciare la squadra a fine stagione, congedandosi con un tabellino personale di 21 presenze e 6 reti realizzate in campionato.\nNell'estate 2016 decide di affrontare il suo primo campionato all'estero sottoscrivendo un accordo con l'Olympique Marsiglia neopromosso in Division 1 F\u00e9minine, primo livello del campionato francese.. Durante il campionato 2016-2017 la squadra si rivela molto competitiva, riuscendo alla fine a conquistare il quarto posto, mentre in Coppa di Francia viene eliminata gi\u00e0 ai trentaduesimi. In campionato il tecnico Christophe Parra la impiega in 14 occasioni e nell'incontro del 18 marzo 2017 Yuceil sigla la prima delle due reti con cui la sua squadra supera le avversarie del Paris Saint-Germain.\nNel giugno 2017 si trasferisce nuovamente, nei Paesi Bassi, sottoscrivendo un accordo con il Eindhoven..\nNell'estate 2020 \u00e8 tornata in Belgio, firmando per l', partecipante al campionato di Super League.\nNazionale.\nYuceil viene convocata dalla federazione calcistica del Belgio per vestire la maglia della nazionale Under-19 nel 2006, debuttando il 16 luglio di quell'anno, rilevando al 61' Patricia Schouteeten nell'incontro perso 4-0 con le pari et\u00e0 della valido per le qualificazioni al campionato europeo di Islanda 2007.\nPer la convocazione con la nazionale maggiore deve attendere oltre 10 anni, facendo il suo debutto l'11 febbraio 2015, rilevando al 75' Elke Van Gorp nell'amichevole persa 2-1 contro la . \u00c8 stata convocata in nazionale nei due anni successivi, maturando 21 presenze, l'ultima nell'incontro vinto per 5-0 sulla dell'11 aprile 2017, e siglando due reti, il 23 maggio 2015, vittoria in amichevole per 3-2 con la e il 30 novembre 2015, dove apre le marcature nell'incontro poi pareggiato 1-1 con la valido per le qualificazioni all'Europeo dei Paesi Bassi 2017."}
{"id": "7534300", "revid": "455046", "url": "https://it.wikipedia.org/wiki?curid=7534300", "title": "Cattedrale di Oura", "text": ""}
{"id": "7534301", "revid": "57342", "url": "https://it.wikipedia.org/wiki?curid=7534301", "title": "Il mondo di Leonardo", "text": ""}
{"id": "7534333", "revid": "1573940", "url": "https://it.wikipedia.org/wiki?curid=7534333", "title": "Tarsiger cyanurus", "text": "Il codazzurro (Tarsiger cyanurus (), \u00e8 un uccello passeriforme della famiglia Muscicapidae, precedentemente classificato come un membro della famiglia Turdidae. \u00c8 diffuso in Asia e Europa orientale.\nDescrizione.\nMisura dai 13 ai 14 cm di lunghezza e pesa 10 a 18 g, \u00e8 simile per dimensioni e peso al codirosso e leggermente pi\u00f9 piccolo del pettirosso. \nEntrambi i sessi hanno la coda ed il codrione blu mentre i fianchi sono di colore arancione; la gola \u00e8 bianca e le parti inferiori sono di colore bianco tendente al grigio, il becco e le gambe sono neri. Il maschio adulto ha, inoltre, le parti superiori di colore blu scuro. Le femmine e i maschi immaturi sono di colore marrone chiaro sopra, il codrione e la coda sono blu ed il petto \u00e8 di colore scuro. \nIl nido \u00e8 costruito in prossimit\u00e0 del suolo, con 3-5 uova incubate dalla femmina.\nDistribuzione e habitat.\nSi tratta di un uccello migratore i cui siti riproduttivi sono i boschi misti di conifere e sottobosco di Asia settentrionale ed Europa nordoccidentale, partendo da Kamchatka e Giappone meridionale ed arrivando fino alla Finlandia. Sverna principalmente nel Sud-Est asiatico, nel subcontinente indiano, sull'Himalaya, a Taiwan e nell'Indocina settentrionale. \nIl suo areale \u00e8 in corso di espansione verso ovest, attraverso la Finlandia. \nSporadici avvistamenti sono avvenuti anche nella parte occidentale dell'America del Nord, soprattutto in Alaska."}
{"id": "7534334", "revid": "767487", "url": "https://it.wikipedia.org/wiki?curid=7534334", "title": "Esecuzione in via Pow\u0105zkowska", "text": "Esecuzione in via Pow\u0105zkowska fu un omicidio in massa di 22 abitanti di Pow\u0105zki, zona di Varsavia, commesso dai tedeschi il 1\u00ba agosto 1944. Esecuzione, le cui vittime furono gli uomini della casa in via Pow\u0105zkowska 41, fu uno dei primi crimini tedeschi nel periodo del soffocamento della rivolta di Varsavia.\nPreludio.\nIl 1\u00ba agosto 1944 la zona Pow\u0105zki, come il resto di Varsavia, divenne un luogo dell\u2019attivit\u00e0 degli insorti. Il Raggruppamento dell'\"AK \u017byrafa\" (il nome del gruppo in italiano: \"Giraffa\"), di quasi 120 soldati, cercava di attaccare il Forte di Bem (cosiddetto \"Pionierpark\") presidiato dai tedeschi. L'assalto polacco fall\u00ec sotto il fuoco delle mitragliatrici dei tedeschi, i quali si trovavano nell\u2019area del cimitero militare vicino. Una parte del raggruppamento (divisione del capitano detto \"S\u0142awomir\") venne costretta a imboscarsi a Pow\u0105zki e nel villaggio Chomicz\u00f3wka.\nSvolgimento dell\u2019esecuzione.\nRespinto l'attacco polacco, i tedeschi decisero di vendicarsi sulla popolazione civile. Verso le 18 i soldati nazisti della guarnigione del Forte di Bem circondarono la casa in via Pow\u0105zkowska 41, dalla quale due ore prima gli insorti avevano sparato ai tedeschi che si trovavano in un edificio di fronte (per cui erano stati uccisi uno degli ufficiali e uno dei soldato tedeschi). Gli abitanti della casa non presero parte all'azione dei rivoltosi; in pi\u00f9, furono sorpresi dallo scoppio dell'insurrezione. Nonostante ci\u00f2 i tedeschi espulsero tutti i civili dalla casa, li spinsero verso il forte, dove li divisero in due gruppi: un gruppo delle donne insieme ai bambini e l'altro degli uomini.\nQualche ora pi\u00f9 tardi un ufficiale nazista inform\u00f2 i trattenuti che in conseguenza della sparatoria dalla loro casa due tedeschi erano stati ammazzati nonch\u00e9 uno era ferito, e si rivolse alle donne con bambini: \u00abi vostri padri e fratelli banditi hanno ucciso un ufficiale e un soldato tedeschi e per questo verranno fucilati.\u00bb Alla fine ordin\u00f2 che le donne e bambini rimassero sul posto come ostaggi e aggiunse che sarebbero stati fucilati pure loro se gli insorti condannati a morte avessero fatto resistenza o avessero provato a fuggire.\nSubito dopo questo discorso, verso le 10:30 di sera, i soldati tedeschi portarono gli uomini a una palude presso Strada Maestra Pow\u0105zkowska, nella vicinanza del Forte di Bem e della chiesa di san Giosafat. Due dei tedeschi scelsero sul posto le persone, una alla volta, che vennero poi spostate di 10-20 metri e ammazzate con uno sparo alla parte posteriore della testa. Tutti che davano ancora segni di vita ottennero il colpo di grazia. Finita l\u2019esecuzione, i tedeschi tornarono al Forte di Bem. Due uomini polacchi riuscirono a sopravvivere il massacro, questi furono W\u0142adys\u0142aw Bombel e Stefan Mielczarek (tutti e due riportarono delle ferite).\nSecondo le fonti, quella notte vennero uccisi 21 abitanti della casa in via Pow\u0105zkowska 41 (dai 18 ai 65 anni). Sul monumento eretto dopo la guerra nel posto della strage ci sono per\u00f2 cognomi di 22 vittime.\nCommemorazione.\nNel 1960 fu messa nel posto del crimine una croce di metallo che aveva una targa con i cognomi delle vittime. Nel 2011 il luogo di commemorazione fu rinnovato a fondo. Al posto della croce si costru\u00ec un monumento interamente nuovo di 200\u00a0cm di altezza e 170\u00a0cm di larghezza. L'elemento centrale del monumento \u00e8 una lapide di pietra con cognomi degli uccisi."}
{"id": "7534335", "revid": "124942623", "url": "https://it.wikipedia.org/wiki?curid=7534335", "title": "Derrick O'Connor", "text": "Carriera.\nO'Connor \u00e8 principalmente noto per aver interpretato Pieter Vorstedt, principale antagonista nel film \"Arma letale 2\", oltre ad aver recitato in tre film diretti da Terry Gilliam, quali \"Jabberwocky\", \"Brazil\" e \"I banditi del tempo\". Ha recitato anche in un episodio de \"I Professionals\" ed \u00e8 stato anche membro della Royal Shakespeare Company.\nCome lo stesso Gilliam ricorda, O'Connor, nei personaggi da lui interpretati, aveva l'abitudine di tralasciare molti dialoghi che lui doveva recitare per far spazio all'umorismo del personaggio fisico.\nMor\u00ec di polmonite il 29 giugno 2018 all'et\u00e0 di 77 anni."}
{"id": "7534342", "revid": "124419102", "url": "https://it.wikipedia.org/wiki?curid=7534342", "title": "Gran Premio di Gran Bretagna 2018", "text": "Il Gran Premio di Gran Bretagna 2018 \u00e8 stata la decima prova della stagione 2018 del campionato mondiale di Formula 1. La gara, corsa domenica 8 luglio 2018 sul circuito di Silverstone, \u00e8 stata vinta dal tedesco Sebastian Vettel su Ferrari, al suo cinquantunesimo successo nel mondiale. Vettel ha preceduto sul traguardo il britannico Lewis Hamilton su Mercedes ed il suo compagno di squadra, il finlandese Kimi R\u00e4ikk\u00f6nen.\nVigilia.\nAspetti tecnici.\nLa Pirelli, fornitrice unica degli pneumatici, porta per questa gara gomme di mescola \"hard\", \"medium\" e \"soft\". La casa italiana porta, per la prima volta in stagione, la mescola \"hard\", e ripropone, per la terza volta, dopo i gran premi di Spagna e Francia, pneumatici col battistrada ribassato di 0,4 millimetri.\nLa FIA indica tre zone dove i piloti possono utilizzare il DRS: la prima sul \"Wellington Straight\", con \"detection point\" fissato 25 metri prima della curva 3 (\"Village\"); la seconda zona \u00e8 posta sull\"'Hangar Straight\", e punto per le determinazione del distacco fra piloti stabilito alla curva 11 (\"Maggots\"); la terza zona \u00e8 posta sul rettilineo principale, con \"detection point\" fissato prima della curva 16. Questa scelta \u00e8 stata oggetto di dibattito, in quanto consente ai piloti di tenere aperto il meccanismo nelle prime due curve, cosa che per\u00f2 potrebbe non portare reali vantaggi, in termini di velocit\u00e0, in quanto il minor carico aerodinamico con cui si affronta la prima curva potrebbe rendere difficile la percorrenza della seconda curva.\nDopo il problema alla pompa della benzina che ha costretto al ritiro Lewis Hamilton, nella precedente gara, la Mercedes sostituisce tale componente sulle proprie vetture e anche su quelle dei team clienti della \"power unit\". La scuderia tedesca sostituisce il motore sulla vettura di Valtteri Bottas. Oltre a questo componente, sono stati cambiati anche \"MGU-H\", \"MGU-K\" e turbo, ma solo in via precauzionale.\nAspetti sportivi.\nPer la prima volta il campionato mondiale di Formula 1 disputa tre gare in tre \"weekend\" consecutivi, con la gara britannica che segue il Gran Premio di Francia e quello d'Austria.\nIl pilota danese Tom Kristensen \u00e8 nominato commissario aggiunto da parte della FIA; ha gi\u00e0 svolto tale funzione anche in passato, l'ultima al Gran Premio d'Azerbaigian.\nLa McLaren sostituisce il suo direttore sportivo: Gil de Ferran prende il posto di \u00c9ric Boullier, mentre Andrea Stella diventa responsabile delle prestazioni e delle operazioni in pista.\nProve.\nResoconto.\nIl pi\u00f9 veloce della prima sessione \u00e8 Lewis Hamilton, che precede il compagno di scuderia, Valtteri Bottas. Il britannico ha ottenuto un tempo ad appena 8 decimi dal record del tracciato. Sebastian Vettel, terzo, \u00e8 staccato di mezzo secondo dal tempo del campione del mondo. I primi tre sono gli unici con un tempo inferiore al minuto e ventotto secondi. Sulla vettura di Hamilton \u00e8 stato montato un doppio specchietto retrovisore, su richiesta della FIA, per cercare soluzioni alla perdita di visibilit\u00e0 dovuta all'introduzione dell\"'Halo\".\nRomain Grosjean, che comunque ha concluso col settimo tempo, \u00e8 uscito di pista, alla curva 2, dopo che aveva tentato di percorrere le prime due curve col Drag Reduction System aperto, cosa concessa dalla FIA, ma che aveva gi\u00e0 sollevato dei dubbi in merito alla sicurezza. Kimi R\u00e4ikk\u00f6nen \u00e8 stato autore di un testacoda, dopo essere salito su un cordolo. Un problema al cambio ha invece limitato la sessione per Max Verstappen, che ha perso gli ultimi venti minuti.\nVettel ribalta la classifica e si pone al comando della classifica, nella seconda sessione di prove del venerd\u00ec. A causa del caldo, con 52 \u00b0C sull'asfalto, il tedesco non \u00e8 per\u00f2 riuscito a battere il tempo che Hamilton aveva ottenuto al mattino. Alle spalle di Vettel si sono comunque confermate le due Mercedes, che hanno preceduto Kimi R\u00e4ikk\u00f6nen. Verstappen \u00e8 stato autore di una rovinosa uscita di pista, alla curva 7, dopo aver perso il controllo della sua Red Bull Racing; ci\u00f2 non ha permesso all'olandese di ottenere nessun tempo valido per la classifica. Anche Grosjean, dopo l'incidente della mattina, non ha potuto prendere parte alla sessione pomeridiana. Una sospensione ha danneggiato la scocca, che ha dovuto cos\u00ec essere sostituita. Sulla Toro Rosso di Pierre Gasly, invece, si \u00e8 verificata la rottura della \"power unit\".\nAl sabato Lewis Hamilton si riporta al comando della lista dei tempi. Il campione del mondo ha preceduto, di meno di un decimo, Kimi R\u00e4ikk\u00f6nen. Sono risultati pi\u00f9 staccati Valtteri Bottas e Sebastian Vettel; quest'ultimo \u00e8 stato limitato, nella parte finale della sessione, da dei dolori al collo, dovendo cos\u00ec abortire il tentativo pi\u00f9 veloce. Dopo le due Red Bull, al settimo posto, si \u00e8 classificato Charles Leclerc su Sauber.\nBrendon Hartley \u00e8 stato protagonista di un incidente dovuto alla rottura della sospensione anteriore sinistra: ci\u00f2 ha reso inguidabile la sua Toro Rosso, che \u00e8 andata a sbattere contro le barriere alla curva \"Brooklands\". Il pilota neozelandese, pur incolume, \u00e8 stato portato al centro medico del circuito. A seguito dell'incidente la scuderia ha fermato anche l'altro pilota, per rinforzare il pezzo che si era rotto.\nRisultati.\nNella prima sessione del venerd\u00ec si \u00e8 avuta questa situazione: \nNella seconda sessione del venerd\u00ec si \u00e8 avuta questa situazione: \nNella sessione del sabato si \u00e8 avuta questa situazione:\nQualifiche.\nResoconto.\nBrendon Hartley, dopo l'incidente del mattino, non prende parte alle qualifiche, per l'impossibilit\u00e0 della scuderia di riparare in tempo i danni subiti dalla monoposto. Nella prima fase, dopo pochi minuti, Lance Stroll commette un errore e termina in una via di fuga di sabbia. Le sue qualifiche terminano senza aver fatto segnare tempi validi. La sessione viene interrotta per qualche minuto. Poco dopo un errore dell'altro pilota della Williams, Sergej Sirotkin, porta nuovamente all'esposizione della bandiere gialle.\nDopo che la graduatoria era guidata da Charles Leclerc e Kimi R\u00e4ikk\u00f6nen, si pone al comando Sebastian Vettel, che batte il record del tracciato. Dietro al tedesco si pongono le due Mercedes e Max Verstappen. Al termine della sessione sono eliminati Carlos Sainz Jr., Stoffel Vandoorne e Sirotkin, oltre a Stroll e Hartley, che sono senza tempo.\nLa Q2 vede subito Bottas battere il record sul giro, prima di essere battuto, a sua volta, da Vettel e Hamilton. Le due Ferrari e le due Mercedes sono molto vicine, con le due Red Bull pi\u00f9 lontane. Sebastian Vettel decide di non proseguire in Q2, per il riacutizzarsi dei dolori al collo, patiti gi\u00e0 al mattino. Al termine della seconda fase vengono eliminati Nico H\u00fclkenberg, Sergio P\u00e9rez, Fernando Alonso, Pierre Gasly e Marcus Ericsson.\nLewis Hamilton prende la testa della classifica in Q3, battuto per\u00f2 da Vettel. La lotta \u00e8 serrata, con R\u00e4ikk\u00f6nen che segna il tempo migliore, subito limato di 3 decimi abbondanti da Hamilton. Poco dopo \u00e8 l'altro finlandese Valtteri Bottas si issa al secondo posto. Poco dopo grazie al record nel primo e nel secondo settore Sebastian Vettel si mette in testa per soli 57 millesimi. Sono pi\u00f9 distanti le due Red Bull, con Daniel Ricciardo che sconta un problema al DRS. Col secondo tentativo Lewis Hamilton riprende il comando della graduatoria per 44 millesimi. Bottas non riesce a migliorarsi cos\u00ec come Vettel nonostante un ottimo terzo settore. L\u2019ultimo a chiudere il secondo tentativo \u00e8 Raikkonen che nonostante il record nel primo e nel terzo settore perde molto nel secondo e si piazza in terza posizione a soli 98 millesimi da Hamilton.\nPer Hamilton \u00e8 la settantaseiesima \"pole position\" nel mondiale di F1, la sesta sul tracciato di Silverstone.\nRisultati.\nNella sessione di qualifica si \u00e8 avuta questa situazione:\nIn grassetto sono indicate le migliori prestazioni in Q1, Q2 e Q3.\nGara.\nResoconto.\nAl via Lewis Hamilton scatta male dalla prima casella dello schieramento, venendo superato sia da Sebastian Vettel che dal compagno di scuderia, Valtteri Bottas; in staccata, alla curva 3, l'inglese entra in collisione con Kimi R\u00e4ikk\u00f6nen, finendo in testacoda, nelle retrovie, mentre la manovra del finlandese della Ferrari viene sanzionata con 10 secondi di penalit\u00e0, da scontare al primo \"pit stop\". Al via anche Sergio P\u00e9rez \u00e8 coinvolto in un testacoda, che lo porta verso la corsia di entrata in pista dai box, proprio mentre le due Williams, entrambe partite dai box, stavano per rientrare sul tracciato. La collisione \u00e8 evitata per poco.\nAl termine del primo giro quindi Vettel guida la gara, riuscendo rapidamente ad allungare sui diretti inseguitori Bottas, Max Verstappen, R\u00e4ikk\u00f6nen e Daniel Ricciardo, con il campione del mondo in carica costretto ad una furiosa rimonta che lo porta dal 17\u00ba al 6\u00ba posto in 10 giri, ma distaccato, di oltre 27 secondi, dal leader.\nAl tredicesimo giro si ferma R\u00e4ikk\u00f6nen per la sua prima sosta e sconta la penalit\u00e0; il finnico rientra in pista decimo, ma guadagna subito posizioni, con diversi sorpassi e, con gomme fresche medie, riesce a guadagnare anche sui piloti della Red Bull che, per evitare di essere superati, si fermano entrambi ai giri 17 e 18, riuscendo ad evitare l\"'undercut\". Nella stessa tornata anche Charles Leclerc, fino a quel momento il lotta per la settima posizione con la Renault di Nico H\u00fclkenberg, torna ai box per il cambio gomme, ma \u00e8 costretto immediatamente al ritiro a causa del fissaggio errato di una delle ruote posteriori.\nAl giro 20 effettua la sua sosta anche Vettel, che monta le gomme medie, seguito un giro dopo da Bottas e cinque giri dopo da Hamilton, che si era issato fino alla terza posizione. La classifica vede sempre al comando Vettel, davanti a Bottas e le due Red Bull. Al trentesimo giro c'\u00e8 il secondo cambio gomme per Ricciardo, che torna in gara sesto, alle spalle di R\u00e4ikk\u00f6nen e Hamilton.\nLa gara si svolge sul filo dei decimi, fino a quando al trentaduesimo giro Marcus Ericsson sbatte violentemente alla curva \"Abbey\", provocando l'uscita della \"Safety Car\". I piloti della Ferrari e Verstappen decidono quindi di rientrare ai box per montare un set nuovo di gomme \"soft\", e cos\u00ec Bottas guadagna la testa della corsa ai danni di Vettel, mentre Hamilton si colloca virtualmente sul gradino pi\u00f9 basso del podio.\nRientrata la vettura di sicurezza, la gara riprende nella sua valenza agonistica per soli due giri, in quanto si rende necessaria una sua nuova uscita a causa della collisione tra Romain Grosjean e Carlos Sainz Jr., alla curva \"Copse\". Rimosse le vetture incidentate, e rientrata la \"Safety Car\", Vettel si mette subito all'inseguimento di Bottas, braccato a sua volta da Hamilton, mentre Kimi R\u00e4ikk\u00f6nen riesce, dopo un bel duello, a sopravanzare Verstappen che sar\u00e0 poi costretto al ritiro per problemi ai freni posteriori. Vettel, al quarantacinquesimo passaggio, riesce a rimettersi in testa, con una bella manovra in staccata alla curva \"Brooklands\", con Bottas che deve poi arrendersi anche al compagno di squadra e al connazionale della Ferrari, R\u00e4ikk\u00f6nen.\nLa gara termina quindi con Vettel che vince il suo cinquantunesimo gran premio, eguagliando il numero di vittorie ottenute in carriera da Alain Prost, davanti al pilota di casa Hamilton e al compagno di squadra R\u00e4ikk\u00f6nen.\nRisultati.\nI risultati del Gran Premio sono i seguenti:\nDecisioni della FIA.\nAl termine della gara, la FIA decide di derubricare come un normale contratto di gara l'incidente al trentasettesimo giro tra Carlos Sainz Jr. e Romain Grosjean.\nLa FIA multa di euro la Sauber per aver rimandato in pista Charles Leclerc con una ruota non fissata correttamente.\nA seguito dell'incidente con Lewis Hamilton, Kimi R\u00e4ikk\u00f6nen subisce la decurtazione di due punti dalla Superlicenza."}
{"id": "7534347", "revid": "827882", "url": "https://it.wikipedia.org/wiki?curid=7534347", "title": "Salem (gruppo musicale)", "text": ""}
{"id": "7534349", "revid": "287204", "url": "https://it.wikipedia.org/wiki?curid=7534349", "title": "Cleverman", "text": "Cleverman \u00e8 una serie televisiva australiana di genere drammatico basata sul progetto originale di Ryan Griffen. La serie \u00e8 andata in onda per la prima volta il 1\u00ba giugno 2016 su SundanceTV negli Stati Uniti e il 2 giugno (Linea internazionale del cambio di data) su ABC in Australia.\nLa serie drammatica, formata da sei parti, riguarda diverse storie su il Tempo del Sogno aborigeno in un contesto moderno e riflette su argomenti quali il razzismo, la richiesta di asilo e la protezione dei confini. La storia centrale ruota intorno a due fratelli Gumbaynggirr separati costretti a combattere insieme per la propria sopravvivenza quando a uno dei due viene passata la carica di \"Cleverman\".\nProduzione.\nLa serie \u00e8 stata rinnovata per una seconda stagione il 2 giugno 2016, e ha ricevuto A$450,00 in fondi dalla Screen NSW.\nCleverman.\nIl Cleverman (Sommo Saggio) \u00e8 una figura importante in molte culture Aborigene Australiane. Il creatore della serie Ryan Griffen ha descritto il Cleverman \"come il Papa del Tempo del Sogno ... il condotto tra il presente e il Sogno\". La versione nella serie televisiva combina diverse tradizioni di Saggi da differenti clan Aborigeni per creare una figura eroica, con poteri relativi al connessione del Sogno con il passato, il presente ed il futuro.\nOminidi.\nGli Ominidi (\"Hairypeople\" o \"Hairies\") sono stati ideati da Jacob (\"Jake\") Nah, scenografo del Bangarra Dance Theatre, e realizzato dalla Weta Workshop, conosciuta per il loro lavoro in \"Il Signore degli Anelli\" e per altri film fantasy e di fantascienza. Gli Ominidi in Cleverman sono ispirati dalla mitologia Aborigena Australiana degli hairymen disegnati da molte persone aborigene, inclusi i Gamilaraay e le popolazioni Bundjalung del nord del Nuovo Galles del Sud. Nella serie, parlano Kumbainggar, una lingua proveniente dal nord del Nuovo Galles del Sud.\nNel mondo di \"Cleverman,\" gli Ominidi sono pi\u00f9 forti e pi\u00f9 resistenti degli umani, coperti in spessi capelli in faccia e corpo, ed hanno unghie dure e affilate. Hanno anche una durate di vita pi\u00f9 lunga. Condividono alcune cose con gli Aborigeni Australiani, inclusa la conoscenza del territorio, della cultura e del Sogno. Il loro DNA \u00e8 talmente differente da quello degli umani da essere considerati una specie diversa. Notati dalla societ\u00e0 moderna sei mesi prima dell'inizio della serie, durante l'evento conosciuto come \"Emergence Day\". Coloro che hanno scelto di vivere le loro vite come sempre - coperti da capelli e parlando le loro lingue tradizionali - sono confinati nella \"Zona\" da un governo terribile. Per scappare, alcuni Ominidi imparano a parlare inglese e a rimuovere i peli per mescolarsi nella societ\u00e0 umana."}
{"id": "7534352", "revid": "47767", "url": "https://it.wikipedia.org/wiki?curid=7534352", "title": "Miryam (film 1929)", "text": ""}
{"id": "7534356", "revid": "1480390", "url": "https://it.wikipedia.org/wiki?curid=7534356", "title": "Maitland (Citt\u00e0 del capo)", "text": ""}
{"id": "7534358", "revid": "110157", "url": "https://it.wikipedia.org/wiki?curid=7534358", "title": "Maitland (Citt\u00e0 del Capo)", "text": "Maitland \u00e8 un sobborgo settentrionale di Citt\u00e0 del Capo in Sudafrica. Il quartiere prende il nome da Peregrine Maitland, governatore della colonia del Capo dal 1844 al 1847.\nMaitland \u00e8 un importante nodo della rete dei trasporti di tutta l'area del Capo, connettendo difatti il centro di Citt\u00e0 del Capo in primo luogo con il suo hinterland e quindi con il resto del Paese. La costruzione di una delle prime strade a collegare Citt\u00e0 del Capo con Stellenbosch, nel 1845, interess\u00f2 infatti proprio l'area di Maitland e si rivel\u00f2 essenziale per il successivo sviluppo del Capo: in precedenza, infatti, le comunicazioni erano risultavano particolarmente difficoltose a causa della presenza di invalicabili dune sabbiose in tutta l'area delle Cape Flats.\nGeografia fisica.\nMaitland \u00e8 situata a nordovest di Pinelands, a sud di Brooklyn, ad est di Salt River e ad ovest di Kensington.\nSociet\u00e0.\nSecondo il censimento del 2011, il sobborgo di Maitland contava 9 782 residenti, in maggioranza appartenenti alla comunit\u00e0 dei meticci del Capo (\"coloured\") (49,92%), il gruppo etnico maggioritario nella municipalit\u00e0 metropolitana di Citt\u00e0 del Capo. I neri, il gruppo pi\u00f9 rilevante in Sudafrica, rappresentavano invece il 41,68% dei residenti, mentre i bianchi non rappresentavano che il 2,59% degli abitanti.\nIl 58% della popolazione utilizza come lingua madre l'inglese, il 16,46% l'afrikaans e il 3,80% la lingua xhosa."}
{"id": "7534361", "revid": "634034", "url": "https://it.wikipedia.org/wiki?curid=7534361", "title": "La psicologia individuale", "text": ""}
{"id": "7534362", "revid": "455046", "url": "https://it.wikipedia.org/wiki?curid=7534362", "title": "Chiesa di \u014cura", "text": ""}
{"id": "7534363", "revid": "455046", "url": "https://it.wikipedia.org/wiki?curid=7534363", "title": "Chiesa di Oura", "text": ""}
{"id": "7534400", "revid": "1341291", "url": "https://it.wikipedia.org/wiki?curid=7534400", "title": "Lotto-Soudal", "text": ""}
{"id": "7534408", "revid": "588403", "url": "https://it.wikipedia.org/wiki?curid=7534408", "title": "Supercoppa di Bulgaria 2018", "text": "La Supercoppa di Bulgaria 2018 \u00e8 stata la 15\u00aa edizione di tale competizione. Si \u00e8 disputata il 5 luglio 2018. La sfida ha visto contrapposte lo , vincitore della coppa nazionale e il vincitore del campionato. Il ha vinto il trofeo per la terza volta nella sua storia."}
{"id": "7534409", "revid": "1305772", "url": "https://it.wikipedia.org/wiki?curid=7534409", "title": "De Oliveira", "text": ""}
{"id": "7534415", "revid": "1529788", "url": "https://it.wikipedia.org/wiki?curid=7534415", "title": "Tempo di leggere", "text": "Tempo di leggere (\"Time Enough at Last\") \u00e8 l'ottavo episodio della prima stagione della serie televisiva statunitense \"Ai confini della realt\u00e0\". Diretto da John Brahm, fu trasmesso in origine negli Stati Uniti il 20 novembre 1959 dalla CBS. In Italia venne trasmesso il 14 aprile 1962 e fu la prima puntata della serie ad essere mandata in onda. L'episodio \u00e8 un adattamento di un racconto scritto da Lynn Venable (pseudonimo di Marilyn Venable). Tale racconto era apparso nel numero del gennaio 1953 della rivista di fantascienza \"If: Worlds of Science Fiction\" circa sette anni prima della messa in onda dell'episodio. \"Tempo di leggere\" divenne fin da subito uno degli episodi pi\u00f9 celebri della serie e nel corso degli anni \u00e8 stato oggetto di ripetute citazioni, omaggi e parodie. La storia racconta del modesto impiegato di banca Henry Bemis (interpretato da Burgess Meredith), avido lettore di libri, la cui passione per la lettura \u00e8 ostacolata in tutti i modi dalla moglie e dal capufficio.\nTrama.\nSuccube della moglie, il mite impiegato di banca ed appassionato lettore Henry Bemis sta lavorando presso la sua postazione lavorativa, mentre legge \"David Copperfield\", cosa che spazientisce un cliente. Il furente capo di Bemis, e successivamente la petulante moglie, gli rimproverano entrambi di \"sprecare il proprio tempo a leggere\". In una sorta di scherzo crudele, la moglie arriva a chiedergli di leggerle una poesia tratta da uno dei suoi libri; ma quando un entusiasta Bemis si appresta a leggere, aprendo il libro, scopre che la gentile consorte ha cancellato ogni frase da esso tracciando delle righe nere, oscurando le parole. Pochi secondi dopo, la donna distrugge il libro in questione strappandone le pagine davanti agli occhi del costernato ed esterrefatto marito.\nIl giorno seguente, come sempre, Henry si reca al lavoro e durante la pausa pranzo si rinchiude nel caveau della banca, dove potr\u00e0 finalmente leggere indisturbato. Qualche attimo dopo aver visto un giornale che reca in prima pagina l'allarmante titolo \"H-Bomb Capable of Total Destruction\" (\"Bomba H capace di distruzione totale\"), un'enorme esplosione all'esterno della banca scuote il caveau, facendo svenire Bemis. Dopo aver ripreso conoscenza e rimessosi sul naso gli occhiali senza i quali \u00e8 praticamente cieco, Bemis esce dal caveau e scopre con orrore che la banca \u00e8 ridotta a un cumulo di macerie e che tutti sono morti. Lasciata la banca, osserva la devastazione nucleare che ha spazzato via l'intera citt\u00e0, e realizza di essere l'unico sopravvissuto sulla Terra dopo lo scoppio di una guerra termonucleare, salvatosi solo perch\u00e9 si era chiuso dietro le spesse mura del caveau della banca.\nRitrovandosi totalmente solo in un mondo post-apocalittico, con scorte di cibo in abbondanza da consentirgli la sopravvivenza per anni ma nessuno con il quale dividerle, Bemis si fa prendere dal panico e dalla disperazione. Si prepara al suicidio decidendo di spararsi con un revolver trovato per caso tra le macerie, ma appena prima di premere il grilletto, scorge le rovine della biblioteca pubblica. All'interno della stessa, scopre che i libri sono intatti e non sembrano aver subito danni; ed ora sono tutti a sua completa disposizione. Ora potr\u00e0 finalmente leggere quanto vuole, senza limitazione di tempo, e senza nessuno che cerchi di impedirglielo o che lo rimproveri per la sua passione.\nHenry inizia a catalogare con cura tutti i libri che legger\u00e0 nei lunghi anni solitari che gli si prospettano davanti, con grande eccitazione. Proprio quando si china per raccogliere uno dei libri, inciampa, e gli occhiali gli cadono per terra infrangendosi. Scioccato, raccoglie quanto resta degli occhiali senza i quali \u00e8 praticamente cieco, ed esclama: \u00abNon \u00e8 giusto. Non \u00e8 affatto giusto. C'era tempo ora. C'era... tutto il tempo di cui avevo bisogno ... Non \u00e8 giusto! Non \u00e8 giusto!\u00bb, circondato da tutti i libri che ora non potr\u00e0 mai pi\u00f9 leggere.\nProduzione.\n\"Tempo di leggere\" fu uno dei primi episodi sceneggiati per \"The Twilight Zone\". Introdusse nella serie Burgess Meredith; attore che in seguito avrebbe interpretato altri tre episodi de \"Ai confini della realt\u00e0\". Meredith rimase talmente legato alla serie, che molti anni dopo svolse anche la funzione di voce narrante nel film del 1983 \"Ai confini della realt\u00e0\", dove si fa riferimento a \"Time Enough at Last\" durante la sequenza di apertura, nella scena in cui dei personaggi parlano in dettaglio dell'episodio.\nLe scene in esterni sui gradini della scalinata della biblioteca furono girate svariati mesi dopo la fine della produzione dell'episodio. Questi scalini sono gli stessi visibili come esterno dell'edificio pubblico degli Eloi nel film \"L'uomo che visse nel futuro\" del 1960. Il regista John Brahm ricevette una nomination al premio Directors Guild Award per il lavoro svolto sull'episodio. Il libro che Bemis sta leggendo nel caveau della banca al momento dell'esplosione della bomba atomica \u00e8 \"A History of the Life and Voyages of Christopher Columbus\" di Washington Irving.\nTematiche.\nSebbene il messaggio principale insito nella storia possa sembrare essere \"fai attenzione a ci\u00f2 che desideri\", esistono anche altre tematiche trattate nell'episodio. Di primaria importanza tra queste \u00e8 la questione dell'angoscia della solitudine, incarnata dal momento del quasi suicidio di Bemis. Inoltre, la rappresentazione dell'atteggiamento della societ\u00e0 nei confronti dei libri parla del declino contemporaneo della letteratura tradizionale e di come, con il passare del tempo, la lettura possa diventare una reliquia del passato. Allo stesso tempo, il finale \"punisce Bemis per il suo comportamento asociale, e il suo desiderio pi\u00f9 grande viene frustrato\".\nAnche se \"Time Enough at Last\" sottintende solo il fatto che un conflitto nucleare abbia sterminato l'umanit\u00e0, il critico cinematografico Andrew Sarris fece notare come il formato necessariamente non realistico dell'episodio possa aver permesso la sua produzione senza incappare in problemi di censura:\nNell'era di Internet e degli eBook, l'ironia dipinta in \"Time Enough at Last\" ha una sua controparte reale e di attualit\u00e0, secondo Weston Ochse di \"Storytellers Unplugged\". Come fatto notare da Ochse, quando Bemis diventa l'ultimo uomo sulla Terra, finalmente ha tempo di leggere, con tutti i libri a disposizione e l'unico impedimento \u00e8 di carattere tecnologico, sono infatti i suoi occhiali rotti, senza i quali non pu\u00f2 avervi accesso. In un ipotetico futuro dove tutti i libri vengono pubblicati solo in formato digitale, Ochse osserva, leggere sar\u00e0 possibile solo grazie all'elettricit\u00e0 \"accendendo un interruttore\", e se qualcosa andasse storto e un disastro naturale cancellasse la tecnologia moderna, tutto il sapere umano andrebbe perduto in un mondo dove la gente per avere accesso a un libro pu\u00f2 esclusivamente farlo da un computer.\nAccoglienza.\n\"Tempo di leggere\" ebbe ottimi ascolti alla prima messa in onda e divenne istantaneamente un \"classico\". L'episodio \u00e8 \"una delle puntate pi\u00f9 memorabili ed amate di \"The Twilight Zone\"\" secondo Marc Zicree, autore di \"The Twilight Zone Companion\". In un sondaggio tra i lettori della rivista \"Twilight Zone Magazine\", \"Time Enough at Last\" venne votato l'episodio migliore della serie, con \"To Serve Man\" classificatosi secondo con grande distacco. Nella presentazione su TV Land della \"TV Guide \"100 Most Memorable Moments in Television\"\", \"Tempo di leggere\" si classific\u00f2 alla posizione numero 25. Nel corso di un'intervista, Rod Serling cit\u00f2 \"Time Enough at Last\" come uno dei suoi due episodi preferiti dell'intera serie, insieme a \"The Invaders\".\nRiferimenti nella cultura di massa.\nCinema.\nNel film \"Ai confini della realt\u00e0\" (1983), Albert Brooks racconta l'episodio a Dan Aykroyd mentre i due stanno guidando in un tratto isolato di autostrada. \u00abQuesta cosa mi mand\u00f2 fuori di testa quando avevo sette anni!\u00bb dice il personaggio di Brooks, aggiungendo: \u00abComprai un secondo paio di occhiali nel caso mi fosse successo veramente\u00bb.\nFumetti.\n\"Simpsons Comics\", la versione a fumetti de \"I Simpson\", pubblic\u00f2 una storia intitolata \"The Last Fat Man\", parzialmente basata su \"Time Enough at Last\". La storia include una breve scena dove Homer Simpson scaccia via un uomo occhialuto che sta leggendo un libro in un bunker nucleare, cos\u00ec da prenderne possesso lui e poterci mangiare dentro, riparandosi involontariamente in esso.\nTelevisione.\nL'episodio di \"Modern Family\" intitolato \"Airport 2010\" cita \"Time Enough at Last\" quando lo schermo del lettore elettronico di Jay si rompe. Jay butta per terra il vetro rotto mentre dice: \u00abNon \u00e8 giusto. Questo non \u00e8 giusto\u00bb.\nNell'episodio numero 12 della prima stagione della serie televisiva \"Revolution\", intitolato \"Fantasmi\", il personaggio di Jim Hudson assume il nome di \"Henry Bemis\". Henry (Jim) \u00e8 diventato il bibliotecario della citt\u00e0, fino a quando Miles lo convince ad aiutare i ribelli e a riprendersi la sua vera identit\u00e0.\nLa frase: \"Seconds, minutes, hours, they crawl by on hands and knees\" viene citata nella puntata \"Il demone della velocit\u00e0\" della seconda stagione della serie animata \"Le Superchicche\" (\"The Powerpuff Girls\"), dove il cattivo, HIM, tormenta le Superchicche prima di rivelare loro che sono giunte inconsapevolmente cinquant'anni avanti nel futuro, in una citt\u00e0 chiamata Townsville da lui controllata.\nNella quattordicesima stagione de \"I Simpson\", l'episodio \"Le forti braccia di mamma\", vede un postino che resta accidentalmente intrappolato sotto una macchina davanti alla casa dei Simpson. Egli vuole leggere \"The Twilight Zone Magazine\" ma scopre che i suoi occhiali si sono rotti nel corso dell'incidente e dice: \u00abQuesto non \u00e8 affatto giusto!\u00bb, mentre la musica de \"Ai confini della realt\u00e0\" si sente in sottofondo.\nIn \"Futurama\" lo show \"The Scary Door\" \u00e8 una parodia di \"The Twilight Zone\", e cita apertamente il finale di \"Time Enough at Last\". Quando l'uomo nella puntata perde i propri occhiali, realizza di riuscire ancora a leggere scritte in caratteri grandi, ma gli cascano addirittura i bulbi oculari, quando allora dichiara di poter comunque sempre leggere in braille, gli cascano le mani, e quando urla in preda al panico, gli casca la lingua ed infine l'intera testa.\nNell'episodio \"Wasted Talent\" de \"I Griffin\", \u00e8 presente una scena simile al finale di \"Time Enough at Last\". Nella versione de \"I Griffin\", una cellula cerebrale solitaria scopre che \u00e8 l'ultima del suo genere (dato che Peter ha bevuto cos\u00ec tanto alcol che Brian si preoccupa del fatto che possa aver ucciso ogni suo neurone), e con un libro in mano e pile di altri libri che la circondano, quando si prepara alla lettura, i suoi occhiali si frantumano, e quindi sconcertata, la cellula li raccoglie e dice: \u00abNo! Questo non \u00e8 giusto!\u00bb.\nI titoli di chiusura del \"The Drew Carey Show\", stagione 5, episodio 1, \"Y2K, You're OK\", includono una parodia della scena finale di \"Tempo di leggere\", dove Drew \u00e8 lasciato solo nel rifugio anti-bomba con la sua \"letteratura\", in questo caso riviste pornografiche, dopo un'esplosione nucleare, solo per ritrovarsi con gli occhiali rotti alla stessa maniera di Henry Bemis, e finire per ripetere le stesse parole di Burgess Meredith.\nIn \"Fear the Walking Dead\", nell'episodio \"Buried\" (stagione 4), Nick e Luciana si trovano in una biblioteca abbandonata quando vedono, in mezzo a un mucchio di libri insanguinati sul pavimento, un paio di occhiali rotti che assomigliano a quelli di Henry Bemis in \"Tempo di leggere\". Nelle vicinanze, inoltre vedono uno zombie che, da vivo, si era tagliato le vene dei polsi, presumibilmente suicidandosi per il fatto di non poter pi\u00f9 leggere senza gli occhiali.\nMusica.\n\"Time Enough at Last\" \u00e8 il titolo di una canzone dei The Fall inclusa nell'album \"\" del 1992. Titolo poi riutilizzato anche per un loro album raccolta del 2003.\nVideogiochi.\nIl videogame per PC \"Fallout Tactics\" (2001) include tra gli scenari una biblioteca situata in un mondo desolato dove il giocatore deve ritrovare gli occhiali persi per poter leggere i suoi libri."}
{"id": "7534427", "revid": "599013", "url": "https://it.wikipedia.org/wiki?curid=7534427", "title": "Jes\u00fas Guzm\u00e1n", "text": ""}
{"id": "7534433", "revid": "599013", "url": "https://it.wikipedia.org/wiki?curid=7534433", "title": "De Souza", "text": ""}
{"id": "7534438", "revid": "1186766", "url": "https://it.wikipedia.org/wiki?curid=7534438", "title": "Das Dores", "text": ""}
{"id": "7534439", "revid": "1186766", "url": "https://it.wikipedia.org/wiki?curid=7534439", "title": "Nossa Senhora das Dores", "text": ""}
{"id": "7534441", "revid": "120659462", "url": "https://it.wikipedia.org/wiki?curid=7534441", "title": "The Week (festival)", "text": "The Week \u00e8 un festival annuale di danza italiano, basato sugli stili della \"street dance\". \u00c8 considerato l'evento di \"street dance\" pi\u00f9 importante d'Italia ed uno tra i pi\u00f9 prestigiosi al mondo.\nGli stili della \"street dance\" che ospita sono hip hop, house, locking, popping, breaking, afro, dancehall e, dal 2018, anche waacking.\nStoria.\nIl The Week si \u00e8 tenuto per la prima volta nel 2008 a Rimini e, dal 2009, \u00e8 ripetuto con cadenza annuale durante il mese di luglio a Cesenatico. Il nome del festival si ispira alla durata stessa dell'evento, che \u00e8 di una settimana.\nDalle sue pi\u00f9 recenti edizioni, il festival ha visto coinvolti oltre 12.000 partecipanti da tutto il mondo, tra cui oltre 6.000 artisti provenienti da 35 nazioni.\nProgramma e competizioni.\nStoricamente, durante la prima met\u00e0 della settimana il festival propone \"workshops\" con artisti di calibro internazionale relativi ai maggiori stili della \"street dance\" e feste aperte a tutti, tra le quali il \"Beach Party\", l\"'House Party\", il \"White Party\", il \"Back In The Days\", il \"Pool Party\" e il \"Block Party\". Durante il termine della settimana hanno invece luogo le competizioni di \"street dance\" pi\u00f9 importanti e prestigiose del festival, ovvero la Finale del tour internazionale crew vs. crew Street Fighters World Tour e il contest 1 vs. 1 e 2 vs. 2 Give It Up.\nStreet Fighters World Tour.\nLo Street Fighters World Tour \u00e8 una competizione internazionale di \"street dance\" \"crew\" vs. \"crew\". Il \"contest\" nasce nel 2005, e si sviluppa come tour internazionale dal 2008, anno a partire dal quale la fase finale ha luogo durante il The Week. Grazie al seguito conquistato negli anni, lo Street Fighters World Tour \u00e8 oggi uno dei \"contest\" di \"street dance\" pi\u00f9 ambiti a livello internazionale.\nIl oltre 10 anni di tour, con pi\u00f9 di 300 tappe di selezione, Street Fighters ha visto la partecipazione di oltre 10.000 \"street dancer\" in 16 differenti nazioni, tra cui Italia, Svizzera, Giappone, Corea, Cina, Stati Uniti, Francia, Germania, Russia, Svezia, Repubblica Ceca, Grecia, Spagna ecc..\nModalit\u00e0.\nL'obiettivo della competizione \u00e8 di selezionare, durante le tappe del tour, le migliori \"crew\" internazionali di \"street dancer\" per ogni nazione coinvolta, ognuna delle quali conquister\u00e0 un posto all'interno della fase finale dello Street Fighters World Tour, che ha luogo durante il The Week. Per ogni tappa, la fase di qualificazione \u00e8 costituita da una gara coreografica tra le \"crew\". Le coreografie migliori, scelte dalla giuria, accedono alla fase finale della tappa, che \u00e8 invece costituita da uno scontro diretto di freestyle tra le \"crew\". La \"crew\" vincitrice dalla tappa, proclamata dalla giuria, conquista uno posto per la finale di Cesenatico.\nFino all'edizione del 2017, oltre al vincitore effettivo della competizione, la giuria ha attribuito anche il premio \"Best Show\" alla miglior coreografia dell'edizione. Dall'edizione del 2018, tale riconoscimento \u00e8 stato reso indipendente dallo Street Fighters World Tour, e presentato in prima serata circa a met\u00e0 della settimana del The Week.\nGive It Up.\nIl Give It Up \u00e8 una competizione di \"street dance\" 2 vs. 2 e 1 vs. 1 tra le pi\u00f9 importanti nel panorama mondiale, e che vede sfidarsi ogni anno i migliori \"street dancer\" europei. nelle categorie:\nModalit\u00e0.\nNelle sfide 2 vs. 2 a danzare \u00e8, in genere, una persona per volta e le due squadre, a turno, si esibiscono. La \"battle\" ha termine quando ogni ballerino si \u00e8 esibito due volte, per un totale complessivo di otto turni, lunghi circa un minuto. Talvolta un team sceglie spontaneamente di sostituire, parzialmente o integralmente, uno dei propri turni con delle \"routine\" (brevi sincro coreografici) eseguite insieme, in linea con il regolamento. Al termine di ogni \"battle\", i giudici sanciscono chi \u00e8 la squadra vincitrice, facendola avanzare verso la finale.\nNelle sfide 1 vs. 1 lo svolgimento \u00e8 analogo, con la differenza che non \u00e8 possibile eseguire alcuna \"routine\".\nEntrambe le tipologie di sfida sono precedute da una fase di qualificazione, che ha solitamente luogo nel pomeriggio, in cui non sono presenti scontri diretti tra i ballerini, ma questi si esibiscono di fronte ai giudici. Al termine di questa fase, i giudici selezionano i semifinalisti di ogni disciplina che daranno luogo alle battles serali.\nLa serata Finale \u00e8 divisa in blocchi di categoria: si svolgono prima le due semifinali e, prima della Finale, c'\u00e8 uno dei momenti pi\u00f9 attesi del The Week.. ovvero la demo della Giuria!"}
{"id": "7534443", "revid": "436907", "url": "https://it.wikipedia.org/wiki?curid=7534443", "title": "I'm a Mess", "text": ""}
{"id": "7534467", "revid": "184755", "url": "https://it.wikipedia.org/wiki?curid=7534467", "title": "Toronto Daily Star", "text": ""}
{"id": "7534471", "revid": "1186766", "url": "https://it.wikipedia.org/wiki?curid=7534471", "title": "Jo\u00e3o Batista da Silva", "text": ""}
{"id": "7534472", "revid": "6923", "url": "https://it.wikipedia.org/wiki?curid=7534472", "title": "Sea Point", "text": "Sea Point (in afrikaans Seepunt) \u00e8 uno dei sobborghi pi\u00f9 ricchi e densamente popolati di Citt\u00e0 del Capo in Sudafrica, situato tra la Signal Hill e l'oceano Atlantico, pochi chilometri a ovest del centro storico e finanziario della metropoli sudafricana."}
{"id": "7534475", "revid": "1305772", "url": "https://it.wikipedia.org/wiki?curid=7534475", "title": "Da Silva", "text": ""}
{"id": "7534477", "revid": "709565", "url": "https://it.wikipedia.org/wiki?curid=7534477", "title": "Bordertown (serie televisiva)", "text": ""}
{"id": "7534480", "revid": "884077", "url": "https://it.wikipedia.org/wiki?curid=7534480", "title": "Rugby Viadana 1970 2018-2019", "text": ""}
{"id": "7534483", "revid": "287204", "url": "https://it.wikipedia.org/wiki?curid=7534483", "title": "Full motion video", "text": "Il full motion video (sigla FMV) \u00e8 una tecnica di narrazione utilizzata nei videogiochi che impiega dei file video pre-registrati per mostrare l'azione, al posto della computer grafica. Mentre molti giochi utilizzano i FMV come modo di presentare informazioni durante gli intermezzi, i titoli che impiegano esclusivamente questa tecnica durante tutto il gioco vengono definiti film interattivi.\nArcade.\nLa prima ondata di giochi FMV nacque sugli arcade del 1983 con la distribuzione di \"Astron Belt\" della Sega e \"Dragon's Lair\" della Cinematronics. Entrambi i titoli utilizzavano i Laserdisc per salvare i video utilizzati nel gioco, consentendo una qualit\u00e0 visiva nettamente superiore agli altri cabinati arcade. In seguito furono pubblicati altri titolo FMV su Laserdisc nei successivi tre anni e la tecnologia fu considerata come il futuro dell'intrattenimento videoludico. Alcuni giochi di questa generazione usavano i filmati di altre fonti invece di crearne dei nuovi. In \"Cliff Hanger\", \"Bega's Battle\", e \"Firefox\" vengono usati video preesistenti mentre altri titoli come \"Space Ace\", \"Time Gal\", \"Thayer's Quest\", \"Super Don Quix-ote\" e \"Cobra Command\" presentano animazioni originali.\nLa natura limitata degli FMV, il maggior prezzo richiesto per giocare, gli alti costi hardware e i problemi di affidabilit\u00e0 portarono velocemente al diminuire della loro popolarit\u00e0. Nel 1985, gli FMV e i Laserdisc non riuscivano pi\u00f9 ad attirare l'attenzione delle persone e la tecnologia spar\u00ec dai cabinati verso la fine del 1987. RDI Video Systems (\"Thayer's Quest\") cerc\u00f2 di mantenersi in vita realizzando la console casalinga Halcyon, ma non riusc\u00ec ad ottenere alcun successo e and\u00f2 in bancarotta. Cinematronics riusc\u00ec a guadagnare ancora e venne acquistata da Tradewest nel 1987. Altre compagnie come la Atari cancellarono i propri prototipi di giochi su Laserdisc prima della loro uscita. Altre, come la Universal, smisero di sviluppare giochi dopo solo una pubblicazione nonostante avessero annunciato numerosi titoli.\nDopo pochi anni, la tecnologia era migliorata e i lettori Laserdisc divennero pi\u00f9 affidabili. Oltretutto, i costi diminuirono come il prezzo medio per giocare sal\u00ec. Questi fattori causarono una rinascita dei giochi arcade su Laserdisc. American Laser Games svilupp\u00f2 nel 1990 un gioco con le light gun chiamato \"Mad Dog McCree\" e divenne un successo. La sola American Laser poteva distribuire una dozzina di giochi Laserdisc nei successivi anni ma altre compagnie tornarono a puntare su questa tecnologia. , un titolo che era rimasto inedito per molti anni, venne pubblicato da Leland riscuotendo un grande successo. \"Time Traveler\" spinse lontano la tecnologia utilizzando uno speciale sistema di proiezioni per ricreare un effetto olografico.\nDi nuovo la moda pass\u00f2 velocemente e la natura limitata dei Laserdisc ostacolava l'interattivit\u00e0 e limitava la ri-giocabilit\u00e0, una debolezza chiave dei giochi arcade. La American Laser, all'epoca il maggior produttore di giochi su LD, ne interruppe la produzione nel 1994 e molte altre compagnie iniziarono ad optare per le nuove tecnologie. Con il successo della grafica 3D e l'introduzione degli hard disk e dei CD-ROM nei cabinati, i costosi e ingombranti Laserdisc dalla poca memoria non riuscirono a reggere la competizione e in seguito uscirono dal commercio. Mentre i CD verranno impiegati nella seconda met\u00e0 degli anni novanta, i dischi rigidi, GD-ROM e i DVD-ROM portarono al pi\u00f9 grande passo in avanti nell'utilizzo dei FMV negli arcade: la maggior capacit\u00e0 di memoria e la sviluppata ed affidabile tecnologia consentirono di ridurre i costi hardware e aumentare le cut-scenes degli FMV. A causa delle forti limitazioni nel gameplay rispetto ai nuovi giochi, gli FMV non riuscirono pi\u00f9 a ritagliarsi una fetta di mercato consistente, tendendo quasi a sparire definitivamente.\nSistemi casalinghi.\nNel 1984 venne pubblicata da RDI Video Systems la console casalinga Halcyon che utilizzava i Laserdisc come supporto destinato ai port di alcuni famosi giochi arcade su Laserdisc. I titoli erano esclusivamente degli FMV, ma la societ\u00e0 in seguito interruppe la produzione dopo aver prodotto soltanto due titoli per il sistema. La Pioneer prov\u00f2 a reintrodurre la tecnologia con il LaserActive nel 1994, ma ebbe scarso successo a causa del prezzo elevato sia della console sia dei giochi.\nAll'inizio degli anni novanta, quando i PC e le console iniziarono a supportare i giochi su CD, si potevano impiegare dei filmati pi\u00f9 lunghi e ci\u00f2 ha dato origine a una serie di giochi per computer originali basati su FMV come \"Night Trap\" (1992), \"The 7th Guest\" (1993), \"Voyeur\" (1993), \"Phantasmagoria\" (1995) e \"\" (1995). Altri titoli sono stati semplicemente adattati dai giochi arcade Laserdisc, alcuni dei quali vecchi di un decennio. I titoli FMV hanno spesso utilizzato attori di pellicole di serie B e della televisione per concretizzare la possibilit\u00e0 di giocare ad un film o ad un'animazione interattiva. Tuttavia, i costi di produzione erano molto bassi e consentivano l'utilizzo di set amatoriali, illuminazioni, costumi ed effetti speciali di basso livello. I titoli animati spesso univano filmati di vecchi anime o si rifacevano a studi d'animazioni all'estero per ridurre i costi. Inoltre, la qualit\u00e0 del video in questi primi giochi era bassa ed il gameplay non era molto popolare. In quel periodo, altre console come 3DO, CD-i e Sega CD adottarono delle produzioni in economia per diversi giochi interattivi di bassa qualit\u00e0. Aziende come Digital Pictures e American Laser Games nacquero apposta per produrre videogiochi full-motion.\nInoltre, la \"multimedialit\u00e0\" stava diventando molto popolare in quel periodo e di conseguenza aument\u00f2 l'interesse nei confronti degli FMV poich\u00e9 i consumatori erano attratti da questa nuova tecnologia interattiva. Il personal computer si stava rapidamente evolvendo durante la prima met\u00e0 degli anni novanta diventando anche una macchina per l'intrattenimento domestico. Il gioco stesso stava emergendo dal suo mercato di nicchia con l'uscita di sistemi operativi pi\u00f9 facili da usare e pi\u00f9 potenti, come ad esempio Windows 95 di Microsoft, che sfruttavano capacit\u00e0 di elaborazione in continua evoluzione.\nAnche le console videoludiche registrarono incredibili progressi nelle presentazioni e nella grafica ed hanno contribuito alla crescita della consapevolezza del mercato di massa. La Sony ha fatto il suo debutto nel mercato delle console con l'uscita della PlayStation a 32 bit, molto probabilmente la prima console a diffondere in maniera massiccia i FMV. Parte dell'hardware era costituita da un'unit\u00e0 di elaborazione M-JPEG che consentiva una qualit\u00e0 ed una risoluzione di gran lunga superiore rispetto alle altre piattaforme dell'epoca.\nI FMV nei videogiochi di oggi consistono in sequenze video pre-renderizzate in CGI di alta qualit\u00e0 ma l'utilizzo dei Full Motion Video come una caratteristica principale per vendere \u00e8 diminuito nel corso del tempo, soprattutto a causa degli sviluppi grafici nei moderni sistemi videoludici che permettono di ottenere un'elevata qualit\u00e0 visiva. I filmati digitalizzati di attori reali da inserire nei videogiochi iniziarono a non essere pi\u00f9 impiegati nei primi anni duemila con alcune eccezioni come ad esempio ' (2006), ' (2010), \"Tesla Effect\" (2014), \"Need for Speed\" (2015) e \"Obduction\" (2016).\nFormati e tecnologie.\nI giochi arcade Nintendo della serie \"Simulation System\", iniziata nel 1974 con \"Wild Gunman\", utilizzavano pellicole e proiettori per visualizzare i bersagli in movimento, con il vantaggio di offrire video senza i problemi di qualit\u00e0 e artefatti di compressione che affliggeranno i successivi formati digitali. I primi anni ottanta videro l'uso quasi esclusivo del Laserdisc per i giochi FMV. Molti giochi arcade impiegavano tale supporto, ma in seguito venne considerato come una moda passeggera e non venne pi\u00f9 impiegato.\nCon la rinascita dei giochi FMV nei primi anni novanta in seguito all'avvento del CD-ROM, i sviluppatori pi\u00f9 importanti creavano di solito i propri formati da utilizzare per gli FMV e ottimizzati per il contenuto del video (live-action o animato), poich\u00e9 le CPU non erano ancora in grado di riprodurre l'MPEG-1 in tempo reale prima dell'arrivo sul mercato dei processori Intel i486 e Pentium. Le console, d'altra parte, utilizzavano un codec di terze parti (ad esempio, il Cinepak per i giochi del Mega-CD) oppure un formato proprietario (ad esempio il CD-i di Philips). La qualit\u00e0 video aumentava costantemente man mano che le CPU diventavano sempre pi\u00f9 potenti e capaci di supportare la compressione e decompressione di filmati di qualit\u00e0 superiore. \"The 7th Guest\", uno dei primi titoli ad esser pubblicato su (doppio) CD-ROM, \u00e8 stato tra i primi giochi ad offrire degli FMV di qualit\u00e0 con risoluzione 640x320 a 15 fotogrammi al secondo in un formato sviluppato appositamente dal programmatore Graeme Devine.\nAltri esempi di formati proprietari sono il VMD (Video and Music Data) di Sierra, impiegato in giochi come ' e \"Phantasmagoria\", o il formato VQA dei Westwood Studios, usato nella maggior parte dei loro titoli giochi realizzati dalla met\u00e0 degli anni novanta fino al 2000 con '. Questi formati video inizialmente offrivano una qualit\u00e0 video molto bassa, a causa delle limitazioni tecniche delle macchine che dovevano eseguire i giochi. Tra i problemi principali vi erano il ghosting e distorsioni in sequenze con movimenti veloci, pixelizzazione intensa e pallette di colori limitata. Tuttavia, ogni gioco spingeva al massimo le potenzialit\u00e0 tecnologiche e riuscivano ad ottenere una buona resa nonostante i problemi di qualit\u00e0.\n\"\", \u00e8 stato il primo titolo FMV realizzato da uno studio cinematografico, la Sony Imagesoft, e costato oltre 3 milioni $. Invece di includere le scene tratte direttamente dall'omonimo film diretto da Robert Longo, la Sony ha ingaggiato il regista Douglas Gayeton per scrivere e filmare una trama completamente nuova apposta per il videogioco. L'interattivit\u00e0 del CD-ROM \u00e8 stata resa possibile tramite il motore Cine-Active, basato sul codec QuickTime 2.0.\n' \u00e8 stato uno dei titoli FMV pi\u00f9 importanti realizzati nel 1994, con grandi attori hollywoodiani come ad esempio Mark Hammill e Tim Curry. La qualit\u00e0 video nel gioco ha sofferto in modo significativo dei problemi di compressione ed era quasi visivamente indecifrabile in alcune scene; tuttavia, ci\u00f2 non ha impedito al titolo di guadagnare importanti elogi per la sua innovativa combinazione gameplay/FMV. Il suo sequel, ', usava un codec video personalizzato simile nella sua versione su CD-ROM, ma una successiva pubblicazione limitata su DVD-ROM impieg\u00f2 il codec MPEG-2 che migliorarono notevolmente la qualit\u00e0 dei filmati. Tuttavia, all'epoca era necessaria una scheda di decodifica hardware per riprodurre il video con qualit\u00e0 DVD su un PC. \"Wing Commander IV\" \u00e8 stato anche il primo gioco ad aver usato la pellicola al posto videocassetta per riprendere le scene FMV per ottenere un transfer di maggiore qualit\u00e0.\nUn'eccezione alla regola \u00e8 stata \"The 11th Hour\", il sequel di \"The 7th Guest,\" che presentava dei FMV con risoluzione 640\u00d7480 a 30 fotogrammi al secondo su 4 CD. Il team di sviluppo aveva lavorato per tre anni allo sviluppo di un formato in grado di rendere al meglio il video, in quanto il regista delle sequenze live-action non aveva girato le sequenze FMV in un modo da poterle facilmente comprimere. Ci\u00f2 si rivel\u00f2 tuttavia la rovina stessa del gioco, poich\u00e9 la maggior parte dei computer dell'epoca non era ancora in grado di riprodurre il video a piena risoluzione. Gli utenti erano generalmente costretti a selezionare un'opzione che riproduceva i video a una risoluzione inferiore di un quarto ed in bianco e nero.\nCon il lancio di console con un'unit\u00e0 ottica integrata come ad esempio il Sega Saturn e la PlayStation, i produttori hanno iniziato a dedicarsi pi\u00f9 attivamente a fornire agli sviluppatori delle funzionalit\u00e0 FMV di qualit\u00e0 superiore. La Sony aveva incluso dei sistemi di ottimizzazione nell'hardware della propria console per la tecnologia proprietaria MDEC (Motion decompression) mentre Sega aveva scelto di dedicarsi al lato software lavorando internamente sull'ottimizzazione del Cinepak e ottenendo la licenza per la tecnologia di decompressione video dalla Duck Corporation di New York. Mentre l'offerta della Duck veniva elogiata per la sua qualit\u00e0 (presentata in giochi come \"Enemy Zero\", i principali titoli di lancio negli Stati Uniti e gli adattamenti Saturn dei successi di console arcade della serie Sega AM2) l'opaco licensing e i regolamenti dei diritti d'autore hanno impedito l'impiego delle loro tecnologie al di fuori dei principali sviluppatori giapponesi e statunitensi.\nLa tecnologia TrueMotion di Duck \u00e8 stata estesa anche ai PC e ai Macintosh, con ' e ', i giochi dedicati alla serie di X-Files, Final Fantasy VII, il sequel di \"Phantasmagoria\", \" e altri titoli.\nLa popolarit\u00e0 dei giochi con sequenze live-action e FMV si \u00e8 attenuata verso la fine degli anni novanta, quando la RAD Game Tools aveva introdotto il nuovo formato true-color Bink video. Gli sviluppatori hanno subito adottato il formato grazie ai suoi elevati rapporti di compressione e alle caratteristiche fatte apposta per i videogiochi.\nAlla fine degli anni novanta, la Duck aveva in gran parte accantonato il suo supporto per il mercato delle console per concentrarsi invece sulla creazioni di formati per i video trasmessi via internet. Duck \u00e8 diventata nota al pubblico come On2 Technologies e le versioni successive delle sue tecnologia sono state concesse in licenza ad Adobe e Skype per poi esser infine acquistate (insieme alla societ\u00e0) da Google come base per il WebM. Una prima versione open source del formato corrisponde al codec Theora della Xiph.\nWindows Media Video, DivX, Flash Video, Theora e WebM sono ora anche i principali formati video del mercato. Il DivX \u00e8 utilizzato in diversi titoli Nintendo GameCube, tra cui \"."}
{"id": "7534492", "revid": "1305772", "url": "https://it.wikipedia.org/wiki?curid=7534492", "title": "De Silva", "text": ""}
{"id": "7534493", "revid": "792270", "url": "https://it.wikipedia.org/wiki?curid=7534493", "title": "Mus\u00e9e des beaux-arts (Lione)", "text": ""}
{"id": "7534494", "revid": "1543377", "url": "https://it.wikipedia.org/wiki?curid=7534494", "title": "Tepache (Messico)", "text": "Tepache \u00e8 una municipalit\u00e0 dello stato di Sonora nel Messico settentrionale, il cui capoluogo \u00e8 la localit\u00e0 omonima.\nConta 1.230 abitanti (2010) e ha una estensione di 779,86\u00a0km\u00b2.\nIl nome in lingua opata pu\u00f2 significare \"luogo delle belle donne\" oppure \"luogo dei fagioli\"."}
{"id": "7534497", "revid": "125793873", "url": "https://it.wikipedia.org/wiki?curid=7534497", "title": "Backspacer Tour", "text": "Il Backspacer Tour \u00e8 un tour dei Pearl Jam svolto tra il 2009 e il 2010 per promuovere il loro album \"Backspacer\".\nAnche questo tour \u00e8 stato documentato dai Bootleg ufficiali poi venduti sul sito ufficiale.\nFormazione.\nMusicisti aggiuntivi:"}
{"id": "7534499", "revid": "1543377", "url": "https://it.wikipedia.org/wiki?curid=7534499", "title": "Coppa delle Nazioni 1938 (hockey su pista)", "text": "La Coppa delle Nazioni 1938 \u00e8 stata la 17\u00aa edizione dell'omonima competizione di hockey su pista. Il torneo, organizzato dal Montreux Hockey Club, ha avuto inizio il 15 aprile e si \u00e8 concluso il 18 aprile 1938.\nIl trofeo \u00e8 stato conquistato dall' per la 2\u00aa volta nella sua storia.\nSquadre partecipanti.\nNazionali\nClub"}
{"id": "7534502", "revid": "1186766", "url": "https://it.wikipedia.org/wiki?curid=7534502", "title": "Izquierdo", "text": ""}
{"id": "7534503", "revid": "1305772", "url": "https://it.wikipedia.org/wiki?curid=7534503", "title": "Susan Hough", "text": "Attualmente impiegata presso lo United States Geological Survey a Pasadena, in California, ha scritto diversi articoli e contributi per il \"Geotimes Magazine\". \u00c8 autrice di vari libri.\nBiografia.\nLaureatasi nel 1982 all'Universit\u00e0 della California, Berkeley, ha conseguito il suo dottorato presso lo Scripps Institution of Oceanography nel 1987. \u00c8 stata uno dei membri della direzione della Seismological Society of America dal 1998 al 2004 e del Southern California Earthquake Center dal 2006 al 2009.\nIn seguito al terremoto di Haiti del 2010, \u00e8 stata nominata a capo del team incaricato dallo United States Geological Survey di installare sismografi e accelerometri sul posto. Ci\u00f2 fa parte di un pi\u00f9 ampio tentativo, da parte dell'agenzia americana, di migliorare l'ingegneria sismica. Susan Hough e il suo team si sono affidati a sismografi portatili per misurare l'intensit\u00e0 delle scosse di assestamento, e continua ancora oggi a collaborare con i sismologi haitiani per la realizzazione di sistemi di monitoraggio all'interno dello stato caraibico. Le aree a rischio nei terremoti futuri sono mappate mediante microzonazione sismica utilizzando condizioni geologiche locali per calcolare il rischio sismico. Normalmente, si prende in considerazione l'effetto degli strati sedimentari, ma in questo caso la topografia locale viene trascurata. Tuttavia, i risultati forniti da Hough e dal suo team hanno evidenziato che l'amplificazione topografica ha svolto un ruolo importante nel causare i danni sismici di P\u00e9tionville, un sobborgo di Port-au-Prince, sfidando cos\u00ec la visione convenzionale sui fattori da considerare quando si eseguiva la microzonazione.\nLa Hough ha pubblicato anche diversi articoli per quotidiani importanti come il Los Angeles Times o riviste specializzate.\nIn Italia il suo nome \u00e8 soprattutto associato alle critiche da lei riservate a Giampaolo Giuliani, venuto alla ribalta per le sue presunte previsioni relative al terremoto dell'Aquila del 2009."}
{"id": "7534504", "revid": "869733", "url": "https://it.wikipedia.org/wiki?curid=7534504", "title": "Episodi di Animal Kingdom (terza stagione)", "text": "La terza stagione della serie televisiva Animal Kingdom \u00e8 stata trasmessa in prima visione sul network TNT dal 29 maggio al 21 agosto 2018.\nIn Italia, la stagione \u00e8 andata in onda dal 23 novembre 2018 al 15 febbraio 2019 sul canale del digitale terrestre a pagamento Premium Crime."}
{"id": "7534506", "revid": "1924342", "url": "https://it.wikipedia.org/wiki?curid=7534506", "title": "I'm a Mess (Bebe Rexha)", "text": "I'm a Mess \u00e8 un singolo della cantante statunitense Bebe Rexha, pubblicato il 15 giugno 2018 come terzo singolo dal primo album in studio \"Expectations\".\nPubblicazione.\nIl 20 aprile 2018 la cantante ha condiviso un'anteprima del brano di quaranta secondi tramite Instagram, mentre il 27 aprile ha pubblicato i testi della canzone sul suo profilo Twitter. Il singolo \u00e8 andato in rotazione radiofonica prima della pubblicazione ufficiale, mentre in Italia dal 22 giugno. In un'intervista, Rexha ha commentato cos\u00ec il pezzo: \"\u00c8 stato ispirato da un ragazzo che mi piace ancora, \u00e8 passato un anno, ma non credo che sappia che la canzone \u00e8 su di lui. Ho scritto molti di quei testi nella vasca da bagno. Faccio scorrere l'acqua, parlo da sola e mi registro. Questi testi provengono da cose reali a cui penso costantemente\". Inoltre, ha rivelato che la madre odia la canzone per via del suo testo cupo e del suo tono malinconico e che preferisce canzoni felici e positive come \"Meant to Be\".\nComposizione.\n\"I'm a Mess\" \u00e8 un brano pop suonato in chiave di Si minore a tempo di novantasette battiti al minuto. \u00c8 stato scritto e composto dalla stessa cantante in collaborazione con Jussi Karvinen e Justin Tranter ed \u00e8 stato prodotto da Jussifer e Devon Corey. Attraverso il testo del brano, Bebe celebra le sue imperfezioni e insicurezze con un tono autoironico, rispecchiando il singolo del 2014, \"I'm Gonna Show You Crazy\". \"I'm a Mess\" vede infatti Bebe Rexha fare affermazioni auto-denigratorie sul suo stato di essere esprimendo allo stesso tempo ottimismo per il futuro. Nel ritornello della canzone Bebe riflette sulla paranoia, la rabbia, la tristezza, l'ossessione e l'imbarazzo nello stato della relazione sentimentale con il suo partner. Inoltre, iI ritonello presenta un'interpolazione musicale di quello del brano di successo pop rock degli anni novanta \"Bitch\" di Meredith Brooks. La coautrice della suddetta canzone, Shelly Pieken, ha confermato per mezzo di un post su Instagram che gli autori di \"I'm a Mess\" le avevano dato credito per la scrittura, dopo aver realizzato le somiglianze tra i due pezzi.\nPromozione.\nIl singolo \u00e8 stato eseguito per la prima volta al Good Morning America il 22 giugno 2018. Il 25 giugno si \u00e8 esibita con il singolo al The Tonight Show Starring Jimmy Fallon, in cui i ballerini, vestiti da dottori e assistenti, hanno ballato al fianco della cantante su un set che sembrava un ospedale, terminando in una lotta con i cuscini. Il 28 giugno ha eseguito il brano al talk show \"The Talk\" e il 12 luglio al programma australiano \"Sunrise\". Il 18 luglio Rexha ha eseguito una versione acustica del brano per K rock 95.5, stazione radio australiana. Il 13 agosto la cantante ha presentato il brano ai Teen Choice Awards 2018, mentre il 27 agosto si \u00e8 esibita con un medley di \"I'm a Mess\" e \"Meant to Be\" insieme ai Florida Georgia Line agli iHeartRadio Much Music Video Awards 2018. Si \u00e8 esibita con il brano anche al reality show \"Big Brother\", \"America's Got Talent\", Jimmy Kimmel Live!, LOS40 Music Awards e gli MTV EMAs 2018.\nVideo musicale.\nUn lyric video \u00e8 stato pubblicato sul canale YouTube della cantante in concomitanza con la diffusione del brano e in un mese ha raggiunto 50 milioni di visualizzazioni. Il videoclip, diretto da Sophie Muller, \u00e8 stato pubblicato il 19 luglio 2018. Il video mostra Rexha nelle vesti di una paziente rinchiusa in un ospedale psichiatrico, in cui indossando una camicia di forza \u00e8 messa di fronte ai suoi problemi e costretta quindi ad affrontarli. Nella sezione commenti del video, Rexha ha affermato che la salute mentale \u00e8 stata l'ispirazione sia per la canzone che per il video musicale, affermando:"}
{"id": "7534508", "revid": "124375489", "url": "https://it.wikipedia.org/wiki?curid=7534508", "title": "Matteo Terzaghi", "text": " \nAlcune sue opere sono state tradotte in tedesco da Barbara Sauser.\nBiografia.\nMatteo Terzaghi ha studiato filosofia all'Universit\u00e0 di Ginevra, diplomandosi con una tesi su Nelson Goodman. Dal 1995 collabora con l'artista Marco Z\u00fcrcher. Vive a Bellinzona e lavora come editor presso le edizioni Casagrande di Bellinzona."}
{"id": "7534510", "revid": "72396", "url": "https://it.wikipedia.org/wiki?curid=7534510", "title": "John N. Luff", "text": ""}
{"id": "7534535", "revid": "92046", "url": "https://it.wikipedia.org/wiki?curid=7534535", "title": "Nicol\u00e1s Iv\u00e1n Gonz\u00e1lez", "text": ""}
{"id": "7534540", "revid": "1305772", "url": "https://it.wikipedia.org/wiki?curid=7534540", "title": "Buddhismo nelle Filippine", "text": "Il buddhismo \u00e8 una religione minoritaria nelle Filippine, praticata nella sua accezione Vajray\u0101na.\nStoria.\nNon esiste documentazione scritta relativa ai primordi del buddhismo nelle Filippine. Le recenti scoperte archeologiche e i pochi riferimenti nei resoconti storici di altre nazioni permettono di affermare, tuttavia, l'esistenza del buddhismo nell'arcipelago a partire dal IX secolo. Questi resoconti menzionano gli stati indipendenti che includevano le Filippine e mostrano come esse inizialmente non fossero uno stato unitario.\nI primi stati delle Filippine probabilmente erano tributari del potente regno buddhista di Srivijaya che controllava il commercio e le rotte marittime nel Sud-est asiatico dal VI al XIII secolo. I contatti commerciali dei vari stati con tale regno prima o durante il IX secolo devono essere serviti come canale per l'introduzione del buddhismo Vajrayana nelle isole.\nSia il regno di Srivijaya a Sumatra che il regno di Majapahit a Giava rimasero sconosciuti alla storia fino al 1918 quando George Coed\u00e8s dell'\u00c9cole fran\u00e7aise d'Extr\u00eame-Orient postul\u00f2 la loro esistenza poich\u00e9 erano stati citati nei resoconti delle dinastie imperiali cinesi Tang e Sung. Ji Ying, un monaco e studioso cinese, soggiorn\u00f2 a Sumatra 687 al 689 durante il suo viaggio verso l'India. Riguardo ai fasti di Srivijaya scrisse: \"Il buddhismo sta fiorendo in tutte le isole del Sud-est asiatico. Molti dei re e dei capi nelle isole dei mari meridionali ammirano e credono nel buddhismo, e i loro cuori sono pronti ad accumulare buone azioni.\"\nEntrambi i regni sostituirono la loro religione iniziale, il buddhismo Theravada, con il buddhismo Vajrayana nel VII secolo.\nIl regno di Srivijaya fior\u00ec come centro culturale buddhista per oltre 600 anni dal 650 al 1377 a Palembang, sull'isola di Sumatra. Costruito come un mandala su una collina di Giava dal 770 all'825, il Borobodur testimonia ancora oggi la grandezza di Srivijaya. Tre generazioni dei re di Sailendra fecero costruire il tempio che mostra una vista tridimensionale della cosmologia buddhista Vajrayana. Successivamente, il regno di Majapahit assunse il controllo sul regno di Srivijaya e divenne il principale centro buddhista nel Sud-est asiatico dal 1292 al 1478.\nProve archeologiche.\nAlcuni ritrovamenti archeologici includono manufatti buddhisti, la maggior parte dei quali risale al IX secolo. I reperti riflettono l'iconografia del buddhismo Vajrayana del regno di Srivijaya e le sue influenze sui primi stati delle Filippine. Le caratteristiche distintive degli artefatti indicano che la loro produzione avvenne nelle isole e suggeriscono la conoscenza della cultura e della letteratura buddhista da parte degli artigiani e degli orafi locali. I manufatti implicano anche la presenza di credenti buddhisti nei luoghi in cui questi reperti sono stati rinvenuti. Tali luoghi si estendevano dalla zona di Agusan-Surigao sull'isola di Mindanao fino alle isole di Cebu, Palawan, e Luzon. Da l\u00ec, il buddhismo Vajrayana deve essersi diffuso in lungo e in largo in tutto l'arcipelago diventando la religione della maggior parte degli abitanti.\nNel 1225 lo scrittore cinese Zhao Rugua, soprintendente del commercio marittimo nella provincia di Fukien, scrisse un libro intitolato \"Zhu Fan Zhi\" in cui descriveva il commercio con un paese preispanico chiamato Ma-i sull'isola di Mindoro. Un passo del libro recita:\nIl manufatto buddhista pi\u00f9 rilevante \u00e8 una statua d'oro della divinit\u00e0 T\u0101r\u0101. Nella tradizione Vajrayana, essa simboleggia l'Assoluto nella sua vacuit\u00e0 come l'essenza della saggezza del cuore che trova la sua espressione attraverso l'amore e la compassione.\nLa scultura fu scoperta nel 1917 nell'Agusan del Sud, sull'isola di Mindanao, e si trova oggi al Field Museum of Natural History di Chicago, in cui \u00e8 custodita dal 1922. Misura circa 13 cm in altezza, pesa circa 1,8 kg ed \u00e8 in oro a 21 carati. Il rinvenimento avvenne lungo le rive del fiume Wawa, affluente dell'Agusan, da una donna di etnia Manobo. La divinit\u00e0 \u00e8 raffigurata nella posizione del loto ed \u00e8 testimone dei rapporti commerciali tra Butuan e il resto di Srivijaya.\nUn'altra prova dei legami con gli altri stati della regione \u00e8 rappresentata da un reperto noto come \"Iscrizione della piastra di Laguna\", rinvenuto nel 1989 a Wawa, un baranggay della municipalit\u00e0 di Lumban nella Provincia di Laguna. L'importante documento, tradotto dall'antropologo olandese Antoon Postma, \u00e8 il pi\u00f9 antico esempio di scrittura rinvenuto nelle Filippine e mostra chiaramente i legami dei popoli dell'arcipelago con varie entit\u00e0 statuali asiatiche tra cui, oltre ai gi\u00e0 citati Srivijaya e Majapahit, il regno giavanese di Medang e numerosi regni indiani.\nAltri reperti includono una statuetta d'oro della divinit\u00e0 indu-buddhista Kinnara. \u00c8 probabile che queste opere fossero prodotte localmente; durante una spedizione a Batanes l'archeologo Peter Bellwood scopr\u00ec i resti dell'antico laboratorio di un orafo in cui si producevano dei \"lingling-o\" (pendenti a forma di omega tipici delle Filippine) risalenti a oltre duemila anni fa.\nVi sono poi immagini di Garu\u1e0da, uccello mitologico comune all'induismo e al buddhismo, e di Avalokite\u015bvara, il \"bodhisattva\" della compassione.\nIl buddhismo oggi.\nSecondo le stime la popolazione buddhista delle Filippine \u00e8 inferiore all'1% del totale. Nel paese sono presenti diverse scuole del buddhismo; vi sono templi Mahayana e Vajrayana, cos\u00ec come seguaci del Theravada, organizzazioni laiche, centri e gruppi di meditazione come il Buddhismo della Terra Pura o la Soka Gakkai International che \u00e8 un'organizzazione internazionale legata al buddhismo Nichiren fondata in Giappone. Nel 1998 \u00e8 stato fondato il circolo zen della Societ\u00e0 Maha Bodhi.\nAncora oggi in diverse lingue delle Filippine sono presenti prestiti linguistici correlati ad un contesto buddhista."}
{"id": "7534544", "revid": "1544245", "url": "https://it.wikipedia.org/wiki?curid=7534544", "title": "Mercedes-Benz O303", "text": "Il Mercedes-Benz O303 \u00e8 un modello di autobus interurbano costruito dalla Mercedes-Benz tra il 1974 e il 1992.\nStoria.\nIl Mercedes-Benz O303 \u00e8 stato presentato al pubblico nel 1974 al Salone dell'Automobile di Parigi per rimpiazzare il Mercedes-Benz O302.\nNel 1985 fu il primo autobus ad offrire il sistema anti-bloccaggio (ABS).\nFurono costruiti circa 33 000 O303.\nNel 1991 inizia la produzione del suo successore, il Mercedes-Benz O404, e nel 1992 termina la produzione del Mercedes-Benz O303."}
{"id": "7534545", "revid": "53508", "url": "https://it.wikipedia.org/wiki?curid=7534545", "title": "Cammino di San Salvador", "text": "Il cammino di San Salvador \u00e8 una strada di pellegrinaggio che congiunge Le\u00f3n a Oviedo, dove \u00e8 custodito il sudario di Cristo.\nStoria e descrizione.\nNel IX secolo Oviedo era tappa del primitivo cammino di Santiago: la strada proseguiva poi attraverso i Picos de Europa fino a raggiungere prima Lugo e poi Santiago di Compostela. Successivamente questo percorso venne abbandonato a seguito dell'apertura di una nuova via pi\u00f9 veloce che congiungeva Le\u00f3n con Astorga. Tuttavia, i pellegrini che effettuavano il cammino di Santiago, una volta giunti a Le\u00f3n, proseguivano per Oviedo, arrivando alla cattedrale del Santo Salvatore, dov'\u00e8 custodito, nella Camera Santa, il telo di lino che secondo la tradizione sarebbe stato posto sul corpo di Ges\u00f9, il cosiddetto sudario di Oviedo, mantenendo fede al detto:\nIl cammino di San Salvador ha una lunghezza di circa centoventi chilometri, che solitamente si effettuano in cinque o sei giorni e ripercorre in buona parte l'antica Via Delapidata; si raggiunge un'altezza massima di 1\u00a0568 metri sulla Cordigliera Cantabrica. Tra tutti i cammini presenti in Spagna, quello di San Salvador \u00e8 l'unico a non far parte di quelli di Santiago. Chiunque giunga a Oviedo tra la festivit\u00e0 della Santa Croce e di san Matteo, ossia tra il 14 e il 21 settembre, ottiene l'indulgenza plenaria anche quando non \u00e8 dichiarato anno santo.\nPatrimonio artistico e monumentale.\nDurante il percorso, oltre alla natura incontaminata, si incontrano diversi punti di interesse artistico e culturale, in particolar modo a Le\u00f3n, Oviedo, Lena, La Robla, La Pola de Gord\u00f3n e Mieres.\nAlcune opere architettoniche del cammino sono:"}
{"id": "7534547", "revid": "827882", "url": "https://it.wikipedia.org/wiki?curid=7534547", "title": "Istituto ricerche esplosivistiche", "text": "L'Istituto Ricerche Esplosivistiche, abbreviato in IRE, \u00e8 un'organizzazione no profit italiana che opera nei settori delle attivit\u00e0 culturali e dell'ambiente, in particolare per promuovere e realizzare attivit\u00e0 sociali e culturali per la diffusione, la promozione, lo studio e ogni altra attivit\u00e0 connessa ai problemi scientifici, tecnici, economici e legislativi riguardanti l'esplosivistica e ogni altro settore ad essa attinente.\nNell'ambito delle proprie competenze gli esperti dell'Istituto svolgono attivit\u00e0 di consulenza su ogni aspetto della sicurezza, intesa sia come \"security\" che come \"safety\", correlati al D.Lgs. 81/08, D.Lgs. 334/99 (legge Seveso), al TULPS, e a tutte le problematiche inerenti ai materiali esplodenti e agli agenti chimici fisici e biologici pericolosi.\nStoria.\nL'IRE nasce negli anni '80 come collezione privata, con l'inizio dell'attivit\u00e0 professionale del fondatore e attuale presidente Danilo Coppe nel Bacino Marmifero Apuano, seguito dall'impiego nelle cave per inerti da cemento e successivamente nella collaborazione con Lennart Abersten, specialista svedese che per primo devi\u00f2 la lava di un vulcano (Eruzione dell'Etna del 1983) utilizzando in modo mirato l'esplosivo.\nDal 1989 Coppe svolge attivit\u00e0 in proprio e pertanto la collezione si sviluppa per buona parte di quanto attualmente visibile al museo dell'Istituto, ampliato anche grazie a numerose donazioni da parte di privati e delle Istituzioni con cui ha collaborato.\nLo scopo principale del museo \u00e8 quello di istruire il pubblico sul vero potenziale degli esplosivi, cos\u00ec che il pensiero comune non ne consideri esclusivamente il principale utilizzo militare, ma anche l'uso in campo civile e scientifico, dalla sicurezza quotidiana all'analisi geofisica della Terra.\nNel tempo si \u00e8 sviluppato il settore didattico, per istruire gli interessati, a diversi livelli professionali.\nAttivit\u00e0.\nL'IRE promuove innanzitutto la ricerca scientifica interdisciplinare ed organizza incontri, convegni e dibattiti, seminari e manifestazioni, elaborando e promuovendo programmi di studi e ricerche per il raggiungimento e la diffusione dei propri obiettivi.\nPromuove la redazione e l'edizione di libri e testi di ogni genere, nonch\u00e9 pubblicazioni periodiche, pubblicitarie, notiziari di vario genere, indagini, ricerche e studi bibliografici.\nSvolge corsi di formazione ed aggiornamento professionale e culturale, organizzando gruppi di lavoro di livello scientifico su problemi politici e sociali, economici, educativi e culturali in genere.\nCollabora a programmi e progetti per istituzioni ed enti, pubblici o privati, locali, nazionali ed internazionali, nonch\u00e9 con organismi, associazioni e movimenti coi quali ritenga utile instaurare rapporti per il conseguimento dei suoi obiettivi.\nOpera inoltre nell'ambito delle attivit\u00e0 di volontariato, contribuendo con mezzi propri a risolvere situazioni di emergenza relative all'esplosivistica quali la gestione di emergenze legate al ritrovamento di residuati bellici e/o di materie esplosive pericolose non identificate, all'educazione e alle attivit\u00e0 informative extrascolastiche per la messa in guardia sul rischio di residuati bellici e fuochi d'artificio; alcuni di questi progetti sono stati realizzati in collaborazione con la Protezione Civile. La partecipazione a determinati corsi \u00e8 disponibile su richiesta anche alle scuole, per approfondimenti mirati all'orientamento degli istituti tecnici o all'educazione alla sicurezza e alla prevenzione dei danni da fuochi artificiali.\nPrincipali settori operativi.\nI principali settori operativi dell'Istituto Ricerche Esplosivistiche sono cinque: \nCorsi principali attivi nelI'istituto.\nAll'Istituto Ricerche Esplosivistiche e, in particolare all'attivit\u00e0 del presidente Danilo Coppe, \u00e8 stata dedicata una serie televisiva documentaristica chiamata \"Mr. Dinamite\", trasmessa sul canale della rete televisiva Alpha.\nPercorso espositivo.\nPrimo ambiente.\nOltre ad essere la sala conferenze, il primo ambiente espositivo espone cimeli legati all'esplosivistica civile e forense quali attrezzature dell'antico e moderno minatore e reperti di indagini svolte da IRE in collaborazione con i RIS e la Polizia Scientifica.\nEsempi di materiali esposti: dotazioni degli antichi minatori fra cui elmetti di ogni genere ed epoca (lampade a olio o petrolio, coltellini e pinze \u201cstringi capsule\u201d, una serie di \u201ctrombe\u201d di segnalazione per avvisare dell\u2019imminente esplosione controllata, un antico kit di perforazione della roccia, costituito dalla \u201cbarramina\u201d, mazze, \u201cnettamine\u201d, ecc.), detonatori, scatole di detonatori, esploditori di tutte le epoche e provenienze, scatole di latta di polvere da caccia di tutte le epoche, prova-circuiti per il tiro elettrico delle mine, dispositivi di sicurezza navale (fuochi a mano, bengala, razzi paracadute, lancia sagole), dispositivi di sicurezza automobilistica (airbag e pretensionatori), diamanti industriali fabbricati con l'esplosivo.\nSecondo ambiente.\nIl secondo ambiente \u00e8 dedicato all'esplosivistica militare e ai principali dispositivi esplosivi industriali (EOD) con loro rappresentazioni didattiche e sezioni, il tutto inertizzato a norma di legge. Questo ambiente \u00e8 stato dedicato all'ingegnere Giorgio Citran, cultore di materia che ha lavorato per decenni nell'industria dell'esplosivo civile e militare.\nEsempi di materiali esposti: tutti i tipi di bomba a mano, bombe da fucile, mine antiuomo, mine anticarro, razzi, lanciarazzi, spolette e proiettili di artiglieria.\nTerzo ambiente.\nIl terzo ambiente riguarda la pirotecnica e il materiale grafico relativo agli esplosivi con oggetti raffigurativi di tutti gli esistenti fuochi d'artificio e opere d'arte che hanno come tema esplosivi o esplosioni, nonch\u00e9 oggetti di uso quotidiano che rimandano alle esplosioni. Questo ambiente \u00e8 stato dedicato all'ingegnere minerario Pietro Ballestrazzi, che attraverso l'ANIM (\"Associazione Nazionale Ingegneri Minerari\") ha sostenuto assiduamente l'esplosivistica civile.\nEsempi di materiali esposti: sfere e cilindri pirotecnici, console per l'attivazione e comando dei fuochi di artificio, giocattoli pirotecnici.\nQuarto ambiente.\nIl quarto ambiente espone attrezzature della disciplina NBC (\"Nucleare Batteriologico Chimico\") e una campionatura legata alla balistica forense. \u00c8 inoltre presente una collezione di minerali e fossili perlopi\u00f9 ritrovati a seguito di brillamenti di roccia finalizzati alla coltivazione di cave e miniere o al disgaggio di masse rocciose pericolanti.\nEsempi di materiali esposti: sono inoltre presenti svariati tipi di maschere antigas, contatori geyser e reagentari militari.\nQuinto ambiente.\nNel quinto ambiente sono presenti attrezzature legate all'antiterrorismo esplosivo.\nEsempi di materiali esposti: robot anti IED, tute anti esplosione, coperte e protezioni in materiali antiproiettile (come il kevlar), kit delle attrezzature anti-sabotaggio.\nAltro.\nL'Istituto ha brevettato un tubolare esplosivo per combattere gli incendi boschivi del quale \u00e8 presente un prototipo espositivo.\n\u00c8 anche possibile osservare macchine per la fabbricazione di micce, simulacri di ordigni storici, plastici di addestramento militare per le operazioni di sabotaggio e una raccolta di icone (dipinti, statue e monili) relative a santa Barbara, protettrice di tutti coloro che hanno a che fare con fuoco o esplosioni.\nDotazioni dell'istituto.\nL'istituto detiene numerose attrezzature spesso prestate a titolo gratuito alle Istituzioni che ne fanno richiesta:\nIl museo possiede inoltre una vasta biblioteca-archivio sull'esplosivistica civile e militare e di criminalistica, all'interno della quale \u00e8 possibile trovare documenti e opere originali di Cesare Lombroso, Enrico Ferri, Ascanio Sobrero e altri padri dell'esplosivistica.\nCollaborazioni internazionali.\nL'istituto ha avuto tre incarichi dalla Commissione Europea per ricerche in ambito antiterroristico e della sicurezza:\nDecalogo dell'esplosivista e motto dell'IRE.\nTutte le attivit\u00e0 dell'istituto seguono i principi fondamentali dettati dal presidente Danilo Coppe, definiti come comandamenti dell'esplosivista:"}
{"id": "7534548", "revid": "125327925", "url": "https://it.wikipedia.org/wiki?curid=7534548", "title": "Ella Mai", "text": "Ha raggiunto il successo internazionale grazie all'album \"Ella Mai\" che include il brano \"Boo'd Up\", vincitore del Grammy Award alla miglior canzone R&amp;B nel 2019. Dall'inizio della carriera ha inoltre pubblicato tre EP e numerosi singoli che hanno raggiunto le prime posizioni delle classifiche R&amp;B statunitensi e britanniche, vendendo in totale oltre 15 milioni di copie. Ha collaborato con Usher, John Legend, Ty Dolla Sign, Chris Brown, Ed Sheeran e H.E.R.. Oltre al Grammy, si \u00e8 aggiudicata anche un BET Award, tre Billboard Music Award e due Soul Train Music Award, ed \u00e8 stata candidata ai BRIT Award.\nBiografia.\nElla Mai Howell \u00e8 nata a Londra, capitale del Regno Unito, il 3 novembre 1994 da padre irlandese e madre giamaicana. Si \u00e8 trasferita a New York all'et\u00e0 di dodici anni, dove ha completato gli studi, per poi tornare nella sua citt\u00e0 d'origine. Nel 2014 intraprende gli studi presso il British and Irish Modern Music Institute di Londra e prende parte alle audizioni dell'undicesima edizione del talent show britannico \"The X Factor\" come membro del trio Arize. Il complesso non \u00e8 passato oltre le selezioni iniziali e si \u00e8 sciolto poco dopo. L'anno successivo la cantante ha pubblicato su SoundCloud un EP di quattro canzoni, \"Trouble\". \u00c8 stata scoperta via Instagram dal produttore Mustard, che le ha offerto un contratto con la sua etichetta discografica, la 10 Summers Records, a sua volta sussidiaria della Interscope Records.\nTra il 2016 e il 2017 Ella Mai ha pubblicato una trilogia di EP: \"Time\", \"Change\" e \"Ready\". L'ultimo progetto discografico riscuote successo nelle classifiche statunitensi, esordendo alla posizione 29 della Billboard 200 e 15 della US R&amp;B/Hip-Hop Albums. Nello stesso periodo \u00e8 stata inoltre l'artista di apertura per le date europee e nordamericane del \"SweetSexySavage World Tour\" di Kehlani, e ha collaborato con Chris Brown nel brano \"This X-Mas\".\nNella primavera del 2018 una traccia contenuta nell'EP \"Ready\", \"Boo'd Up\", ha iniziato a ottenere inaspettato successo negli Stati Uniti, portando l'etichetta a mandare il singolo in rotazione radiofonica. Un remix ufficiale del brano \u00e8 stato pubblicato il 4 luglio 2018 e ha visto la collaborazione dei rapper Nicki Minaj e Quavo. \"Boo'd Up\" ha raggiunto la quinta posizione della classifica statunitense ed \u00e8 stata certificata settuplo disco di platino per le di unit\u00e0 vendute. Il singolo successivo, \"Trip\", \u00e8 stato pubblicato ad agosto 2018 sulla scia del successo di \"Boo'd Up\", ha raggiunto l'11\u00ba posto in classifica negli Stati Uniti ed \u00e8 certificato quintuplo disco di platino.\nIn seguito a questi successi, Ella Mai ha annunciato l'album di debutto eponimo, distribuito a livello globale il 12 ottobre 2018. Il disco, che include collaborazioni con artisti come John Legend, Chris Brown ed H.E.R., ha debuttato al quinto posto nella classifica statunitense ed \u00e8 stato certificato doppio platino, con oltre due milioni di unit\u00e0 di vendita totalizzate. Ha fruttato alla cantante due candidature agli American Music Awards 2019 e tre ai Soul Train Music Awards, oltre alla vittoria di tre \"Billboard\" Music Awards nel 2019. \"Boo'd Up\" ha vinto il Grammy Award alla miglior canzone R&amp;B alla 61\u00aa edizione della cerimonia dei premi musicali, oltre ad essere nominato anche come canzone dell'anno.\nNel corso del 2019 Ella Mai ha collaborato con il rapper Meek Mill al singolo \"24/7\", con la cantante Mahalia nel brano \"What You Did\" e con Usher nel singolo di quest'ultimo \"Don't Waste My Time\". Nel 2020 Ella ha ottenuto una candidatura ai Grammy anche per l'album di debutto, nella categoria miglior album R&amp;B. Successivamente pubblica l'inedito \"Not Another Love Song\", accompagnato dal relativo videoclip.\nIl 28 gennaio 2022 viene messo in commercio il brano \"DFMU\", per cui Ella Mai si \u00e8 affidata nuovamente alla produzione di Mustard. Si tratta del del primo estratto dal secondo album di inediti della cantante.\nStile musicale e influenze.\nElla Mai ha citato Mariah Carey, Chris Brown, Lauryn Hill, le Destiny's Child e Alicia Keys in qualit\u00e0 di artisti che l'hanno influenzata maggiormente."}
{"id": "7534557", "revid": "124123", "url": "https://it.wikipedia.org/wiki?curid=7534557", "title": "Margareta Petrovna Froman", "text": "Si \u00e8 diplomata a Mosca all'Academia del Balletto di Mosca ed \u00e8 stata prima ballerina al Teatro Bol'\u0161oj. Dal 1914, con il corpo di ballo di Djagiljev, \u00e8 stata presente in molte citt\u00e0 europee. Con i suoi fratelli Maksimilijan, Valentine (anche loro ballerini) e Pavel, arriva a Zagabria dove, su invito dell'intendente J. Bene\u0161i\u0107, diventa il leader del balletto e prima ballerina nel 1921 e pone le basi del balletto HNK. Oltre a rivelare le possibilit\u00e0 delle scenografie e delle tecniche di balletto per Zagabria, mise a punto le opere che erano poi le pi\u00f9 significative in Europa.\nSi esib\u00ec come coreografa a Parigi, Milano e Belgrado. Il suo contributo alla creazione di opere per balletti croati \u00e8 enorme. \"Svatovac\" di Kre\u0161imir Baranovi\u0107 fu rappresentato nel 1920 e nel 1924 \"Licitarsko srce\" (\"Il cuore di pan di zenzero\"). Dal 1955 visse a Boston."}
{"id": "7534561", "revid": "1718925", "url": "https://it.wikipedia.org/wiki?curid=7534561", "title": "Ho.", "text": "ho., noto anche come ho-mobile, \u00e8 un servizio di telefonia mobile offerto da VEI S.r.l., un operatore virtuale di telefonia mobile (ESP MVNO) italiano.\nSi tratta dell'operatore \"low-cost\" di Vodafone Italia.\nStoria.\nIl 23 gennaio 2017 viene fondata la societ\u00e0 VEI S.r.l. come operatore low-cost di Vodafone Italia; il nome della societ\u00e0 \u00e8 infatti l'acronimo di Vodafone Enabler Italia.\nIl lancio del servizio, con il marchio \"ho.\", \u00e8 avvenuto il 22 giugno 2018 poche settimane dopo l'arrivo in Italia di Iliad.\nSebbene avesse ricevuto dal Ministero dello sviluppo economico l'autorizzazione a operare come Full MVNO e unicamente con il prefisso 379-1, l'operatore \u00e8 stato lanciato come ESP MVNO, adottando i prefissi 377-08 e 377-09. Successivamente sono stati introdotti i prefissi 379-1 e 379-2.\nIl 28 dicembre 2020 vengono rivelate alcune notizie in merito alla presenza sul dark web di un presunto archivio di dati relativi ai clienti dell'operatore. Dopo un'iniziale smentita, il 4 gennaio 2021, l'operatore telefonico ha comunicato ufficialmente di aver subito, mediante attacchi informatici avvenuti nei mesi precedenti, una sottrazione illecita da parte di ignoti concernente informazioni anagrafiche e tecniche delle SIM di una parte dei propri clienti. Contestualmente, viene altres\u00ec reso noto l'avvio delle indagini con le autorit\u00e0 competenti.\nCopertura.\n\"ho.\" si appoggia alla rete Vodafone, avvalendosi anche della tecnologia 4G, con restrizioni sulla velocit\u00e0 a seconda del piano tariffario sottoscritto; infatti, le SIM attivate dal 1\u00ba agosto 2018, diversamente dalle precedenti che erano limitate a 60 Mbps in download e 52 Mbps in upload, sono limitate in velocit\u00e0 dati a 30 Mbps sia in download sia in upload."}
{"id": "7534562", "revid": "775372", "url": "https://it.wikipedia.org/wiki?curid=7534562", "title": "Istituto Ricerche Esplosivistiche", "text": ""}
{"id": "7534564", "revid": "22475", "url": "https://it.wikipedia.org/wiki?curid=7534564", "title": "Guido Manganelli", "text": "Biografia.\nGuido Manganelli nacque a Palermo, da Enrico e da Emilia Leggio. Laureatosi in Giurisprudenza, entr\u00f2 nell'amministrazione archivistica nel 1908 quale \"alunno di II categoria\" presso l'Archivio di Stato di Palermo. Nel 1924 Manganelli, divenuto \"primo archivista\", fu trasferito a Milano, mentre era direttore Giovanni Vittani. Durante il periodo meneghino Manganelli, aiutato dagli altri suoi colleghi archivisti, riusc\u00ec a reinventariare il \"Carteggio Visconteo-Sforzesco\" e quello ispano-asburgico dei secoli XVI/XVII-XVIII. La carriera archivistica del Manganelli ebbe un rapido evolversi tra il 1935 e il 1938: tra il 1935 e il 1936 fu direttore dell'Archivio di Stato di Mantova, mentre tra il 1936 e il 1937 fu contemporaneamente direttore sia dell'Archivio di Stato di Brescia che di Trento (quest'ultimo, per\u00f2, quale direttore \"ad interim\"). Infine, fu direttore dell'Archivio di Stato di Venezia tra il 1937 e il 1938. L'apice della carriera giunse per\u00f2 nel 1938, quando fu chiamato ad essere il successore di Giovanni Vittani quale Direttore dell'Archivio di Stato di Milano.\nDirettore dell'Archivio di Stato di Milano.\nDurante la Seconda guerra mondiale.\nNominato direttore dell'Archivio di Stato di Milano il 25 novembre 1938, il mandato di Manganelli fu caratterizzato dalle tragiche vicende belliche che coinvolsero il mondo intero e, di riflesso, anche Milano. Guido Manganelli, gi\u00e0 dal settembre 1939, ordin\u00f2 che la maggior parte dei fondi esistenti fossero messi al sicuro, trovando riparo in varie localit\u00e0 della Brianza, in quanto voleva prevenire l'eventuale danno ai vari fondi milanesi causati dalle operazioni belliche qualora l'Italia fascista fosse entrata in guerra al fianco della Germania hitleriana. In seguito alla dichiarazione di guerra da parte di Mussolini del 10 giugno 1940, Manganelli incominci\u00f2 ad inviare in Brianza una minima parte degli \"Atti di Governo\", l\"'Archivio napoleonico,\" quello dei \"Processi politici\" e dei \"Rogiti camerali\", fondo in cui sono sedimentati i documenti dei \"notai camerali\", le loro \"rubriche\" e quelli delle \"sentenze e dei contratti e indici\". Nel 1943, davanti alla progressiva disfatta italiana e all'aumentare dei bombardamenti sulle citt\u00e0 industriali, Manganelli si rivolse alla Curia di Milano, grazie alla quale pot\u00e9 mettere in salvo ulteriore materiale documentario presso le parrocchie di Rovagnate e di Merate. Purtroppo, i bombardamenti del 13 e del 14 agosto di quell'anno colpirono la sede centrale dell'Archivio, ovvero il Palazzo del Senato, e la sede dell'ex convento di Sant'Eustorgio, causando la perdita dell'archivio amministrativo dell'Archivio di Stato (detto anche \"Archivietto\") e la maggior parte della documentazione relativa all'istituto del Senato milanese e quella giudiziaria, oltre alla ricca biblioteca arricchita di numerosi e pregiati volumi dai mandati di Luigi Osio e Cesare Cant\u00f9. Quello che rimaneva dell'archivio custodito a Sant'Eustorgio fu poi trasferito in via Senato nel 1944.\nIl periodo post-bellico.\nTra il 1945 e il 1956 la preoccupazione principale di Manganelli fu la ricostruziione del Palazzo del Senato, il trasferimento in questa sede dei fondi trasportati in Brianza e la riattivazione delle attivit\u00e0 fondamentali dell'Archivio di Stato, tra cui il servizio al pubblico, la riapertura della biblioteca e della Scuola di Archivistica, Paleografia e Diplomatica. La prima operazione inizi\u00f2 immediatamente dopo la fine delle ostilit\u00e0, e si protrasse per pi\u00f9 di un decennio con l'apportamento di migliorie architettoniche varie. Veloce fu anche il riordino dei fondi e il ritorno della loro consultazione da parte dei cittadini. Per quanto riguarda la biblioteca, essa fu riaperta gi\u00e0 nel 1948. Alfio Rosario Natale, nella voce sull\"'Archivio di Stato di Milano\" del 1983, riporta che Manganelli, durante il suo mandato, continu\u00f2 la ricostituzione e reinventariazione del \"Carteggio visconteo-sforzesco\" iniziato a suo tempo da Luigi Fumi. Manganelli fu poi messo a riposo per raggiunti limiti d'et\u00e0 il 1\u00ba marzo 1956, morendo a Milano cinque anni dopo."}
{"id": "7534565", "revid": "585241", "url": "https://it.wikipedia.org/wiki?curid=7534565", "title": "Ho. mobile", "text": ""}
{"id": "7534566", "revid": "585241", "url": "https://it.wikipedia.org/wiki?curid=7534566", "title": "VEI (azienda)", "text": ""}
{"id": "7534567", "revid": "585241", "url": "https://it.wikipedia.org/wiki?curid=7534567", "title": "VEI S.r.l.", "text": ""}
{"id": "7534568", "revid": "125352126", "url": "https://it.wikipedia.org/wiki?curid=7534568", "title": "Ready (Ella Mai)", "text": "Ready \u00e8 il terzo EP della cantante britannica Ella Mai, pubblicato il 22 febbraio 2017 dalle etichette discografiche 10 Summers e Interscope Records. \nIl disco \u00e8 interamente prodotto da Mustard, il proprietario dell'etichetta.\nUna settimana prima dell'uscita dell'EP \u00e8 stata pubblicata la traccia \"Anymore\" come singolo promozionale. Nella primavera del 2018, in seguito ad un inaspettato successo, \"Boo'd Up\" \u00e8 stata pubblicata come singolo ufficiale ed \u00e8 stata inviata alle radio statunitensi. Ha finito per raggiungere la quinta posizione della classifica statunitense venendo in seguito certificato sette volte disco di platino."}
{"id": "7534569", "revid": "1543377", "url": "https://it.wikipedia.org/wiki?curid=7534569", "title": "Torneo di Pasqua 1941 (hockey su pista)", "text": "Il Torneo di Pasqua 1941 \u00e8 stata la 19\u00aa edizione dell'omonima competizione di hockey su pista. Il torneo, organizzato dal Montreux Hockey Club, ha avuto inizio il 12 aprile e si \u00e8 concluso il 13 aprile 1941.\nIl trofeo \u00e8 stato conquistato dal per la 5\u00aa volta nella sua storia."}
{"id": "7534574", "revid": "585241", "url": "https://it.wikipedia.org/wiki?curid=7534574", "title": "Vodafone Enabler Italia", "text": ""}
{"id": "7534576", "revid": "394891", "url": "https://it.wikipedia.org/wiki?curid=7534576", "title": "Il racconto dei racconti (Basile)", "text": ""}
{"id": "7534577", "revid": "6923", "url": "https://it.wikipedia.org/wiki?curid=7534577", "title": "Cacciamali (azienda)", "text": "Cacciamali S.p.A. \u00e8 stata un'azienda italiana produttrice di carrozzerie per automezzi commerciali.\nStoria.\nL'azienda venne fondata da Angelo e Sergio Cacciamali a Mairano, in provincia di Brescia, nel 1974. Sin dall'inizio l'azienda ha concentrato la sua attivit\u00e0 sulla produzione di carrozzerie per scuolabus e autobus, collaborando inoltre con la OM di Brescia e la Ruggeri di Montichiari.\nA partire dagli anni '80 la Cacciamali ha lavorato sulla produzione di mezzi esclusivamente su telaio Iveco, acquistando nei primi anni '90 la concorrente bresciana Portesi. L'acquisto ha portato vari progetti in corso, tra cui quello dell'Albatros, autobus turistico costruito su telaio Iveco 370, e quello del Civibus, da cui verr\u00e0 poi sviluppato il TCM 890.\nNegli anni '90 l'azienda \u00e8 protagonista sulla scena italiana dei minibus a pianale ribassato, grazie ai modelli TCM 890 e TCC 635, ma \u00e8 nel 1998 che viene presentato l'EuroPolis, modello di maggior successo della casa. Il nuovo mezzo viene venduto nelle taglie di 9,2 metri (TCM920) e 10,5 metri (TCN105), ma successivamente il progetto verr\u00e0 acquistato dalla Iveco (poi Irisbus) che ne lascer\u00e0 la produzione all'azienda bresciana fino al termine della commercializzazione, nel 2010.\nNel 2000 l'azienda acquista dalla Scania uno stabilimento produttivo a S\u0142upsk, vicino a Danzica, che verr\u00e0 rivenduto in parte all'azienda svedese nel 2004.\nIl 20 maggio 2010, in seguito ad un grave dissesto finanziario, l'azienda presenta la richiesta per la procedura di concordato preventivo che verr\u00e0 poi rigettata decretando il fallimento della societ\u00e0 che terminer\u00e0 la produzione il 30 novembre 2011.\nDopo il fallimento sar\u00e0 la Stefanelli S.p.A. ad ottenere il lotto della produzione e dei pezzi di ricambio."}
{"id": "7534578", "revid": "22356", "url": "https://it.wikipedia.org/wiki?curid=7534578", "title": "Ectoganus", "text": "L'ectogano (gen. Ectoganus) \u00e8 un mammifero estinto, appartenente ai teniodonti. Visse tra il Paleocene superiore e l'Eocene inferiore (circa 57 - 50 milioni di anni fa) e i suoi resti fossili sono stati ritrovati in Nordamerica.\nDescrizione.\nQuesto animale era di dimensioni medio-grandi, e il solo cranio poteva superare i 25 centimetri di lunghezza. Le sue dimensioni potevano raggiungere quelle di un piccolo orso. \"Ectoganus\" era un animale massiccio dal corpo vagamente simile a quello di un oritteropo, dotato per\u00f2 di una testa corta e alta, completamente diversa da quella di qualunque mammifero attuale. Come in tutti i teniodonti pi\u00f9 specializzati, \"Ectoganus\" era dotato di una dentatura particolarissima, in cui gli incisivi erano quasi scomparsi e i canini avevano funzionalmente preso il posto di questi ultimi.\nLa volta cranica era piccola, con una cresta sagittale molto marcata e l'occipite di forma triangolare. La bolla timpanica e il condotto uditivo sembrerebbero non essersi ossificati. La regione uditiva \u00e8 molto ben conservata, ed era priva di foro circolare, foro ovale e canale dell'alisfenoide. La mandibola era molto alta e profonda. La formula dentaria era 1/1, 1/1, 4/4, 3/3, e la dentatura era caratterizzata da incisivi inferiori di taglia ridotta e canini superiori che lateralmente erano a contatto con gli incisivi; canini e incisivi erano ipsodonti (a corona alta) e solo parzialmente dotati di smalto. La corona dei molari superiori era dotata di ipocono formato da due creste coperte da piccoli tubercoli. La corona dei molari inferiori, analogamente, era dotata di quattro tubercoli disposti in due creste trasversali. Le radici dei molari inferiori e superiori erano estremamente allungate. Due bande di smalto, l'una interna e l'altra esterna, percorrevano tutta la corona fino a raggiungere l'apice della radice.\nClassificazione.\n\"Ectoganus\" venne descritto per la prima volta da Edward Drinker Cope nel 1874, sulla base di resti fossili ritrovati in Nuovo Messico, in terreni dell'Eocene inferiore; la specie tipo, Ectoganus gliriformis, \u00e8 nota anche per resti provenienti dall'Eocene inferiore dello Wyoming e dal Paleocene terminale del South Carolina. Altre specie attribuite a questo genere sono E. copei, la pi\u00f9 antica (Paleocene superiore dello Wyoming), E. bighornensis dell'Eocene inferiore dello Wyoming ed E. lobdelli (Paleocene terminale-Eocene inferiore), rinvenuta in Montana e in altri stati dell'Ovest americano. A quest'ultima specie sono ascritte anche le forme precedentemente note come Lampadophorus. Dal Maryland proviene una forma molto simile a \"E. gliriformis\". \n\"Ectoganus\" \u00e8 un tipico rappresentante dei teniodonti, un gruppo di mammiferi arcaici sviluppatisi tra il Paleocene e l'Eocene nel Nordamerica, caratterizzati da grandi denti dotati di bande longitudinali di smalto. In particolare, sembra che \"Ectoganus\" fosse una forma relativamente specializzata, probabilmente ancestrale al genere \"Stylinodon\", l'ultimo teniodonte noto.\nPaleoecologia.\n\"Ectoganus\" doveva essere in grado, grazie alla sua dentatura, di rodere radici e cortecce degli alberi."}
{"id": "7534579", "revid": "380453", "url": "https://it.wikipedia.org/wiki?curid=7534579", "title": "AVCA National Coach of the Year (maschile, NCAA Division I)", "text": "Pallavoliste premiate come AVCA National Coach of the Year"}
{"id": "7534591", "revid": "118457313", "url": "https://it.wikipedia.org/wiki?curid=7534591", "title": "San Chierlo", "text": "San Chierlo \u00e8 una localit\u00e0 presente nella frazione di Monte San Giovanni, nel comune di Monte San Pietro.\nStoria.\nL'origine del termine San Chierlo si \u00e8 diffusa a partire dal XVIII secolo, secondo quanto \u00e8 stato scritto dallo storico Luigi Montieri. Si sa che, durante l'epoca medioevale era conosciuto come Sant'Ilario. \u00c8 anche chiamato, in dialetto, San Cierlo. \nAncora oggi si pu\u00f2 ammirare la Torre del Paleotto che, assieme alla Torre di Guardia, sono le due imponenti strutture di controllo della Rocca di Bonzara, della quale resta qualche segno sul monte dove si ergeva nel XIV secolo. \n\u00c8 presente la Chiesa di San Biagio, santo protettore del posto. \u00c8 probabile che sia sorta alla fine del XIV secolo. \nCaratteristiche.\n\u00c8 un piccolo borgo situato sopra una collina. \u00c8 totalmente incontaminato dalla natura. Sorge lungo le sponde del rio Lavino. \n\u00c8 famoso per il vino, grazie alla sua altura, il terreno e il clima decisamente adeguato alla coltivazione della vite. In cima alla collina sorge Tenuta Bonzara, una cantina storica dei colli bolognesi (produttrice del vino Bonzarone), che ne possiede i vigneti lungo il versante sud-ovest. \nAnche la frutta ricopre un ruolo fondamentale nelle attivit\u00e0 agricole. \nNegli ultimi anni, essendo distante dalla citt\u00e0 di Bologna, si \u00e8 diffuso il turismo di giornata, per fare delle gite fuori porta. Sono presenti per questo agriturismi e B&amp;B."}
{"id": "7534599", "revid": "580197", "url": "https://it.wikipedia.org/wiki?curid=7534599", "title": "Budapest Honv\u00e9d Football Club 2017-2018", "text": "Questa voce raccoglie le informazioni riguardanti la Budapest Honv\u00e9d nelle competizioni ufficiali della stagione 2017-2018.\nStagione.\nLa stagione per i neo campioni d'Ungheria inizia per volere della dirigenza che adotta una campagna acquisti con uno scarsissimo budget con molti cambiamenti, il tecnico del miracolo Marco Rossi per un mancato adeguamento contrattuale da parte dello stesso presidente lascia il club di Kispest insieme a tutto il suo staff venendo rimpiazzato dall'olandese Erik van der Meer. Partono alcuni dei migliori giovani giocatori che hanno contribuito pochi mesi prima alla conquista dello scudetto come M\u00e1rk Koszta e Don\u00e1t Zs\u00f3t\u00e9r insieme ai senatori Du\u0161an Vasiljevi\u0107 e Patrik Hidi rispettivamente vicecapitano e capitano. Mentre tra gli arrivi c'\u00e8 a distanza di 5 anni dall'ultima volta il centravanti Danilo e l'ex nazionale ungherese Zsolt P\u00f6l\u00f6skei. La stagione vede la squadra di Kispest tornare in Champions League a distanza di 14 anni dall'ultima volta giocata contro gli inglesi del Manchester United, dove prende parte al 2\u00ba turno di qualificazione contro gli israeliani dell'Hapoel Be'er Sheva terminata per 5-3 a favore dei campioni d'Israele in carica (2-3 in casa) e (1-2 fuori casa). In campionato dopo un buon inizio con la squadra nei primi 3 posti subisce un evidente calo e una crisi di risultati che porter\u00e0 all'esonero del tecnico olandese reo di non aver acceso mai il feeling con la squadra e i tifosi, portando il terzo ritorno in carriera di Attila Supka che aveva gi\u00e0 guidato il club alla vittoria della Coppa d'Ungheria 2006-07 e alla finale persa l'anno successivo. Seppur ottenendo risultati altalenanti riuscir\u00e0 a portare la squadra a piazzarsi al 4\u00ba posto ottenendo l'ultimo pass per il posto in Europa League 2018-2019. In Coppa d'Ungheria invece la squadra arriva fino ai quarti di finale, venendo sconfitta per mano del Debrecen per un totale di 3-1.\nRosa.\n\"Rosa aggiornata al 12 aprile 2018\"."}
{"id": "7534603", "revid": "547034", "url": "https://it.wikipedia.org/wiki?curid=7534603", "title": "Jurij Nikitin", "text": "Ha anche partecipato alle Olimpiadi di Pechino 2008 e Londra 2012, terminando rispettivamente al 5\u00ba e al 14\u00ba posto.\nHa vinto anche due medaglie di bronzo ai Campionati mondiali disputatisi a Hannover nel 2003, una nella gara a squadre e l'altra nel sincro."}
{"id": "7534606", "revid": "767487", "url": "https://it.wikipedia.org/wiki?curid=7534606", "title": "Cristiano Ronaldo - Il mondo ai suoi piedi", "text": "Cristiano Ronaldo \u2013 Il mondo ai suoi piedi (\"Cristiano Ronaldo: The World at His Feet\") \u00e8 un documentario statunitense del 2014 diretto da Tara Pirnia. Segue la vita e la carriera del calciatore portoghese Cristiano Ronaldo. \u00c8 stato rilasciato tramite Vimeo a giugno 2014.\nIl documentario \u00e8 narrato dall'attore Benedict Cumberbatch."}
{"id": "7534607", "revid": "124354471", "url": "https://it.wikipedia.org/wiki?curid=7534607", "title": "Francesco Cogoni", "text": "Biografia.\nNasce a Quartu Sant'Elena il 31 luglio 1894.\nIl 7 aprile 1917 viene ordinato presbitero.\nDivenuto segretario dell'arcivescovo di Cagliari Francesco Rossi, lo segue quando questi viene trasferito a Ferrara nel 1920.\nNel 1923 rientra in Sardegna e insegna teologia dogmatica, scienze naturali e matematica nel seminario di Cagliari.\nIl 25 giugno 1930 viene nominato cancelliere arcivescovile a Cagliari.\nIl 3 marzo 1939 viene nominato vescovo di Ozieri dal neoeletto papa Pio XII; riceve l'ordinazione episcopale il 23 aprile successivo da Ernesto Maria Piovella, arcivescovo metropolita di Cagliari, coconsacranti Giovanni Pirastru, vescovo di Iglesias, e Francesco Emanuelli, vescovo di Ales e Terralba. Prende possesso canonico della diocesi il 28 maggio.\nPartecipa a tutte le sessioni del Concilio Vaticano II.\nDopo 36 anni di governo pastorale della diocesi, il 25 aprile 1975 il Papa accetta le sue dimissioni per raggiunti limiti di et\u00e0.\nMuore il 14 gennaio 1980 e viene sepolto nella cattedrale di Ozieri.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "7534610", "revid": "729019", "url": "https://it.wikipedia.org/wiki?curid=7534610", "title": "X Corpo d'armata", "text": "Il X Corpo d'armata fu una grande unit\u00e0 del Regio Esercito italiano attivo principalmente durante la prima guerra mondiale e la seconda guerra mondiale. Fu di sede dal 1877 a Palermo e quindi dal 1926 a Napoli.\nStoria.\nIl corpo d'armata trae le proprie origini dal Comando X Corpo d'Armata ( X C.A.) costituito a Palermo in applicazione dell'istituzione dei comandi di corpo d'armata, secondo il decreto del 22 marzo 1877. Con decreto 8 luglio 1883 l'VIII C.A. di Napoli viene ridenominato X C.A. (a Palermo viene stabilito il XII C.A.). \nAllo scoppio della prima guerra mondiale il X C.A. viene mobilitato e combatte sul Carso, sugli Altipiani e sul Piave fino a Vittorio Veneto.\nDopo il conflitto il X \u00e8 ancora rinumerato il VIII (7 gennaio 1923) e quindi definitivamente confermato in X (11 marzo 1926) nella sede di Napoli con alle dipendenze i Comandi delle Divisioni territoriali 25^ di Napoli, 26^ di Salerno e 27^ di Catanzaro.\nNel 1940, con l'entrata in guerra dell'Italia a fianco dell'alleato tedesco, il X Corpo d'Armata \u00e8 inizialmente dislocato in Nord Africa, nella zona di Tripoli. Nel mese di dicembre dello stesso anno riceve ordine di trasferimento nella zona Mellaha-Tagiura, per poi essere nuovamente trasferito nel mese di febbraio del 1941 nei pressi di Buerat el Hsum.\nDal marzo al maggio del 1942 il corpo svolge attivit\u00e0 operativa varia. Durante la seconda offensiva italo-tedesca nel mese di giugno, entra in Egitto attestandosi nelle posizioni avanzate di El Alamein. Nel mese di ottobre, il Corpo d'Armata \u00e8 posizionato in prima linea tra El Mireir e Qaret el Himeimat. Dal 22 ottobre al 4 novembre, nel corso della seconda battaglia di El Alamein, respinge gli attacchi inglesi, subendo per\u00f2 gravi perdite, mentre le tre divisioni dipendenti 27\u00aa Divisione fanteria \"Brescia\", 17\u00aa Divisione fanteria \"Pavia\" e 185\u00aa Divisione paracadutisti \"Folgore\" vengono distrutte. A partire dal 5 novembre, inizia il movimento di ritirata in direzione di Fuka. Le ultime unit\u00e0 sono raggiunte e catturate la mattina del 7 novembre del 1942 e, conseguentemente, il corpo d'Armata viene sciolto momentaneamente per eventi bellici nel mese di dicembre.\nNel 1943 viene reistituito come Forza armata della Campania, per poi divenirne dal 15 luglio Comando Militare.\nA partire dal 13 gennaio 1945 diviene X Comando Territoriale del Regio Esercito.\nComposizioni.\n1919-1926.\nX Corpo d'Armata di Palermo\n1926-1940.\nCorpo d'Armata di Napoli (X)"}
{"id": "7534611", "revid": "2091899", "url": "https://it.wikipedia.org/wiki?curid=7534611", "title": "Esther Passage", "text": "Esther Passage \u00e8 un canale marino situato nell'Alaska (Stati Uniti) nel Census Area di Valdez-Cordova.\nDati fisici.\nLo stretto si trova nella parte settentrionale dello Stretto di Prince William (\"Prince William Sound\"), pi\u00f9 precisamente collega a sud lo stretto di Prince William (\"Prince William Sound\") mentre l'uscita a nord collega il braccio di mare Port Wells verso sud-ovest, il fiordo College verso nord-est e il braccio di mare Barry (\"Barry Arm\") verso nord-ovest. Il canale si trova all'interno della Foresta Nazionale di Chugach (\"Chugach National Forest\") e divide dalla terraferma (a est) l'isola di Esther (a ovest). Lo stretto, lungo circa 17\u00a0km e largo da 300 metri a 2 chilometri..\nAll'entrata sud del canale sono visibili due piccole isole: \"East Flank Island\" e \"West Flank Island\" ; mentre di fronte al canale (a circa 4\u00a0km verso sud-ovest) si trova il gruppo di isole \"Bald Head Chris Island\" . All'interno del canale verso l'isola Esther si trova l'insenatura Shoestring (\"Shoestring Cove\" ). Nella parte pi\u00f9 a nord del canale, verso la terraferma, \u00e8 visibile il ghiacciaio Cap (\"Cap Glacier\" ) compreso nel gruppo montuoso Chugach (\"Chugach Mountains\").\nAll'uscita nord del canale sono visibili i monti Muir (\"Muir Mount\", 2.091 ), Gilbert (\"Mount Gilbert\", 2.682 ) e Gannett (\"Mount Gannett\", 2.919 ).\nStoria.\nIl nome \u00e8 riportato per la prima volta nel 1908 dai cartografi della U.S. Grant (United States Geological Survey) e fa riferimento all'isola Esther.\nAccessi e turismo.\nLo stretto \u00e8 raggiungibile solamente via mare (o aereo) da Whittier (50\u00a0km circa) a da Valdez (110\u00a0km circa). Durante la stagione turistica sono programmate diverse escursioni via mare da Whittier per visitare i ghiacciai vicini allo stretto."}
{"id": "7534612", "revid": "585241", "url": "https://it.wikipedia.org/wiki?curid=7534612", "title": "Ho. Mobile", "text": ""}
{"id": "7534613", "revid": "261173", "url": "https://it.wikipedia.org/wiki?curid=7534613", "title": "Bruno Sperani", "text": ""}
{"id": "7534615", "revid": "1331959", "url": "https://it.wikipedia.org/wiki?curid=7534615", "title": "Fate/Strange Fake", "text": ""}
{"id": "7534616", "revid": "30610", "url": "https://it.wikipedia.org/wiki?curid=7534616", "title": "Massone", "text": ""}
{"id": "7534618", "revid": "287204", "url": "https://it.wikipedia.org/wiki?curid=7534618", "title": "Serie Promozione 1925-1926", "text": "La Serie Promozione \u00e8 stata la 26\u00aa edizione del campionato svizzero di calcio di Serie Promozione (seconda divisione). La squadra vincitrice \u00e8 stata il Black Stars di Basilea.\nRegolamento.\nLe 48 squadre partecipanti, suddivise in sei gironi a carattere regionale di 8 squadre ciascuno.\nLe prime squadre classificate di ogni girone si affrontarono in una fase finale per stabilire le tre squadre che avrebbero dovuto incontrare le tre squadre di Serie A terminate in ultima posizione nei rispettivi gironi.\nLe tre squadre che vinsero questi incontri retrocedettero o furono promosse.Lo stesso regolamento fu applicato per le sei ultime squadre di ciascun girone che affrontarono le squadre vincenti i gironi dalla Serie B.\nGruppo est 1.\nClassifica finale.\nLegenda:\nNote:\nGruppo est 2.\nClassifica finale.\nLegenda:\nNote:\nFinale gruppi est 1 e 2.\nS'incontrarono le due squadre vincenti i rispettivi gironi.\nGruppo ovest 1.\nClassifica finale.\nLegenda:\nNote:\nGruppo ovest 2.\nClassifica finale.\nLegenda:\nNote:\nFinale gruppi ovest 1 e 2.\nS'incontrano le due squadre vincenti i rispettivi gironi."}
{"id": "7534633", "revid": "1305772", "url": "https://it.wikipedia.org/wiki?curid=7534633", "title": "Fate/Grand Order", "text": " \u2014 anche noto con gli acronimi Fate/GO e FGO \u2014 \u00e8 un videogioco di ruolo free-to-play online disponibile per Android e iOS, appartenente al franchise \"Fate\" di Type-Moon, sviluppato da Delightworks e pubblicato da Aniplex, sussidiaria di Sony Music Entertainment Japan. Il titolo offre una modalit\u00e0 di combattimento a turni in cui il giocatore, nei panni del Master, deve evocare e comandare potenti famigli noti come Servant per sconfiggere i suoi nemici. La narrazione della storia \u00e8 presentata sotto forma di visual novel, ed ogni Servant possiede il proprio scenario personale esplorabile dal giocatore. \u00c8 stato pubblicato inizialmente il 30 luglio 2015 su piattaforma Android, per uscire successivamente il 12 agosto su iOS."}
{"id": "7534637", "revid": "22356", "url": "https://it.wikipedia.org/wiki?curid=7534637", "title": "Wortmania otariidens", "text": "La wortmania (Wortmania otariidens) \u00e8 un mammifero estinto, appartenente ai teniodonti. Visse nel Paleocene inferiore (circa 65 - 63 milioni di anni fa) e i suoi resti fossili sono stati ritrovati in Nordamerica. \nDescrizione.\nQuesto animale, bench\u00e9 molto antico, era gi\u00e0 di dimensioni medio-grandi: il cranio era lungo circa 18 centimetri, e l'animale intero poteva sfiorare il metro di lunghezza. \"Wortmania\" possedeva un corpo robusto e un muso corto e alto. La cresta sagittale, se raffrontata a quella di altri teniodonti successivi, non era molto marcata, ma l'architettura cranica gi\u00e0 preannunciava quella delle forme successive. L'osso premascellare si allungava all'indietro e andava a separare per un lungo tratto l'osso nasale e il mascellare. La mandibola era molto alta, rigonfia nella parte inferiore e massiccia. Il processo coronoide era alto e ampio, con un condilo molto elevato, con caratteri intermedi tra quelli di \"Conoryctes\" e \"Psittacotherium\".\n\"Wortmania\" presentava tutte le caratteristiche dentarie tipiche dei teniodonti successivi: presenza di una sola coppia di incisivi, sviluppo notevole della taglia dei canini (ancora totalmente ricoperti di smalto). Premolari e molari erano gi\u00e0 piuttosto robusti, e i molari erano dotati di protocono e metacono di grande taglia, ma non erano della robustezza e della taglia eccezionale di quelli di \"Ectoganus\" e \"Stylinodon\". \nIl corpo era robusto, gli arti forti e plantigradi, la coda relativamente corta e molto robusta. Gli arti erano dotati di grandi artigli ricurvi, compressi lateralmente. \nClassificazione.\n\"Wortmania otariidens\" venne descritto per la prima volta da Edward Drinker Cope nel 1885 con il nome di Hemiganus otariidens, sulla base di fossili ritrovati in terreni dell'inizio del Paleocene in Nuovo Messico. Successivamente, il nome venne cambiato da Hay (1899) in \"Wortmania\", in quanto \"Hemiganus\" era stato gi\u00e0 utilizzato per un altro animale. A questo animale sono stati in seguito attribuiti anche fossili di un altro teniodonte noto come Robertschochia sullivani (Williamson e Brusatte, 2013). \n\"Wortmania\" \u00e8 noto per alcuni fossili ben conservati, ed \u00e8 uno dei pi\u00f9 antichi mammiferi cenozoici di cui si conoscano varie parti dello scheletro. \"Wortmania\" \u00e8 un membro arcaico dei teniodonti, un gruppo di mammiferi arcaici dotati di canini molto grossi e di zampe adatte a scavare. Nonostante \"Wortmania\" sia uno dei pi\u00f9 antichi teniodonti noti, sembra che fosse gi\u00e0 piuttosto specializzato e ascrivibile alla famiglia Stylinodontidae, che include le forme pi\u00f9 derivate del gruppo. \nPaleoecologia.\nUlna e radio molto robusti indicano che \"Wortmania\" era un ottimo scavatore. Probabilmente dissotterrava radici di cui si cibava, grazie ai forti denti canini e ai molari e premolari robusti."}
{"id": "7534645", "revid": "184755", "url": "https://it.wikipedia.org/wiki?curid=7534645", "title": "The Toronto Star", "text": ""}
{"id": "7534649", "revid": "22356", "url": "https://it.wikipedia.org/wiki?curid=7534649", "title": "Wortmania", "text": ""}
{"id": "7534669", "revid": "98293113", "url": "https://it.wikipedia.org/wiki?curid=7534669", "title": "Sj\u00e4levad", "text": ""}
{"id": "7534673", "revid": "1318658", "url": "https://it.wikipedia.org/wiki?curid=7534673", "title": "Giulia Blasi", "text": "Biografia.\nFriulana, vive e lavora a Roma.\nCarriera.\nHa aperto il primo blog nel 2002.\nHa collaborato con riviste quali \"Donna Moderna\", \"Marie Claire\" e \"Vogue\", ed \u00e8 autrice di programmi radiotelevisivi, fra cui \"Hashtag\", programma satirico di Rai Radio 1. \u00c8 stata anche redattrice senior del periodico digitale \"Il Tascabile\", edito dall'Istituto dell'Enciclopedia italiana Treccani.\nNel 2017 ha ideato la campagna \"#quellavoltache\", con lo scopo di raccogliere e rendere note le testimonianze vittime di molestie e abusi sessuali, raccontando non solo i singoli episodi, ma anche le conseguenze sulle loro vite e l'eventuale corso delle loro denunce. La campagna part\u00ec pochi giorni prima della pi\u00f9 famosa #MeToo.\nNel 2018 ha pubblicato \"Manuale per ragazze rivoluzionarie\" dove affronta il tema del patriarcato nella societ\u00e0 e propone soluzioni per superarlo."}
{"id": "7534674", "revid": "98293213", "url": "https://it.wikipedia.org/wiki?curid=7534674", "title": "Malacologo", "text": ""}
{"id": "7534676", "revid": "98293234", "url": "https://it.wikipedia.org/wiki?curid=7534676", "title": "Roachdale (Indiana)", "text": ""}
{"id": "7534678", "revid": "22356", "url": "https://it.wikipedia.org/wiki?curid=7534678", "title": "Conoryctes comma", "text": "Il conoricte (Conoryctes comma) \u00e8 un mammifero estinto, appartenente ai teniodonti. Visse nel Paleocene medio (circa 63 - 60 milioni di anni fa) e i suoi resti fossili sono stati ritrovati in Nordamerica.\nDescrizione.\nQuesto animale \u00e8 noto principalmente per crani incompleti, mandibole e alcune ossa lunghe degli arti. In ogni caso, sembra che \"Conoryctes\" fosse un animale di medie dimensioni: il cranio era lungo circa 10-12 centimetri, e l'animale intero era lungo oltre mezzo metro. \n\"Conoryctes\" era di corporatura pi\u00f9 robusta rispetto all'arcaico \"Onychodectes\", dal quale si distingueva anche per la volta cranica pi\u00f9 allungata, il muso corto e la regione interorbitale pi\u00f9 larghi, l'arcata zigomatica pi\u00f9 robusta. Le ossa premascellari erano robuste e portavano ancora due paia di incisivi; nei teniodonti pi\u00f9 derivati vi era un solo paio di incisivi. Le ossa nasali si allungavano all'indietro e raggiungevano la zona dell'orbita. La cresta sagittale era piuttosto sviluppata soprattutto nella regione posteriore e dava origine a una cresta occipitale elevata e proiettata all'indietro. La mandibola era alta e robusta. I canini erano grandi e robusti, ma la copertura di smalto era gi\u00e0 incompleta, caratteristica accentuata in altri teniodonti derivati come \"Ectoganus\". I molari superiori possedevano un metacono e un paracono bassi e ben separati, un mesostilo e un protocono grande ed elevato, a mezzaluna. I molari inferiori, a corona alta, erano allungati e dotati di un trigonide un po' pi\u00f9 corto e alto del talonide, e di un paraconide vestigiale. \nCi\u00f2 che si conosce degli arti indica che \"Conoryctes\" possedeva zampe piuttosto robuste, simili a quelle di \"Onychodectes\"; tuttavia, il cranio di \"Conoryctes\" era ben pi\u00f9 grande, in proporzione, rispetto a quello di \"Onychodectes\".\nClassificazione.\n\"Conoryctes comma\" venne descritto per la prima volta da Edward Drinker Cope nel 1881, sulla base di resti fossili ritrovati in Nuovo Messico. Questo animale era un membro piuttosto arcaico dei teniodonti, un gruppo di mammiferi sviluppatisi nel Paleocene e nell'Eocene in Nordamerica. \"Conoryctes\" \u00e8 il genere eponimo della famiglia Conoryctidae, comprendente teniodonti dalle specializzazioni dentarie modeste e sprovvisti degli adattamenti fossori dei grandi teniodonti della famiglia Stylinodontidae. "}
{"id": "7534680", "revid": "22356", "url": "https://it.wikipedia.org/wiki?curid=7534680", "title": "Conoryctes", "text": ""}
{"id": "7534686", "revid": "122475196", "url": "https://it.wikipedia.org/wiki?curid=7534686", "title": "John Boyle O'Reilly", "text": "Da giovane, in Irlanda, fece parte della Fratellanza Repubblicana Irlandese, i cui membri erano conosciuti anche come \u201cFeniani\u201d e per tal motivo venne deportato in Australia occidentale. Dopo la fuga negli Stati Uniti divenne un importante difensore della comunit\u00e0 e della cultura irlandesi grazie al suo ruolo di direttore del quotidiano di Boston The Pilot, alla sua copiosa produzione scritta e alle sue conferenze itineranti.\nNato a Dowth, O'Reilly si trasfer\u00ec a casa della zia in Inghilterra quand'era adolescente e presto cominci\u00f2 ad interessarsi di giornalismo e a seguire la carriera militare. Tuttavia nel 1863 lasci\u00f2 l'esercito, irritato dal modo in cui gli irlandesi venivano trattati nell'ambiente militare e lo stesso anno fece ritorno in Irlanda. Nel 1864 si un\u00ec alla Fratellanza Repubblicana Irlandese utilizzando uno pseudonimo e rimase parte del gruppo per due anni, fino a che, all'inizio del 1866, assieme a molti altri, venne arrestato dalle autorit\u00e0. Dopo un processo farsa avvenuto quello stesso anno, venne condannato a morte, condanna che pi\u00f9 tardi fu commutata in vent'anni di lavori forzati. Nel 1867 O'Reilly venne deportato in Australia occidentale e trasferito nella citt\u00e0 di Bunbury, da dove fugg\u00ec due anni dopo.\nDopo la fuga O'Reilly si trasfer\u00ec a Boston e inizi\u00f2 una carriera di successo come scrittore e giornalista; produsse lavori quali Moondyne e Songs from the Southern Seas (1973) e poesie quali The Cry of the Dreamer e The White Rose e In Bohemia. Nel 1872 si spos\u00f2 con Mary Murphy e la coppia ebbe quattro figlie. Negli ultimi quattro anni della sua vita soffr\u00ec di numerosi problemi di salute, per morire di overdose nella sua residenza estiva di Hull nel 1890.\nLe poesie di O'Reilly rivelano un atteggiamento pacifico (diverso da quello degli anni in Irlanda) e pieno di spirito. O'Reilly fu un personaggio molto conosciuto e controverso negli Stati Uniti, a causa del suo attivismo politico in favore dei diritti civili. Tra il 1870 e la fine degli anni ottanta dell'Ottocento visse a Charlestown, dove il suo attivismo a favore delle persone di colore fu sia lodato sia criticato.\nL'opera letteraria e il lavoro di O'Reilly nel campo dei diritti civili sono stati celebrati nel corso degli anni.\nBiografia.\n1844-1861: Giovinezza.\nO'Reilly nacque il 28 giugno 1844 a Dowth Castle da William David O'Reilly (1808 \u2013 1871) e Eliza O'Reilly (nata Boyle) (1815 \u2013 1869), nei pressi di Drogheda. Il padre era il direttore di una scuola. O'Reilly era il terzo di sei figli. L'Irlanda all'epoca era parte del Regno Unito e molti irlandesi obiettavano violentemente al dominio britannico. Esisteva un forte movimento nazionalista. La famiglia di O'Reilly, relativamente benestante, era fieramente patriottica; la madre era strettamente imparentata con John Allen, che aveva giocato un ruolo importante nella sollevazione di Robert Emmet del 1803.\nFiglio di un insegnante, O'Reilly ricevette una buona educazione di base. All'et\u00e0 di tredici anni, quando suo fratello contrasse la tubercolosi, egli ne prese il posto di apprendista nel giornale locale. A quindici anni si trasfer\u00ec a Preston in Lancashire presso la casa degli zii e trov\u00f2 impiego nel quotidiano della zona. Nel giugno del 1861 O'Reilly si arruol\u00f2 nell'undicesimo reggimento dei Lancashire Rifle Volunteers dove ricevette un certo addestramento militare. Di ritorno in Irlanda nel 1863 si arruol\u00f2 nel decimo Ussari a Dublino.\n1864 \u2013 1867: la Fratellanza Repubblicana Irlandese e arresto.\nNel 1864 O'Reilly si un\u00ec alla Fratellanza Repubblicana Irlandese conosciuta all'epoca come i \u201cFeniani\u201d, una societ\u00e0 segreta di ribelli che si dedicavano all'organizzazione di una sollevazione armata contro il governo britannico. Egli impieg\u00f2 le sue energie per arruolare Feniani all'interno del suo reggimento presentando ottanta nuovi membri.\nNel febbraio del 1866 O'Reilly assieme a molti altri Feniani venne arrestato e tradotto nella prigione militare di Arbor Hill. Il 27 giugno 1866 (alla vigilia del suo ventiduesimo compleanno) inizi\u00f2 il processo di O'Reilly alla corte marziale: era accusato di tradimento. Venne riconosciuto colpevole e condannato a morte, ma a causa della sua et\u00e0 la pena venne commutata in ergastolo e, pi\u00f9 tardi, in vent'anni di lavori forzati.\nDa quel momento in poi trascorse circa quindici mesi tra le prigioni pi\u00f9 famigerate d'Inghilterra come Millbank, Pentonville e Dartmoor. In questo periodo O'Reilly tent\u00f2 due volte la fuga ma venne rapidamente ricatturato e messo in isolamento.\n1868 \u2013 1869: deportazione e vita in Australia.\nIl 10 ottobre 1867 O'Reilly venne messo in catene e condotto sulla nave prigione Hougoumont, assieme ad altri 61 prigionieri Feniani e 218 criminali comuni, per la deportazione nella colonia britannica dell'Australia occidentale.\nDurante il viaggio O'Reilly e un altro prigioniero, John Flood, fondarono un giornale scritto a mano dal titolo di Wild Goose che conteneva poesie, racconti e aneddoti dei membri della confraternita di prigionieri della nave. Ne vennero prodotte sette edizioni e l'unica copia della collezione originale \u00e8 rimasta ed \u00e8 conservata alla State Library del Nuovo Galles del Sud. Il viaggio della Hougoumont fu l'ultimo viaggio di deportazione di prigionieri in Australia occidentale.\nDopo l'arrivo a Fremantle il 9 gennaio 1868 O'Reilly venne internato nella Istituzione per Prigionieri (attualmente Prigione di Fremantle), ma dopo un mese venne trasferito a Bunbury. Fu assegnato al gruppo di galeotti incaricati di costruire la strada Bunbury \u2013 Vasse.\nUn giorno, durante la pulizia di una zona incolta di Banbury per la costruzione della nuova strada, O'Reilly si rifiut\u00f2 di far parte della squadra per l'abbattimento di un albero di eucalipto enorme che avrebbe impedito i lavori di costruzione. L'azione di O'Reilly per salvare l'albero arriv\u00f2 all'attenzione della moglie del guardiano, Selina. E di l\u00ec a poco si sparse la notizia in tutto il distretto che un prigioniero aveva disobbedito agli ordini. Alla fine l'albero venne risparmiato e la strada costruita in modo da aggirarlo.\nO'Reilly presto instaur\u00f2 un buon legame con il suo guardiano Hanry Woodman, e venne nominato agente penitenziario in prova. Come assistente del guardiano teneva la contabilit\u00e0, ordinava le provviste e aveva altri doveri amministrativi di minor conto. Veniva spesso impiegato come messaggero, che significava che doveva fare la spola regolarmente tra il campo di lavoro e la prigione distrettuale di Bunbury. Sembra che il guardiano si servisse di O'Reilly per mantenersi in contatto con la famiglia, poich\u00e9 il galeotto divenne un visitatore regolare a casa Woodward e a un certo punto inizi\u00f2 una relazione sentimentale con la figlia di Woodward Jessie. Questa relazione fin\u00ec male, almeno per O'Reilly; scrisse componimenti poetici nei quali esprime la sua agonia mentale e fa riferimento a ragioni sentimentali. Il 27 dicembre 1868 O'Reilly tent\u00f2 il suicidio tagliandosi le vene del braccio sinistro. Dopo essere svenuto a causa dell'emorragia venne scoperto da un altro prigioniero e la sua vita fu salva.\nSecondo una lettera ritrovata nel 2015 Jessie Woodman aspettava un figlio da O'Reilly (si reputa che ci\u00f2 sia stato uno dei motivi del tentato suicidio di O'Reilly). La maggior parte delle fonti attesta che Jessie Woodman ebbe il figlio dopo la fuga di O'Reilly e che il bambino sia morto quasi subito. Il padre di Jessie alla fine scopr\u00ec la relazione e diede la figlia in matrimonio a un giovane del posto di 22 anni, George Pickersgill, nel marzo del 1869 (durante questo periodo O'Reilly si nascondeva dalle autorit\u00e0 o era gi\u00e0 in viaggio verso gli Stati Uniti).\nFuga.\nMentre era a Banbury O'Reilly aveva stretto una forte amicizia con il prete della Chiesa Cattolica Romana del luogo, don Patrick McCabe. Alla fine del 1868 don McCabe si offr\u00ec di organizzare per O'Reilly la fuga dalla colonia. A febbraio il piano di don McCabe era pronto per essere eseguito. Il 18 febbraio 1869 O'Reilly si allontan\u00f2 dalla sua squadra di lavoro e incontr\u00f2 James Maguire, un colono proveniente dalla citt\u00e0 di Dardanup. I due si diressero verso il fiume Collie dove una imbarcazione li stava aspettando. Remando uscirono dal Leschenault Inlet ed entrarono nell'Oceano Indiano, e si diressero a nord lungo la costa per circa dodici miglia.\nO'Reilly si nascose tra le dune, in attesa della partenza da Banbury della nave baleniera americana Vigilant, che lo avrebbe preso a bordo come concordato con don McCabe. La nave venne avvistata il giorno dopo e i fuggitivi remarono verso di essa, ma il capitano si sottrasse all'accordo e la Vigilant prosegu\u00ec la navigazione ignorando le persone nell'imbarcazione. O'Reilly dovette tornare a terra e nascondersi di nuovo, mentre i suoi amici negoziavano un passaggio con un'altra nave. Dopo due settimane essi riuscirono ad accordarsi con il capitano della baleniera americana Gazelle e gli amici di O'Reilly andarono incontro alla nave in mare il 2 marzo ed egli venne ammesso a bordo. Con lui vi era anche un galeotto beneficiario della liberazione condizionale, Martin Bowman, il quale era venuto a conoscenza del progetto di fuga. Egli aveva ricattato i cospiratori perch\u00e9 gli permettessero di unirsi a O'Reilly.\nDurante il viaggio sulla Gazelle O'Reilly divenne buon amico del primo ufficiale della nave Henry Hathaway, e i due rimasero amici fino alla morte di O'Reilly. Hathaway salv\u00f2 la vita a O'Reilly quando, durante una battuta di caccia alla balena su una scialuppa nei pressi della Gazelle, un'onda urt\u00f2 l'imbarcazione e O'Reilly perse conoscenza. Hathaway gli salv\u00f2 la vita eseguendo la rianimazione.\nDon McCabe aveva concordato con la Gazelle di portare O'Reilly fino a Giava, ma il maltempo imped\u00ec alla nave un accesso sicuro attraverso lo stretto della Sonda. Il capitano decise di fare rotta su Roderiquez, a Mauritius, che a ll'epoca era una colonia britannica. Non appena la Gazelle approd\u00f2 a Roderiquez un magistrato, assieme a una rappresentanza della polizia, sal\u00ec a bordo dichiarando di essere stato informato del fatto che la Gazelle trasportava un galeotto in fuga dall'Australia occidentale, e chiedendo che gli fosse consegnato. L'equipaggio consegn\u00f2 Bowman, ma neg\u00f2 di avere O'Reilly a bordo. La tappa successiva della Gazelle avrebbe dovuto essere Sant'Elena, un'altra colonia britannica e il capitano raccomand\u00f2 che O'Reilly si trasferisse su un'altra nave prima di dell'arrivo.\nIl 29 giugno la Gazelle incontr\u00f2 la nave da carico Sapphire in alto mare e O'Reilly vi si trasfer\u00ec. La Sapphire arriv\u00f2 a Liverpool il 13 ottobre e O'Reilly pass\u00f2 su un'altra nave americana, la Bombay. La Bombay attracc\u00f2 a Filadelfia il 23 novembre 1869, dove O'Reilly venne accolto con entusiasmo dai suoi compatrioti irlandesi.\nPoco dopo l'arrivo a Filadelfia O'Reilly si rec\u00f2 a New York dove venne invitato a tenere una conferenza al Cooper Institute, cosa che fece il 16 dicembre 1869. In quell'occasione raccont\u00f2 i dettagli della sua fuga. O'Reilly si rese conto rapidamente che New York non era il luogo giusto per le sue ambizioni e gli venne consigliato di trasferirsi a Boston, citt\u00e0 dove arriv\u00f2 il 2 gennaio 1870.\n1870 \u2013 1890: la carriera di scrittore e giornalista.\n1870 \u2013 1874: gli inizi, invasione dei Feniani del Canada e Songs from the Southern Seas.\nO'Reilly si stabil\u00ec a Charlestowwn, un quartiere di Boston, dove viveva una numerosa comunit\u00e0 irlandese. Tenne la sua prima conferenza negli Stati Uniti il 31 gennaio 1870 sull'argomento \u201cI prigionieri politici dell'Inghilterra\u201d. La conferenza fu un successo e O'Reilly venne invitato a riproporla a Salem, Providence e in altre zone. Poco pi\u00f9 tardi, quello stesso anno, gli venne assegnata la posizione di reporter presso The Pilot.\nNel giugno 1870 O'Reilly si rec\u00f2 in Canada per coprire l'invasione dei Feniani del Canada e in quell'occasione conobbe il generale John O'Neill. O'Reilly fu in prima fila ad ogni evento della fallita invasione, anche all'arresto di O'Neill. La copertura di tali fatti fu il primo lavoro importante di O'Reilly per The Pilot.\nMatrimonio e famiglia.\nIl 15 agosto 1872 O'Reilly spos\u00f2 Mary Murphy (1850 \u2013 1897) una giornalista che scriveva per il Young Crusader col nome di Agnes Smiley. Ebbero quattro figlie: Mary, Eliza, Agnes e Blanid. La loro terza figlia, Agnes O'Reilly, spos\u00f2 il filosofo William Ernest Hocking poco dopo la laurea di quest'ultimo ad Harvard, dove in seguito avrebbe insegnato. Un decennio pi\u00f9 tardi, quando tornarono a Cambridge, Agnes fond\u00f2 una scuola all'aperto che sarebbe divenuta la scuola di Shady Hill. \u00c8 tutt'ora attiva e si trova vicino a Harvard Square. Ebbero tre figli, Richard, Joan e Hester.\nIl salvataggio di Catalpa.\nNel 1875 John Devoy chiese consiglio a O'Reilly su come il Clan na Gael avrebbe potuto soccorrere i sei soldati Feniani che stavano scontando la pena in Australia occidentale. Il piano iniziale prevedeva di introdursi nella prigione di Fremantle e salvare i Feniani con l'uso delle armi; O'Reilly scart\u00f2 questa soluzione. Sugger\u00ec invece che una squadra prelevasse i fuggitivi secondo un piano prestabilito. Consigli\u00f2 anche di acquistare una nave baleniera proprio a questo scopo, dal momento che avrebbe dato la parvenza di essere a Fremantle legittimamente. Il piano di O'Reilly venne adottato e alla fine risult\u00f2 nel salvataggio di Catalpa.\nLa fuga riusc\u00ec e O'Reilly ne ebbe notizia nel giugno del 1876.\nPoesie.\nO'Reilly pubblic\u00f2 il suo primo volume di poesie, Songs from the Southern Seas, nel 1873. Nel corso dei successivi quindici anni pubblic\u00f2 tre collezioni di poesie, un romanzo e un trattato sulla salute e l'esercizio fisico. Le sue opere poetiche erano molto popolari e gli venne spesso chiesto di scrivere poesie per occasioni commemorative importanti. Gi\u00e0 alla fine del ventesimo secolo la maggior parte dei suoi primi lavori era stata etichettata come poesia popolare, ma alcune delle sue opere pi\u00f9 recenti, come per esempio la sua poesia pi\u00f9 nota, \u201cThe Cry of the Dreamer\u201d, sono considerate ancora molto positivamente.\nNell'ultima parte della sua vita O'Reilly divenne incline alle malattie e soffr\u00ec di attacchi di insonnia. Pubblic\u00f2 la sua ultima poesia \u201cThe useless ones\u201d su The Pilot del 1 febbraio 1890.\nMorte.\nIl 9 agosto 1890 O'Reilly prese il primo traghetto diretto alla sua casa di Hull in Massachusettes. In quel periodo soffriva di attacchi di insonnia. Quella sera fece una lunga passeggiata con il cognato John R. Murphy nella speranza che l'esercizio gli avrebbe favorito il sonno.\nPi\u00f9 tardi, durante la notte, assunse alcune compresse di un sonnifero della moglie, che conteneva idrato di cloralio.\nLa mattina del 10 agosto verso le 2 \u2013 3 del mattino la moglie si svegli\u00f2 e trov\u00f2 O'Reilly seduto in poltrona, una mano sul tavolo, vicino ad un libro e un sigaro nell'altra. O'Reilly aveva perso conoscenza. Sua moglie mand\u00f2 un domestico a chiamare il medico di famiglia, il Dott. Litchfield. Questi per circa un'ora cerc\u00f2 di rianimarlo, ma O'Reilly mor\u00ec poco dopo le 5 del mattino. Pubblicamente la morte di O'Reilly venne attribuita ad un arresto cardiaco, ma il certificato di morte dichiarava \u201cmorte per avvelenamento accidentale\u201d.\nCordoglio e omaggi.\nLa morte di O'Reilly provoc\u00f2 grandi espressioni di cordoglio e omaggi da parte della comunit\u00e0 di Boston e nel mondo; The Pilot pubblic\u00f2 la biografia completa di O'Reilly nel numero del 16 agosto. Il Cardinale James Gibbons, dopo avere ricevuto la triste notizia, dichiar\u00f2: \u201c\u00c8 una calamit\u00e0 pubblica. Non \u00e8 solo una perdita per il paese, ma \u00e8 una perdita per la Chiesa e per l'umanit\u00e0 tutta\u201d. Grover Cleveland scrisse: \u201cHo sentito con grande dispiacere che John Boyle O'Reilly \u00e8 mancato. Lo consideravo un uomo forte e capace, totalmente devoto a qualunque causa decidesse di sostenere, generoso nelle sue attivit\u00e0, onesto e caloroso nell'amicizia, e patriottico nel suo entusiasmo.\u201d. George Frisbie Hoar scrisse un telegramma alla moglie di O'Reilly nel quale diceva: \u201c Accetti la mia profonda partecipazione per la sua perdita e per una grande perdita pubblica. Suo marito aveva saputo mettere insieme le qualit\u00e0 pi\u00f9 nobili dell'irlandese e dell'americano\u201d.\nIl prete della sua parrocchia, il Reverendo J.W. McMahon della Chiesa di St. Mary di Charlestown dichiar\u00f2: \u201cHo sempre avuto una grande ammirazione per lui, sin da quando divenne membro della mia parrocchia. Per quanto riguarda la sua carriera precedente, anch'essa suscita il mio rispetto e la mia ammirazione. Era un uomo determinato e schietto, un uomo che amava la libert\u00e0 fine a s\u00e9 stessa e che desiderava che a tutti venisse data una possibilit\u00e0. Era un bravo marito, un bravo padre, un bravo cattolico e un brav'uomo.\u201d. Oliver Wendell Holmes Jr scrisse: \u201c John Boyle O'Reilly era uomo di stampo e natura eroici; coraggioso, avventuroso, patriotitco, entusiasta, dotato del perfervidum ingenium, caratteristico sia degli irlandesi, sia degli scozzesi. Siamo stati fieri di averlo avuto come cittadino acquisito, e sempre abbiamo avuto la sensazione che la sua patria non avrebbe dovuto fare a meno di tale nobile figlio. Le sue poesie mostrano ci\u00f2 che avrebbe potuto essere se si fosse dedicato alle lettere. Il suo merito maggiore \u00e8 che fu un onesto e coraggioso amante della sua patria e dei suoi simili\u201d. Anche il sindaco di Boston, Thomas N Hart, assieme ad altre personalit\u00e0 di Boston, rese omaggio.\nEsequie.\nAlle sue esequie, che furono celebrate il 13 agosto nella chiesa di St Mary a Charlestown, presenziarono migliaia di persone. Le strade adiacenti alla chiesa erano affollate di partecipanti al funerale. Trasportavano il feretro O'Donovan Rossa, Jeremiah O' Donovan, Michael Fitzgerald, James A. Wrenn, il Capitano Lawrence O'Brien, e Denis Cashman. La moglie di O'Reilly non partecip\u00f2 a causa del dolore che le imped\u00ec di lasciare il letto.\nO'Reilly dapprima venne sepolto nel cimitero di Calvary a Roxbury, ma nel novembre del 1890 i suoi resti vennero esumati e trasferiti al cimitero di Holyhood a Brookline.\nEredit\u00e0 e riconoscimenti.\nNel 1891 James Jeffrey Roche, il vice caporedattore di O'Reilly al Pilot di Boston, pubblic\u00f2 una biografia dal titolo \"La vita di John O'Reilly\".\nO'Reilly divenne uno dei pi\u00f9 famosi e rispettati giornalisti e autori degli Stati Uniti. Il suo attivismo nel campo dei diritti civili attrasse molta attenzione all'epoca; nel 1945 The Crisis descrisse O'Reilly come uno dei migliori amici e pi\u00f9 forti difensori che i neri americani abbiano mai avuto. Roche ne \"La vita di John O'Reilly\" (1891) scrisse \"O'Reilly difese i neri oppressi, cos\u00ec come aveva difeso gli indiani oppressi, onestamente e con zelo come aveva difeso per tutta la sua vita i suoi compatrioti oppressi. Per lui era moralmente impossibile fare altrimenti.\"\nIl 20 giugno 1896 (appena una settimana prima di quello che avrebbe dovuto essere il suo cinquantaduesimo compleanno) un gruppo bronzeo con O'Reilly venne inaugurato e il presidente Grover Cleveland tenne un discorso per l'occasione.\nAlla dedica del memoriale a Crispus Attucks nel 1888 venne letta pubblicamente una poesia di O'Reilly su Attucks\nIl Club John Boyle O'Reilly di Springfield, in Massachusetts, a lui intitolato, ha celebrato il suo 125mo compleanno nel 2005.\nIl suo nome \u00e8 stato dato al O'Reilly Terrace, un complesso abitativo della zona nord di Drogheda\nIntorno al 1987 \u00e8 stata fondata la John Boyle O'Reilly Association a Banury in Australia occidentale\nNel 2002 \u00e8 stato inaugurato un display interpretativo su John O'Reilly in Australia occidentale, nel Leschenault Peninsula Conservation Park, da dove era fuggito per andare in America.\nNell'aprile 2011, a Netterville, suo paese natale vicino a Drogheda in Irlanda, \u00e8 stata fondata la John Boyle O'Reilly Association\nJ.B. O'Reilly pub di West Leederville in Australia occidentale\nRichiesta di assoluzione.\nNel 1999 l'allora leader dell'opposizione, Geoff Gallop, chiese, senza successo, al Primo Ministro britannico e amico Tony Blair di concedere l'assoluzione a John Boyle O'Reilly.\nOpere.\n\"Songs from the Southern Seas\" (1873) \u2013 raccolta di poesie\n\"Songs, Legends and Ballads\" (1878) \u2013 raccolta di poesie\n\"Moondyne\" (1879) \u2013 romanzo basato sulle sue esperienze di galeotto in Australia occidentale\n\"The Statues in the Block\" (1881) \u2013 raccolta di poesie\n\"In Bohemia\" (1886) \u2013 raccolta di poesie\n\"The Ethics of Boxing and Manly Sport\" (1888) \u2013 trattato sulla salute e l'esercizio fisico, pi\u00f9 tardi ripubblicato con il titolo \"Athletics and Manly Sport\"\n\"Watchwords\" (1891) \u2013 pubblicato postumo e riveduto da Katherine E. Conway\n\"Selected poems of John Boyle O'Reilly\" (1904)\nNella cultura di massa.\nPare che O'Reilly fosse il poeta preferito del presidente americano John F. Kennedy.\nNel 1913 la casa cinematografica di Melbourne Lincoln-Cass Film Company produsse \"Moondyne\", un film muto basato sul romanzo di O'Reilly. Usc\u00ec nelle sale nel settembre del 1913.\nLa canzone degli U2 Van Diemens's Land contenuta nell'album Rattle and Hum (1988) si riferisce ed \u00e8 dedicata a O'Reilly.\nIl cantante folk Sean Tyrrell, della contea di Clare, ha musicato molte poesie di O'Reilly. Il suo album del 1994 \"Cry of a Dreamer,\" conteneva una trilogia.\nBrendan Woods, storico e musicista, ha scritto un'opera teatrale intitolata \"Catalpa\", che tratta della fuga dalla prigione di Fremantle nel 1876. La prima si svolse il 15 novembre 2006 nella sala del municipio di Fremantle facendo il tutto esaurito e l'opera venne rappresentata fino al 25 novembre. Il lavoro teatrale si basava sui diari di Denis Cashman, con poesie di John Boyle O'Reilly musicate e danzate ed era accompagnato da un ensemble musicale di cinque elementi.\nWoods nel 2006 ha pubblicato un CD intitolato \"John Boyle O'Reilly &amp; The Fenian Escape from Fremantle Gaol\".\nNel 2016 la John Boyle O'Reilly Association di Banbury ha realizzato un cortometraggio ispirato al periodo in cui O'Reilly aspettava il passaggio della Vigilant, il cui titolo \u00e8 \"In Search of the Vigilant.\" \u00c8 stato girato sulla penisola di Leschenault e in altre zone di Banbury. Il cortometraggio, della durata di trenta minuti, \u00e8 stato presentato a Banbury il 25 marzo 2017.\nNel 2017 il musicista dell'Australia occidentale Latehorse (Shane Thomas) ha pubblicato una canzone sulla fuga di O'Reilly intitolata A Dreamer Forever.\nO'Reilly \u00e8 raffigurato su una bottiglia di vino della collezione 19 Crimini."}
{"id": "7534698", "revid": "438678", "url": "https://it.wikipedia.org/wiki?curid=7534698", "title": "Tecnica analitica", "text": ""}
{"id": "7534701", "revid": "38120", "url": "https://it.wikipedia.org/wiki?curid=7534701", "title": "Il seme della follia (film)", "text": ""}
{"id": "7534704", "revid": "36426", "url": "https://it.wikipedia.org/wiki?curid=7534704", "title": "Convento delle Murate", "text": ""}
{"id": "7534707", "revid": "400694", "url": "https://it.wikipedia.org/wiki?curid=7534707", "title": "Stefi Geyer", "text": "Biografia.\nStefi Geyer nacque a Budapest nel 1888. Quando aveva 5 anni inizi\u00f2 a suonare il violino con suo padre, medico e violinista dilettante. Dai sette anni continu\u00f2 gli studi con Adolf K\u00e1lm\u00e1n alla Nemzeti Zenede (Scuola di musica secondaria). Enfant prodige, a nove anni fu ascoltata da Jen\u0151 Hubay che la prese come allieva all'Accademia di Musica di Budapest (1898-1902). Gi\u00e0 prima di completare gli studi, effettu\u00f2 delle tourn\u00e9e in Austria, Germania, Romania e Italia. \nAccanto al repertorio tradizionale, la Geyer fu una interprete e sostenitrice della musica del primo Novecento, collaborando e ispirando alcuni compositori della sua epoca, B\u00e9la Bart\u00f3k, Othmar Schoeck, Walter Schulthess, Willy Burkhard, Georg Haeser e altri. \nNel 1906 strinse amicizia col Bart\u00f3k. Rimasto affascinato dal talento della Geyer, Bart\u00f3k compose il Concerto n. 1 (1907-08) e le regal\u00f2 il manoscritto. Ma poco tempo dopo, Bart\u00f3k dovette prendere atto che la sua relazione con la violinista si andava deteriorando, sino alla definitiva rottura. La Geyer conserv\u00f2 il manoscritto sino alla morte senza mai parlarne n\u00e9 eseguirlo in pubblico. \nIl suo primo matrimonio fu con l'avvocato viennese Edwin Jung, che mor\u00ec durante l'epidemia di influenza della prima guerra mondiale. Nel 1920 spos\u00f2 in seconde nozze il compositore svizzero Walter Schulthess.\nInsegn\u00f2 al Conservatorio di Zurigo dal 1934 al 1953; tra i suoi studenti, Aida Stucki, Rudolf Baumgartnere Klaus Huber. \nManc\u00f2 a Zurigo nel 1956."}
{"id": "7534709", "revid": "98293964", "url": "https://it.wikipedia.org/wiki?curid=7534709", "title": "Sobborghi", "text": ""}
{"id": "7534727", "revid": "466539", "url": "https://it.wikipedia.org/wiki?curid=7534727", "title": "Sally Kirkland (giornalista)", "text": "Sally Kirkland \u00e8 stata Fashion Editor e redattore di moda della rivista \"Vogue\" e ha lavorato come unico redattore di moda presso la rivista \"Life\" tra il 1947 e il 1969. Insieme a Grace Kelly e alla stilista Vera Maxwell, la Kirkland ricevette nel 1955, per il suo contributo dato alla moda, il prestigioso premio \"Neiman Marcus Fashion Award\".\nBiografia.\nNata come Sarah Phinney a El Reno (Oklahoma-USA). \u00c8 stata sposata con Frederic McMichael Kirkland; la loro unica figlia \u00e8 l'attrice Sally Kirkland, sua omonima. Nel 1939, \u00e8 assistente di redazione della rivista \"Vogue\" e nel 1946, ne diventa redattrice. \u00c8 corrispondente dal Pacifico della rivista Life durante la seconda guerra mondiale e dal 1947 al 1969 ne fu redattrice di moda. Si adopera per rendere la rivista sempre pi\u00f9 influente nel settore della moda internazionale. \u00c8 stata la prima editrice di moda ad essere conosciuta sia negli USA che in Europa spostandosi spesso dall'uno all'altro continente per seguire tutti gli eventi e le sfilate di moda. Ha fermato il traffico in Place de la Concorde a Parigi per ottenere una foto di moda. Ha messo l'Irlanda sulla mappa della moda internazionale pubblicando in copertina la designer irlandese Sybil Connolly. Contribuisce al fascino di Grace Kelly, Audrey Hepburn, Faye Dunaway e Jacqueline Kennedy Onassis da lei trasformate in icone della moda.\nNei primi anni cinquanta \u00e8 in Italia spostandosi tra Via Vittorio Veneto a Roma e Palazzo Pitti a Firenze e segue entusiasticamente la crescita e l'affermarsi dell'Alta Moda di cui ne riporta entusiasticamente le cronache su Life negli USA. Nel luglio del 1954, viene premiata dagli stilisti Emilio Schuberth, Vincenzo Ferdinandi, le Sorelle Fontana, Giovannelli-Sciarra, Eleonora Garnett e Mingolini-Gugenheim per il suo ruolo di ambasciatrice della moda italiana negli Stati Uniti in occasione di \"Alta Moda a Castel Sant'Angelo\" ambientato nella suggestiva cornice del celebre castello.\nSempre nello stesso anno, a Firenze a Palazzo Pitti, ricevette dalle mani di Giovanni Battista Giorgini, l'Ordine della Stella della Solidariet\u00e0 Italiana, premiata dal Governo Italiano per i suoi reportage sulla moda italiana. \"Ero segretamente soddisfatta, perch\u00e9 la medaglia era verde e dorata e si abbinava bene all'abito da sera che ho sfoggiato in quella occasione\"."}
{"id": "7534728", "revid": "8660", "url": "https://it.wikipedia.org/wiki?curid=7534728", "title": "Krak\u00f3w Kings", "text": "I Krak\u00f3w Kings sono una squadra di football americano di Cracovia, in Polonia. Sono nati nel 2012 in seguito alla fusione dei Krak\u00f3w Tigers con i Krak\u00f3w Knights (a loro volta fondati nel 2006); giocano in PFL1, il massimo livello del campionato polacco."}
{"id": "7534730", "revid": "736476", "url": "https://it.wikipedia.org/wiki?curid=7534730", "title": "Walker Basin", "text": "Walker Basin \u00e8 un'isolata area non incorporata e valle nella parte meridionale della Sierra Nevada, nella contea di Kern, in California.\nGeografia fisica.\nLa valle e comunit\u00e0 di Walker Basin si trova a sud del lago Isabella e della Kern River Valley, a est di Bakersfield e a nord del passo di Tehachapi, vicino al confine meridionale della foresta nazionale di Sequoia.\nLa valle \u00e8 incorniciata dalla Breckenridge Mountain alta piedi ( m) sul lato ovest e la Piute Mountain a est. La comunit\u00e0 di Havilah \u00e8 a nord su un canyon, e le comunit\u00e0 di Fig Orchard e Millersville si trovano a sud su una dorsale.\nStoria.\nWalker Basin prende il nome da Joseph Reddeford Walker, un pioniere dell'area."}
{"id": "7534735", "revid": "1846281", "url": "https://it.wikipedia.org/wiki?curid=7534735", "title": "Finale del campionato mondiale di calcio 2018", "text": " \nLa finale del campionato mondiale di calcio 2018 si \u00e8 disputata il 15 luglio 2018 allo Stadio Lu\u017eniki di Mosca tra la e la , ed ha visto i francesi vittoriosi per 4-2. Si \u00e8 conclusa ai tempi regolamentari dopo tre finali consecutive della coppa del mondo dilungatesi ai supplementari. Non venivano segnati 6 gol in finale da 52 anni.\nCammino verso la finale.\nLa , partita tra le favorite alla vittoria finale, ha esordito al mondiale con una vittoria per 2-1 sull' nella prima partita del \"gruppo C\". Nella seconda partita contro il arriva una nuova vittoria per 1-0 che d\u00e0 alla nazionale francese gi\u00e0 la certezza matematica di qualificarsi agli ottavi di finale. Nella terza partita del girone pareggia 0-0 contro la . Nella fase a eliminazione diretta i francesi hanno superato dapprima l' 4-3, in seguito l', battuto per 2-0. In semifinale hanno sconfitto il per 1-0, tornando cos\u00ec a disputare una finale dei Mondiali 12 anni dopo quella persa ai rigori contro l' nel 2006.\nLa chiude invece il proprio girone a punteggio pieno, in seguito alle vittorie contro (2-0), Argentina (3-0) e (2-1). Nella fase a eliminazione diretta, la compagine balcanica termina in parit\u00e0 tutti e tre gli incontri al termine dei tempi regolamentari; agli ottavi batte la Danimarca ai tiri di rigore, dopo che i tempi regolamentari si erano chiusi sul punteggio di 1-1. Stessa sorte contro i padroni di casa della , fermati sul 2-2 ai tempi supplementari e battuti poi dagli undici metri, mentre in semifinale i croati hanno ragione in rimonta dell', passata in vantaggio a inizio gara, grazie alle reti di Ivan Peri\u0161i\u0107 e Mario Mand\u017euki\u0107, realizzate rispettivamente nel secondo tempo e nel secondo supplementare, rimonta che consente alla Croazia di disputare per la prima volta nella sua storia la finale del campionato del mondo, divenendo la decima nazionale europea e la tredicesima in assoluto a raggiungere questo risultato. La Croazia, inoltre, \u00e8 la seconda squadra a passare due turni consecutivi ad eliminazione diretta ai tiri di rigore dopo l'Argentina nel 1990.\nTabella riassuntiva del percorso.\n\"Note: In ogni risultato sottostante, il punteggio della finalista \u00e8 menzionato per primo.\"\nDescrizione della partita.\nLe due nazionali si contesero il trofeo mondiale allo Stadio Lu\u017eniki di Mosca, davanti a spettatori e sotto un cielo attraversato da numerosi lampi a causa del leggero temporale. Tra gli spettatori, si trovarono dieci capi di Stato, tra cui il Presidente della Russia Vladimir Putin, quello francese Emmanuel Macron e quello croato Kolinda Grabar-Kitarovi\u0107. Le formazioni iniziali furono le stesse adottate nelle semifinali.\nLa Croazia domin\u00f2 la parte iniziale del primo tempo. Al 18', per\u00f2, il centrocampista francese Antoine Griezmann fu atterrato da Marcelo Brozovi\u0107, e ricevette una punizione dai 27 metri nonostante le proteste del croato: la conseguente punizione fu deviata di testa da Mand\u017euki\u0107 e si insacc\u00f2 in rete, aprendo cos\u00ec la finale con uno sfortunato autogol. Dieci minuti dopo, la Croazia riusc\u00ec a trovare il gol del pareggio con un destro sull'angolo destro della rete francese per mano di Ivan Peri\u0161i\u0107, assistito da Domagoj Vida dopo un destro su punizione di Luka Modri\u0107. Al 34', lo stesso Peri\u0161i\u0107 tocc\u00f2 per\u00f2 con la mano il pallone in area di rigore, gesto visto dal VAR: quattro minuti dopo sul dischetto and\u00f2 Griezmann, che trasform\u00f2 il gol del 2-1 e il suo quarto gol al mondiale.\nAll'inizio del secondo tempo, un contropiede croato fu fermato dall'intrusione di alcuni invasori di campo inseguiti dalla sicurezza: la banda rock femminista Pussy Riot si addoss\u00f2 le responsabilit\u00e0 dell'accaduto. Al 59', la Francia allung\u00f2 il vantaggio con Paul Pogba, che dopo una respinta tir\u00f2 un sinistro dal limite dell'area che si insacc\u00f2 alla sinistra della rete; sei minuti dopo, Kylian Mbapp\u00e9 centr\u00f2 anche lui la rete con un destro basso fuori dall'area che gonfi\u00f2 la rete alla sua sinistra. Al 69', il portiere francese Hugo Lloris tent\u00f2 di respingere un passaggio di Mand\u017euki\u0107, e questi tir\u00f2 a porta vuota con un destro che port\u00f2 il punteggio sul 4-2. Il triplice fischio finale diede alla Francia la possibilit\u00e0 di festeggiare il secondo titolo mondiale della sua storia, a 20 anni esatti dal primo trionfo."}
{"id": "7534738", "revid": "1001457", "url": "https://it.wikipedia.org/wiki?curid=7534738", "title": "Stazione di Centola", "text": ""}
{"id": "7534742", "revid": "1805885", "url": "https://it.wikipedia.org/wiki?curid=7534742", "title": "Spirito e sangue", "text": "Spirito e Sangue di Armando Mazza \u00e8 una raccolta di 34 liriche, pubblicate postume da manoscritto originale composto tra gli anni Cinquanta e i primi anni Sessanta del '900.\nLa vicenda editoriale.\nNella raccolta, non tutto \u00e8 inedito, ma nuova e originale \u00e8 l'organizzazione delle parti e il disegno complessivo dell'opera nella stesura \"manoscritta\" realizzata da Armando Mazza per la stampa. Alcune liriche tolte da precedenti pubblicazioni parolibere \u2013 apparse in riviste futuriste specializzate o in volume \u2013 sono normalizzate dal punto di vista formale, altre provengono integralmente o parzialmente da vecchi e recenti volumetti di limitata diffusione o sono riprese dalle pagine di periodici letterari destinati a un pubblico selezionato.\nL'opera.\nIl cambio di registro formale, a distanza d'anni dalla sperimentazione futurista di \"Firmamento\" , conforme all'analogo processo seguito da altri poeti futuristi, avviene a ripresa e completamento dei poemetti \"intimistici\" degli anni Cinquanta: \"Lelia la sposa perduta\", \"Mamma\", \"Il Padre\" .\nL'opera \u2013 organizzata in quattro sezioni: \"Primavere spente\", \"Fulgidezze\", \"Uomini\", \"An\u00e8liti dell\u2019Esule\" \u2013 riassume, stabilizzandole, tutte le qualit\u00e0 che costituiscono la poetica di Armando Mazza, dissimile da ogni altra poetica intesa al frammento, a introspezioni arcane, a modulazioni sincopate.\nAlterna canti di primavere spente, configurate da creature femminili a cui il destino non ha sorriso (la poetessa Angelina Cutino, Ofelia), con fulgidezza del cielo, del mare, della terra e con turbativit\u00e0 psichiche; prosegue con profili di esseri caratterizzati dalla bont\u00e0, o dall'arte (Amilcare Cipriani, Onorio Ruotolo, Lorenzo Viani), o da aspirazioni a vette supreme, a mete lontane nelle quali annegare disincanti, nostalgie, malesseri mortali.\n\u00abLiriche fra favellate e balenanti\u00bb \u2013 nella definizione di Paolo Buzzi premessa al volume \u2013 sono caratterizzate da vocabolario scelto e talora inusitato, finezze di matrice letteraria, brillio di immagini."}
{"id": "7534744", "revid": "1001457", "url": "https://it.wikipedia.org/wiki?curid=7534744", "title": "Giovanni Ciardi-Dupr\u00e8", "text": ""}
{"id": "7534745", "revid": "98294515", "url": "https://it.wikipedia.org/wiki?curid=7534745", "title": "Fritz Mayer van den Bergh", "text": ""}
{"id": "7534747", "revid": "57342", "url": "https://it.wikipedia.org/wiki?curid=7534747", "title": "Spirito e Sangue", "text": ""}
{"id": "7534752", "revid": "1001457", "url": "https://it.wikipedia.org/wiki?curid=7534752", "title": "Eugenio Dupr\u00e8 Thes\u00e8ider", "text": ""}
{"id": "7534755", "revid": "1543377", "url": "https://it.wikipedia.org/wiki?curid=7534755", "title": "Theodore Besterman", "text": "Biografia.\nTheodore Deodatus Nathaniel Besterman \u00e8 nato nel 1904 a \u0141\u00f3d\u017a, in Polonia ma si trasfer\u00ec a Londra in giovent\u00f9. Nel 1925 fu eletto presidente della British Federation of Youth Movements. Nel 1930, tenne lezioni presso la London School of Librarianship, e pubblic\u00f2 molte opere sulla bibliografia. \nDurante la seconda guerra mondiale, Besterman prest\u00f2 servizio nella British Royal Artillery e nelL'Army Bureau of Current Affairs. Successivamente ha lavorato per l'UNESCO, in particolare su vari approcci internazionali alla bibliografia. \nNegli anni '50, Besterman inizi\u00f2 a concentrarsi sulla raccolta, la traduzione e la pubblicazione degli scritti di Voltaire, compresa molta corrispondenza precedentemente non pubblicata. Questo lo Tenne occupato per il resto della sua vita. Visse nella casa di Voltaire a Ginevra, dove fond\u00f2 l'Institut et Mus\u00e9e Voltaire e pubblic\u00f2 107 volumi di lettere di Voltaire e una serie di libri intitolata \"Studies on Voltaire and the 18th Century\". Il Forum per gli studi linguistici moderni ha definito l'edizione di Besterman della corrispondenza \"il pi\u00f9 grande pezzo unico di cultura voltairiana per oltre un secolo\".\nDurante gli ultimi anni della sua vita, Besterman collabor\u00f2 con l'Universit\u00e0 di Oxford. Dopo la sua morte la sua vasta collezione di libri e manoscritti, che includeva molte edizioni, fu trasferita in un'elegante sala dell'Istituto Taylor (il centro universitario per le lingue moderne). Questa sala \u00e8 stata ribattezzata come la Voltaire Room. Dopo la morte di Besterman, avvenuta il 10 novembre 1976, la Fondazione Voltaire fu conferita permanentemente all'Universit\u00e0 di Oxford.\nRicerche parapsicologiche.\nTra il 1927 e il 1935 fu ufficiale investigativo della Society for Psychical Research (SPR). Ha scritto due libri su Annie Besant e molti lavori di ricerca psichica. Era un ricercatore critico, divenne scettico sulla maggior parte dei fenomeni paranormali riportati nel \"Journal of the Society for Psychical Research\"."}
{"id": "7534757", "revid": "110157", "url": "https://it.wikipedia.org/wiki?curid=7534757", "title": "Sh\u014d Sasaki", "text": " \nHa preso parte a due edizioni dei Giochi olimpici ( e ) e conta quattro partecipazioni ai Giochi asiatici (Pusan 2002, Doha 2006, Canton 2010 e Incheon 2014)."}
{"id": "7534758", "revid": "599013", "url": "https://it.wikipedia.org/wiki?curid=7534758", "title": "Sh\u014d Sasaki (calciatore)", "text": "Carriera.\nProdotto dell'Universit\u00e0 di Kanagawa, debutta tra i professionisti nel 2012 presso il , squadra della J2 League. Impiegato subito in pianta stabile, al termine della stagione contribuisce alla promozione del Ventforet in J1 League.\nDopo tre stagioni da titolare, nel corso delle quali raccoglie 102 presenze e 8 reti in campionato, nel 2015 \u00e8 acquistato dal ."}
{"id": "7534760", "revid": "348618", "url": "https://it.wikipedia.org/wiki?curid=7534760", "title": "Sho Sasaki", "text": ""}
{"id": "7534763", "revid": "322321", "url": "https://it.wikipedia.org/wiki?curid=7534763", "title": "Valdenogher", "text": "Valdenogher \u00e8 una frazione del comune di Tambre, in provincia di Belluno. \nIl paese \u00e8 a ridosso del quinto chilometro della strada SP28, denominata \"Coste d'Alpago\". Si trova alla sommit\u00e0 di una collina posta geograficamente al centro dell'Alpago, assumendo una posizione dominante sul Lago di Santa Croce, ben visibile dal lato Sud-Ovest del paese. \nL'origine del nome deriva dal dialetto locale, dove \"Val de Nogher\" indica una Valle ricca di noci.\nAd oggi la popolazione attuale si attesta sui 150 abitanti.\nMonumenti e luoghi d'interesse.\nChiesa della Madonna della Salute.\nLa chiesa della Madonna della Salute, intitolata a San Matteo, risale al 1700 e fu probabilmente costruita dagli abitanti del luogo per chiedere che la popolazione fosse risparmiata dalla peste. La chiesa \u00e8 stata dedicata a San Matteo nel 2007, dopo un importante restauro. Il restauro della chiesa \u00e8 partito inizialmente dal campanile, danneggiato da un fulmine l'11 settembre 2003, che ne ha rovinato la parte superiore. \nParticolarit\u00e0 della torre campanaria \u00e8 la presenza, all'apice, della statua di un angelo che ruota al passare delle ore, guardando cos\u00ec tutto il paese.\nCasa museo dell'alchimista.\nPiccola perla del paese, la casa dell'alchimista \u00e8 un edificio risalente al XIV secolo che presumibilmente \u00e8 appartenuto ad un alchimista. Il restauro di quello che allora sembrava un edificio particolare, simile ad una villa veneta, \u00e8 iniziato negli anni novanta, dopo che gli ultimi proprietari lo avevano donato, ormai in rovina, alla Comunit\u00e0 Montana dell'Alpago. Dopo i primi lavori ci si \u00e8 accorti che quelli che potevano sembrare solo dei decori sulla facciata erano in realt\u00e0 simboli legati all'alchimia, teoria che fu poi confermata con il ritrovamento della base dell'Atanor, il forno alchemico.\nRacconti orali, non confermati, affermano che negli anni trenta furono ritrovati nella vecchia soffitta libri di magia, bruciati perch\u00e9 si pensava portassero sfortuna. Cos\u00ec \u00e8 andata persa forse l'ultima fonte che avrebbe potuto chiarire i misteri che avvolgono l'edificio.\nTradizioni e festivit\u00e0.\nMadonna della Salute.\nIl 21 novembre, patrono del paese, vi \u00e8 una processione con la statua della madonna. La tradizione vuole che nelle terrazze delle case vengano esposte delle tovaglie bianche al passare della folla.\nFesta del Noce in Fiore.\nL'ultimo fine settimana di luglio vi \u00e8 la tradizionale sagra del \"Noce in Fiore\"."}
{"id": "7534765", "revid": "1001457", "url": "https://it.wikipedia.org/wiki?curid=7534765", "title": "Garbage In, Garbage Out", "text": ""}
{"id": "7534766", "revid": "98294876", "url": "https://it.wikipedia.org/wiki?curid=7534766", "title": "Provincia della Svezia", "text": ""}
{"id": "7534769", "revid": "110157", "url": "https://it.wikipedia.org/wiki?curid=7534769", "title": "Chiesa del Sacro Cuore (Monza)", "text": "La chiesa del Sacro Cuore (nota anche come Sacro Cuore al Triante) \u00e8 un luogo di culto cattolico che si trova nella citt\u00e0 di Monza, nel quartiere di Triante, dedicata al Sacro Cuore di Ges\u00f9.\nStoria.\nL'edificio sorge in via Vittorio Veneto, una delle principali strade del quartiere. \nNegli anni '30 il quartiere crebbe rapidamente, per cui sorse il bisogno di un luogo di culto per la comunit\u00e0 locale, allora servita dalla chiesa del vicino quartiere di San Biagio. Nel 1933 fu donato alla parrocchia di San Biagio il terreno e il 17 novembre 1934 il cardinale Alfredo Ildefonso Schuster benedisse la prima pietra, dando avvio alla costruzione. Il progetto degli ingegneri Andrea Bellini e Angelo Pagnoni rimase per molti anni incompiuto, ma la chiesa fu benedetta e aperta al pubblico il 29 giugno 1935.\nLa chiesa \u00e8 diventata sede della parrocchia omonima dal 1\u00ba dicembre 1948.\nNel 1965 si avviarono i lavori di completamento del troncone primitivo, creando una planimetria a croce ampliata per aumentare la capienza fino alla superficie di 939 metri quadrati. Il 28 ottobre 1966 il cardinale Giovanni Colombo celebr\u00f2 la prima messa nella chiesa ultimata ancora a rustico.\nLa consacrazione solenne avvenne il 20 ottobre 1977.\nLa parrocchia del Sacro Cuore gestisce anche l'oratorio San Giovanni Bosco, situato in Via Duca D'Aosta, alle spalle della chiesa.\nDescrizione.\nL'esterno dell'edificio \u00e8 semplice, caratterizzato dai muri di mattoni rossi. Il portale \u00e8 sormontato da un mosaico che rappresenta la fonte della salvezza cui si abbeverano due cerve.\nL'interno \u00e8 lineare e spoglio, presenta una pianta a croce \"commissa\", con tre navate, transetto e abside. Gli elementi architettonici si rifanno in gran parte alla sua forma del dopoguerra; sono invece frutto dell'adeguamento architettonico condotto negli anni 2000 ad opera dell'architetto Giancarlo Marzorati le volte a botte di legno della navata centrale e del transetto e la sistemazione del presbiterio.\nLe decorazioni consistono in alcune opere di Marco Carn\u00e0 (i due cicli di 18 dipinti sui due lati del transetto: \"Ges\u00f9, il Cristo\" e \"Via Crucis\"; le vetrate delle tre finestre della facciata d'ingresso che rappresentano il \"Salvatore\", la \"Speranza\" e la \"Vergine Maria\", quelle del portone e delle finsetre del transetto che raffigurano angeli), negli arazzi di patchwork che coprono le pareti delle navate laterali, nelle statue di terracotta della \"Madonna col Bambino\" e \"San Giuseppe\" di Antonio da Nova e nella grande icona del \"Crocifisso trionfante\" dell'iconografo romeno Irineu Toader che sovrasta il presbiterio.\nNel seminterrato sottostante il transetto della chiesa si trova il salone \"sottochiesa\", decorato con i disegni preparatori delle vetrate di Marco Carn\u00e0."}
{"id": "7534786", "revid": "144796", "url": "https://it.wikipedia.org/wiki?curid=7534786", "title": "Theodoli (famiglia)", "text": "I Theodoli sono una famiglia nobile italiana originaria di Forl\u00ec che si stabil\u00ec a Roma nel XVI secolo.\nStoria.\nIl capostipite della famiglia fu Federico Theodoli, che prese parte alla prima crociata.\nOriginari della citt\u00e0 di Forl\u00ec si stabilirono a Roma nel XVI secolo quando, nel 1570, Girolamo Theodoli acquist\u00f2 le signorie di San Vito Romano, Pisoniano e Ciciliano.\nMario Theodoli fu ordinato cardinale e vescovo di Imola da Papa Urbano VIII.\nNel 1746, Papa Benedetto XIV, li inserisce fra i patrizi coscritti.\nAugusto Theodoli fu ordinato cardinale da Papa Leone XIII."}
{"id": "7534788", "revid": "4175", "url": "https://it.wikipedia.org/wiki?curid=7534788", "title": "IRB Nations Cup 2013", "text": "La IRB Nations Cup 2013 fu l'8\u00aa edizione della Nations Cup, competizione internazionale organizzata dall'International Rugby Board al fine di favorire la crescita delle federazioni di secondo livello tramite l'incontro con le nazionali \"A\" di quelle di primo livello.\nSi svolse tra l'8 e il 16 giugno 2013 a Bucarest fra quattro squadre: le rappresentative A di Argentina e Italia ( e \"Argentina Jaguares\") e le nazionali maggiori di (Paese organizzatore) e .\nFu la settima di dieci edizioni consecutive a tenersi in Romania, la cui squadra vinse il titolo per la seconda volta a seguire.\nL'edizione segn\u00f2 anche il ritorno al formato a 4 squadre dopo sei tornei consecutivi disputati da 6 concorrenti.\nFormula.\nLe quattro squadre si incontrarono in un girone unico all'italiana in cui ciascuna incontr\u00f2 le altre tre.\nLa classifica finale fu stilata secondo le regole di punteggio dell'emisfero sud, quindi 4 punti per la vittoria, 2 per il pareggio, 0 per la sconfitta pi\u00f9 gli eventuali bonus per quattro mete realizzate e/o la sconfitta con sette o meno punti di scarto."}
{"id": "7534789", "revid": "110157", "url": "https://it.wikipedia.org/wiki?curid=7534789", "title": "Eurosport", "text": "Eurosport \u00e8 un network pan-europeo di canali televisivi sportivi, di propriet\u00e0 di Discovery. L'azienda \u00e8 anche proprietaria del servizio di streaming di eventi sportivi Eurosport Player poi confluito nel servizio Discovery+.\nCanali.\nEurosport Events.\nEurosport Events (in passato noto come \"KSO Kigema Sports Organisation Ltd\") \u00e8 la divisione di Eurosport che si occupa di organizzare, promuovere e produrre eventi sportivi. Si occupa di organizzare la Coppa del mondo turismo (WTCR), il Campionato Europeo Rally (ERC), l'ETCR (un pianificato campionato turismo con auto elettriche) e il Campionato mondiale Endurance (motociclismo). Tutti i campionati organizzati vengono trasmessi in Europa da Eurosport."}
{"id": "7534791", "revid": "92723", "url": "https://it.wikipedia.org/wiki?curid=7534791", "title": "Jakob Laurentz Studach", "text": "Biografia.\nMonsignor Jakob Laurenz Studach nacque a Altst\u00e4tten il 25 gennaio 1796 ed era figlio di Matth\u00e4us Studach e di sua moglie Magdalena (nata Hasler).\nFormazione e ministero sacerdotale.\nDopo essersi diplomato al liceo cantonale, inizi\u00f2 a studiare medicina all'Universit\u00e0 di Vienna. Qui entr\u00f2 in contatto con il convertito e sacerdote cattolico Zacharias Werner (1768-1823), che apparteneva al circolo sorto attorno a Clemente Maria Hofbauer (1751-1820). Fu grazie alla sua influenza che Studach decise di studiare teologia. Nel 1817 si iscrisse all'Universit\u00e0 di Landshut dove fu allievo del futuro vescovo Johann Michael Sailer (1751-1832), uno dei pi\u00f9 eminenti teologi del suo tempo.\nDal maggio del 1818 al novembre del 1819 fu tutore dei figli minori del conte e poeta Friedrich Leopold zu Stolberg-Stolberg (1750-1819) nella loro residenza di Melle, in Bassa Sassonia.\nIl 18 febbraio 1820 fu ordinato presbitero per la diocesi di Eichst\u00e4tt a Landshut. In seguito oper\u00f2 in diverse parrocchie della diocesi e fu educatore nella casa di Eugenio di Beauharnais, duca di Leuchtenberg e principe di Eichst\u00e4tt. Questi era il figliastro dell'imperatore Napoleone Bonaparte e genero del re Massimiliano I Giuseppe di Baviera.\nNel 1823 una delle sue allieve, la principessa Giuseppina (1807-1876), spos\u00f2 il principe ereditario e futuro re Oscar di Svezia. Ella volle prendere padre Studach come confidente e consigliere. Il prete si trasfer\u00ec con la principessa a Stoccolma dove lavor\u00f2 come cappellano di corte e supervision\u00f2 la piccola ma rigorosa comunit\u00e0 cattolica. Dal 1828 fu insegnante di filosofia tedesca di Charles de Montalembert (1810-1870), i cui genitori allora risiedevano a Stoccolma.\nIl 10 agosto 1833 papa Gregorio XVI lo nomin\u00f2 vicario apostolico di Svezia senza dignit\u00e0 episcopale. Tale circoscrizione contava appena 400 fedeli. Per diffondere il cattolicesimo fece arrivare diversi sacerdoti dai Paesi Bassi.\nNel 1844 la principessa Giuseppina divenne regina di Svezia. Sia lei che padre Studach fecero tutto il possibile per promuovere la Chiesa cattolica ed erano molto impegnati.\nMinistero episcopale.\nIl 22 maggio 1862 papa Pio IX lo nomin\u00f2 vescovo titolare di Ortosia di Caria. Ricevette l'ordinazione episcopale il 1\u00ba settembre successivo nella cappella del Collegio teutonico di Santa Maria dell'Anima a Roma dal cardinale Karl August von Reisach, prefetto della Congregazione degli studi, coconsacranti l'arcivescovo metropolita di Monaco e Frisinga Gregor Leonhard Andreas von Scherr e il vescovo di Osnabr\u00fcck Paul Ludolf Melchers.\nGrazie alla sua notoriet\u00e0 nei paesi di lingua tedesca fu in grado di raccogliere molte donazioni e costru\u00ec le chiese cattoliche di Stoccolma tra il 1835 e il 1837, di Kristiania tra il 1850 e il 1856 e di G\u00f6teborg nel 1862. La chiesa di Sant'Eugenia a Stoccolma fu il primo edificio di culto cattolico ad essere realizzato in Svezia dopo la Riforma protestante. Nella stessa citt\u00e0 realizz\u00f2 il palazzo vescovile e il cimitero cattolico. Ordin\u00f2 anche il primo prete svedese, padfe Josef Popp, che in seguito divenne parroco a Malm\u00f6. A Kristiania fond\u00f2 la prima parrocchia cattolica della Norvegia.\nMonsignor Studach scrisse numerosi articoli sui giornali ecclesiastici tedeschi circa le condizioni religiose della sua area di missione. Tradusse anche un catechismo, un libro di preghiere e il libro devozionale \"Goffine's Handpostille\" dall'inglese allo svedese, cos\u00ec come alcuni testi dal tedesco allo svedese, il pi\u00f9 noto dei quali \u00e8 la raccolta di poesie \"Schwedische Volksharfe\" del 1826. Tradusse il \"S\u00e4mund's Edda des Weisen\" dall'islandese. Nel 1856 pubblic\u00f2 un lavoro sulla storia religiosa dei tedeschi intitolato \"Die Urreligion, oder das entdeckte Uralphabet\".\nMor\u00ec a Stoccolma il 9 maggio 1873 all'et\u00e0 di 76 anni.\nGenealogia episcopale.\nLa genealogia episcopale \u00e8:"}
{"id": "7534792", "revid": "287204", "url": "https://it.wikipedia.org/wiki?curid=7534792", "title": "Ghiandola olocrina", "text": "In istologia, una ghiandola olocrina \u00e8 una ghiandola che accumula il secreto nel citoplasma delle sue cellule e lo libera attraverso la rottura della membrana plasmatica delle cellule stesse. Poich\u00e9 le cellule del tessuto vanno incontro a morte \u00e8 necessaria la presenza in posizione basale di uno strato germinativo di cellule staminali per rimpiazzare quelle che si frammentano.\nIn base alle modalit\u00e0 di secrezione si possono distinguere anche ghiandole apocrine e merocrine.\nEsempi di ghiandole olocrine sono le ghiandole di Meibomio delle palpebre e le ghiandole sebacee della pelle. Queste ultime, producono una secrezione (sebo) rilasciandola assieme ai resti delle cellule morte."}
{"id": "7534795", "revid": "6923", "url": "https://it.wikipedia.org/wiki?curid=7534795", "title": "Mama, You Been on My Mind", "text": "Mama, You Been on My Mind \u00e8 una canzone del cantautore americano Bob Dylan. Scritta nel 1964 durante un viaggio in Europa, la canzone affronta la recente separazione con la fidanzata Suze Rotolo. Dylan ha registrato per la prima volta la canzone nel giugno di quell'anno durante una sessione per il suo album \"Another Side of Bob Dylan\". Tuttavia la canzone non \u00e8 stata inclusa nell'album e la versione di Dylan \u00e8 rimasta inedita fino al 1991. In totale, negli anni '90 e 2000 sono state pubblicate quattro versioni della serie Bootleg di Dylan, incluse due esibizioni dal vivo con Joan Baez del 1964 e 1975 .\nMolti artisti hanno reinterpretato la canzone, tra cui Joan Baez, Jeff Buckley, Judy Collins, Ricky Nelson, Johnny Cash, George Harrison, Linda Ronstadt, e Rod Stewart nell'album \"Never a Dull Moment\" del 1972. Dylan stesso ha eseguito \"Mama, You Been on My Mind\" pi\u00f9 di duecento volte nei concerti.\nComposizione.\nDylan complet\u00f2 un tour di concerti in Inghilterra nel maggio del 1964 e in seguito viaggi\u00f2 in Francia, Germania e Grecia. Durante la sua visita in Grecia ha scritto diverse canzoni per il suo album successivo, \"Another Side of Bob Dylan\", tra cui la stessa \"Mama, You Been on My Mind\".\nDopo essere tornato negli Stati Uniti, Dylan si rec\u00f2 allo Studio A della Columbia il 9 giugno 1964 e in una sola notte registr\u00f2 14 nuove canzoni, tra cui \"Mama, You Been On My Mind\". Tuttavia, quando l'album \u00e8 stato pubblicato due mesi dopo, la canzone non \u00e8 stata inclusa. Circolata come bootleg per molti anni, l'uscita di \"Mama, You Been on My Mind\" avvenne ufficialmente nel 1991 su \"The Bootleg Series Volumes 1\u20133 (Rare &amp; Unreleased) 1961\u20131991\".\nIl brano.\nDue bozze di \"Mama, You Been on My Mind\" sono state scritte da Dylan sulla carta da lettere del May Fair Hotel di Londra, dove aveva soggiornato durante il suo tour. Secondo il biografo Clinton Heylin, la canzone era uno dei tre brani che scrisse mentre visitava l'Europa che riguardava la separazione con la sua ragazza, Suze Rotolo, a met\u00e0 marzo 1964.\nCome descrive il critico Oliver Trager, la canzone \u00e8 un \"semplice brano d'amore di separazione e desiderio\" con una \"melodia stupenda e testi che scendono a cascate, quasi incantatori\". Ciascuna delle stanze della canzone, ad eccezione dell'ultima, termina con il ritornello del titolo, o varianti di esso.\nHoward Sounes, un altro biografo di Dylan, considera il brano \"una delle migliori canzoni d'amore che abbia mai scritto\u201d.\nEsecuzioni.\nNel giro di un paio di settimane dopo la sessione di Columbia, Dylan registr\u00f2 \"Mama, You Been on My Mind\" come demo per i suoi editori, appartenenti alla Witmark Music. La versione demo, che divenne disponibile anche come bootleg, fu finalmente rilasciata su \" nel 2010.\nLa prima esibizione pubblica della canzone di Dylan avvenne in presenza di Joan Baez, durante un concerto della cantautrice al Forest Hills di Queens (New York), l'8 agosto 1964. Dylan esegu\u00ec la canzone in un altro duetto con Baez un paio di mesi dopo, il 31 ottobre, nel suo debutto da solista alla Philharmonic Hall di New York, questa volta con lei come ospite. Una registrazione del concerto venne pubblicata in \" del 2004.\n\"Mama, You Been on My Mind\" \u00e8 stata ripresa in duetto da Dylan e Baez durante il tour Rolling Thunder Revue del 1975-76. Una registrazione dal vivo del tour \u00e8 stata pubblicata nel 2002 su \"\". All'inizio degli anni '90, Dylan ha aggiunto la canzone alla scaletta di brani del Never Ending Tour, eseguendola spesso come parte del segmento acustico notturno. Dal 1964, il cantautore ha eseguito la canzone pi\u00f9 di duecento volte.\nCover.\nDalla met\u00e0 degli anni '60 \"Mama, You Been on My Mind\" \u00e8 stata reinterpretata da Jeff Buckley, Johnny Cash, George Harrison, Steve Howe, The Kingston Trio, Ricky Nelson e Rod Stewart. Una versione eseguita da Jack Johnson venne inclusa nella colonna sonora del film \"Io non sono qui\". Laura Veirs realizz\u00f2 una cover della canzone e la pubblic\u00f2 nell'album-tributo a Dylan \"Subterranean Homesick Blues\".\nUn titolo alternativo ma quasi identico, \"Mama, You've Been on My Mind\", \u00e8 stato usato quasi altrettanto spesso dell'originale. Inoltre, alcune interpreti femminili hanno usato \"Daddy\" al posto di \"Mama\". \u00c8 stata Joan Baez a introdurre questa sostituzione curiosa nella sua apparizione al concerto della Philharmonic Hall del 1964. Nel 1965 la stessa Baez incide \"Daddy, You Been on My Mind\" per l'album \"Farewell, Angelina \"e Judy Collins pubblica la canzone con lo stesso titolo in \"Fifth Album\". Aggiungendo un ulteriore cambiamento, Linda Ronstadt ripubblica il brano nel suo album di debutto da solista \"Hand Sown ... Home Grown\" del 1969 con il titolo \"Baby, You've Been My My Mind\"."}
{"id": "7534799", "revid": "2166030", "url": "https://it.wikipedia.org/wiki?curid=7534799", "title": "Maybach HL 120 TRM", "text": "Il Maybach HL 120 TRM fu un motore prodotto dall'azienda tedesca Maybach-Motorenbau GmbH per equipaggiare diversi mezzi militari della Germania nazista.\nCaratteristiche tecniche.\nIl motore, un 12 cilindri a V alimentato a benzina e raffreddato ad acqua, era in grado di sviluppare una potenza pari a 320 PS (235 kW) a giri/min.\nImpiego.\nQuest'unit\u00e0 motrice era montata principalmente sui Panzer III e Panzer IV e, in secondo luogo, su tutti quei veicoli (cacciacarri, semoventi d'artiglieria ecc.) i cui progetti erano basati sugli scafi dei due carri prima menzionati (ad es. lo Sturmgesch\u00fctz III). Un ulteriore veicolo, pi\u00f9 inconsueto rispetto ai precedenti, su cui parimenti era montato questo motore fu il Landwasserschlepper, un trattore anfibio prodotto dalla Rheinmetall-Borsig tra la fine degli anni trenta e l'inizio degli anni quaranta."}
{"id": "7534800", "revid": "125801133", "url": "https://it.wikipedia.org/wiki?curid=7534800", "title": "Jacopo Manconi", "text": "Caratteristiche tecniche.\n\u00c8 una seconda punta capace di giocare anche da ala, dotato di una buona visione di gioco, veloce e abile tecnicamente, soprattutto nel dribbling. Ha dichiarato di ispirarsi a Cristiano Ronaldo e ad Antonio Candreva.\nCarriera.\nManconi cresce nel settore giovanile della FC Vigejunior, dove gioca fino alla categoria allievi. Da qui passa al Villanterio prima di essere notato dal Novara e aggregato alla squadra primavera del club piemontese. Debutta con la prima squadra il 29 dicembre 2013 nella partita persa per 0-1 contro il , sostituendo al 63\u00ba Gianmario Comi.\nIl 2 febbraio 2015 viene ceduto in prestito al Lecce, con cui colleziona soltanto tre presenze. Rientrato al Novara, il 7 gennaio 2016 passa a titolo temporaneo al Pavia; resta in Lega Pro anche nella stagione successiva, dove gioca fino al gennaio 2017 con la maglia della . Viene in seguito ceduto, sempre con la forma del prestito, al Trapani, dove ritrova l'allenatore che lo aveva lanciato al Novara, ossia Alessandro Calori, non riuscendo per\u00f2 ad evitare la retrocessione.\nIl 31 agosto 2017 si trasferisce in prestito con diritto di riscatto al Carpi. Il 26 gennaio 2018 passa, con la stessa formula, al Livorno, con cui al termine della stagione conquista la promozione in Serie B. Il 10 luglio 2019 firma un biennale con il ; il 20 agosto seguente viene ceduto a titolo temporaneo al . Il 16 gennaio seguente passa alla contribuendo alla salvezza dei martesani. \nL'anno successiva firma per l'.\nStatistiche.\nPresenze e reti nei club.\n\"Statistiche aggiornate al 17 febbraio 2022.\""}
{"id": "7534808", "revid": "729019", "url": "https://it.wikipedia.org/wiki?curid=7534808", "title": "Castello dei Curtensi", "text": "Il Castello dei Curtensi, (o Castello dei Cortesi), era l'antico Castrum bizantino di Ferrara, primo nucleo medievale della citt\u00e0.\nStoria.\nUn primo nucleo fortificato a Ferrara esisteva almeno sino dalla fine del VI secolo, e si trovava a nord della prima basilica ferrarese, sulla sponda sinistra del ramo del Po di Volano.\nI bizantini costruirono un \"castrum\" a difesa del principale traghetto che univa l'isola formata dai due rami del Po con il territorio a nord, e questa struttura difensiva era circondata da un fossato. La sua funzione iniziale fu quella di difendere il territorio di Ravenna. In seguito, quando le contese tra esarcato ravennate e papato romano portarono alla distruzione della sede vescovile di Voghenza ed alla morte del suo vescovo Maurelio, questa sede venne spostata vicino al \"castrum\", nel punto dove il Po si ramifica. L'area si trova ancora oggi leggermente sopraelevata rispetto al resto dei quartieri vicini e probabilmente la scelta del luogo in origine fu dettata anche da questo fattore.\nUn secondo punto fortificato venne fatto costruire soltanto alla fine del X secolo da Tedaldo di Canossa, ed aveva la stessa funzione del \"Castrum\", cio\u00e8 difendere un altro traghetto che collegava le due sponde del Po pi\u00f9 ad ovest, dove la citt\u00e0 stava crescendo. Questo divenne Castel Tedaldo, e tra questi due nuclei la citt\u00e0 era formata in quel periodo da piccoli borghi ed insediamenti che si affacciavano sul fiume, su una pianta lineare sottile ed allungata.\nUno degli edifici presenti nell'area e di maggior interesse \u00e8 la casa del Capitano, che risale almeno al XII secolo.\nLa citt\u00e0 lineare.\nIl primo nucleo fortificato del castrum bizantino fu costruito a nord dell'isola di Sant'Antonio ed unito all'altra isola, quella di San Giorgio, che si trovava alla biforcazione del Po. Lentamente sorsero insediamenti prima accanto alla sede vescovile trasferita da Voghenza all'isola di san Giorgio (\"Ferrariola\") e poco a poco anche sulla riva a nord del Po.\nLa nuova citt\u00e0 stava nascendo quindi dal Castello dei Curtensi perch\u00e9 l'area attorno alla Basilica di San Giorgio fuori le mura era destinata a diventare un quartiere di Ferrara, e la stessa basilica principale della citt\u00e0 sarebbe poi divenuta la nuova San Giorgio.\nIl castrum era difeso da militari e questi avevano bisogno di rifornimenti per il loro sostentamento. Fu quindi l'esigenza di avere vicino alla guarnigione diversi fornitori di generi alimentari a stimolare la formazione di insediamenti sempre pi\u00f9 estesi lungo la sponda del Po dove stava la fortezza a difesa, verso nord, della sede vescovile sull'isola di San Giorgio.\nSanta Maria Anteriore.\nQuando sorse questa fortezza che, come si \u00e8 visto, aveva il compito di difendere non solo il traghetto ma anche la sede vescovile di San Giorgio da eventuali attacchi da nord, la basilica di San Giorgio fuori le mura era l'unica fonte battesimale nell'area.\nGli insediamenti che intanto stavano ampliando la citt\u00e0 di Ferrara fecero sentire la necessit\u00e0 di costruire una chiesa battesimale pi\u00f9 vicina al Castrum. Per questo fine fu scelta la zona di Borgo Vado, leggermente a nord rispetto al castello dei Curtensi, e la piccola pieve, edificata attorno al X secolo, fu chiamata chiesa di Santa Maria Anteriore. In seguito fu parzialmente distrutta e poi ricostruita, diventando l'attuale chiesa di Santa Maria in Vado.\nOrigine del nome.\nQuest'antica area fortificata \u00e8 nota principalmente con tre nomi:\nNote.\nFonti\nAnnotazioni"}
{"id": "7534810", "revid": "2184720", "url": "https://it.wikipedia.org/wiki?curid=7534810", "title": "Power Hits Estate 2018", "text": "Power Hits Estate 2018 \u00e8 una compilation, pubblicata il 29 giugno 2018 dalla casa discografica Baraonda e contenente 62 brani presentati durante la serata del 3 settembre del programma omonimo."}
{"id": "7534813", "revid": "439868", "url": "https://it.wikipedia.org/wiki?curid=7534813", "title": "Castrum bizantino (Ferrara)", "text": ""}
{"id": "7534814", "revid": "599013", "url": "https://it.wikipedia.org/wiki?curid=7534814", "title": "Hugues Grondin", "text": ""}
{"id": "7534839", "revid": "287204", "url": "https://it.wikipedia.org/wiki?curid=7534839", "title": "Grand Tour d'Italia - Sulle orme dell'eccellenza", "text": "Grand Tour d\u2019Italia \u2013 Sulle orme dell\u2019eccellenza \u00e8 il live&amp;media experience del settimanale \"Panorama\" che racconta l\u2019Italia e il suo patrimonio artistico e culturale, attraverso le eccellenze del mondo dell\u2019impresa, dell\u2019economia, della cultura, della scienza, dell\u2019arte, dell\u2019enogastronomia.\nAlla conduzione del programma, Lucilla Agosti, affiancata da Cataldo Calabretta e dal nuovo direttore di \"Panorama\" Raffaele Leone. Le prime due edizioni della trasmissione, al posto della Agosti, sono state presentate da Alessia Ventura. Artisti, musicisti, attori, scrittori, imprenditori, chef e personaggi di spicco dell\u2019attualit\u00e0, ogni venerd\u00ec in seconda serata su Rete4, raccontano la realt\u00e0 delle loro citt\u00e0 attraverso interviste esclusive.\nTra i protagonisti delle varie stagioni: Maria De Filippi, Lorella Cuccarini, John Elkann, Zucchero, Gerry Scotti, Max Pezzali, Elena Sofia Ricci, Paolo Ruffini, PFM, Paolo Crepet, Flavio Briatore, Luca Tommassini e molti altri.\n\u201cGrand tour d\u2019Italia \u2013 Sulle orme dell\u2019eccellenza\u201d, diretto da Mario Maellaro, \u00e8 scritto da Luigi Miliucci e Tommaso Martinelli. Il format, nato da un\u2019idea di Giorgio Mul\u00e8, Paola Picilli e Gian Maria Miliacca, \u00e8 prodotto da Panorama e Fluendo Production ed \u00e8 realizzato da AfProject srl in collaborazione con Videonews."}
{"id": "7534840", "revid": "599013", "url": "https://it.wikipedia.org/wiki?curid=7534840", "title": "Jock Dodds", "text": "Caratteristiche tecniche.\nEra un centravanti molto dotato fisicamente\nCarriera.\nClub.\nDal 1932 al 1934 \u00e8 stato tesserato dell', con cui non ha mai esordito in prima squadra. Nel 1934, dopo essere transitato per un breve periodo dal , viene acquistato dallo , formazione della seconda divisione inglese, con la quale gioca per i successivi cinque campionati. In particolare, nella stagione 1935-1936 \u00e8 capocannoniere del campionato (con 34 gol in 42 partite) e, con i suoi gol (4 in 8 partite), aiuta la sua squadra a raggiungere la finale di FA Cup, persa per 1-0 contro l'. Nell'arco del suo quadriennio di permanenza a Sheffield segna in totale 130 reti in 203 partite (di cui 113 in 178 partite nel campionato di seconda divisione, nel quale al termine del campionato 1938-1939 la sua squadra, dopo averlo ceduto a stagione in corso, conquista la promozione in massima serie).\nNel marzo del 1939 viene ceduto per 10000 sterline al , con cui nella parte finale del campionato 1938-1939 esordisce nella prima divisione inglese segnando 10 gol in 12 partite, risultando determinante per la salvezza della sua squadra.\nIn seguito allo scoppio della Seconda guerra mondiale la sua carriera risulta parzialmente compromessa: dal 1939 al 1946, infatti, nel Regno Unito non si giocano campionati ufficiali ma solo tornei di guerra a carattere locale, nei quali Dodds segna grandi quantit\u00e0 di reti (65 nella stagione 1941-1942, 47 l'anno seguente): il suo bilancio complessivo nei tornei di guerra \u00e8 di 220 reti in 145 presenze (arrivando quindi ad un totale di 157 presenze e 230 reti con il Blackpool). Nella stagione 1942-1943 vince inoltre una Football League War Cup.\nNel novembre del 1946, dopo aver giocato per due mesi con gli irlandesi dello (5 presenze e 2 totali ma senza mai giocare in campionato: 3 presenze nel League of Ireland Shield e 2 nella Dublin City Cup), viene ceduto per 8250 sterline all', con cui dal 1946 al 1949 gioca tre campionati consecutivi nella massima serie inglese, con un bilancio complessivo di 55 presenze e 36 reti (di cui 17 in 21 presenze nel campionato 1946-1947). Nel corso della stagione 1948-1949 fa ritorno al Lincoln City, dove gioca per altri due anni nelle serie minori, per poi ritirarsi nel 1950.\nNazionale.\nDurante gli anni della seconda guerra mondiale ha segnato 9 reti in 8 presenze con la nazionale scozzese, fra le quali spicca una tripletta realizzata contro l'Inghilterra il 18 aprile 1942 ad Hampden Park."}
{"id": "7534852", "revid": "287204", "url": "https://it.wikipedia.org/wiki?curid=7534852", "title": "Phang Nga", "text": "Phang Nga (in thailandese \u0e1e\u0e31\u0e07\u0e07\u0e32) \u00e8 una citt\u00e0 minore \"(thesaban mueang)\" della Thailandia di abitanti. Il territorio comunale occupa una parte del distretto di Mueang Phang Nga, che \u00e8 capoluogo della Provincia di Phang Nga, nel gruppo regionale della Thailandia del Sud. In citt\u00e0 hanno sede il governo provinciale e distrettuale.\nGeografia fisica.\nTerritorio.\nLa citt\u00e0 \u00e8 760\u00a0km di strada a sud di Bangkok e 44\u00a0km a nordest del ponte di accesso all\u2019isola di Phuket; il territorio comunale copre per intero il tambon Thai Chang. Phang Nga si trova in una stretta valle orientata lungo l'asse nord-sud e circondata dai bassi contrafforti orientali della catena di Phuket, segmento centrale dei Monti del Tenasserim, il territorio comunale presenta quindi ai suoi confini rilievi montuosi. Oltre la lunga collina sul lato orientale della citt\u00e0 ha inizio la vasta pianura che si estende fino al golfo del Siam a nordest e alla catena di Nakhon a est.\nSul lato orientale della citt\u00e0, ai piedi della collina, scorre il breve fiume Phang Nga che prima di gettare le sue acque nella baia di Phang Nga forma con altri corsi d\u2019acqua un intricato delta e un fitto reticolo di isolotti che si estendono per 10-15 km dalla periferia meridionale fino al mare. Lungo la costa vi sono molte mangrovie. Sul lato sud-occidentale di Phang Nga, parallela alla citt\u00e0, vi \u00e8 la stretta, lunga e bassa collina Khao Chang, oltre la quale si allarga per qualche chilometro la valle che precede il nucleo centrale della catena montuosa di Phuket. Khao Chang (letteralmente collina dell'elefante perch\u00e9 ne ricorda la forma) \u00e8 uno degli emblemi di Phang Nga, e compare sullo stemma provinciale. Nella collina si trova la Tham Phung Chang (grotta nella pancia dell'elefante).\nClima.\nLa stazione di rilevamento provinciale del Dipartimento meteorologico governativo thailandese si trova a Takua Pa, circa 50\u00a0km a nordovest della citt\u00e0. La temperatura media mensile massima \u00e8 di 34\u00b0 a marzo, durante la stagione secca, con un picco di 37,8\u00b0 registrato a febbraio, marzo e aprile, mentre la media mensile minima \u00e8 di 24,4\u00b0 a dicembre, nella stagione fresca, con un picco di 18,4\u00b0 a dicembre. La media massima mensile delle precipitazioni piovose \u00e8 di 361,2\u00a0mm in settembre, nella stagione delle piogge, con un picco giornaliero di 180,7\u00a0mm in ottobre. La media minima mensile \u00e8 di 23,9\u00a0mm in febbraio. Copiose precipitazioni piovose si verificano per circa 8 mesi l'anno, a differenza della maggior parte delle altre province dove durano attorno ai 4 mesi. La stagione fresca va da novembre a gennaio, quella secca da febbraio ad aprile e quella delle piogge da aprile a novembre.\nTakua Pa, a cui i suddetti dati sono riferiti, si trova nel versante ovest della catena di Phuket, che fa da spartiacque tra la costa est e la costa ovest della penisola malese, soggette a monsoni diversi. Il monsone di sudovest colpisce Takua Pa a partire da aprile e si intensifica da giugno a settembre, mentre a Phang Nga, che si trova sul versante est della catena, le precipitazioni restano moderate in questo periodo e raggiungono i loro massimi verso novembre.\nStoria.\nLe prime tracce venute alla luce di insediamenti umani nella zona di Phang Nga risalgono a circa anni fa. In questo periodo gli abitanti della zona furono in prevalenza negritos, che avrebbero finito per soccombere ad altre etnie nei periodi successivi. Attorno al 2000 a.C. si affermarono etnie di razza mongoloide, gi\u00e0 presenti in quest'area anni fa come risulta dai ritrovamenti in alcune grotte. In periodi pi\u00f9 recenti, la zona di Phang Nga venne a trovarsi su una delle rotte commerciali che attraversavano la penisola malese lungo l'asse est-ovest via terra per portare beni destinati ai mercati cinesi, indiani, persiani e arabi. L'attraversamento della penisola si rese necessario per abbreviare i tempi di circumnavigazione ed evitare i pirati che infestavano lo stretto di Malacca. Le navi attraccavano e scaricavano le merci, che venivano portate via fiume o con animali da soma fino al porto sull'altro lato della penisola, che per quanto riguarda Phang Nga era quello di Chaiya, nell'odierna baia di Bandon. Secondo gli annali cinesi della dinastia Han, tale pratica era gi\u00e0 in uso nel I secolo. Uno dei primi grandi stati del Sudest asiatico che ebbe il controllo di queste rotte fu il regno di Funan tra il I e il VII secolo.\nSul territorio di Phang Nga si formarono piccole comunit\u00e0 sparse lungo il corso del fiume Phang Nga che costituirono un distretto chiamato Kraphu Nga. Queste comunit\u00e0 erano di etnia malese, si convertirono all'islam tra il XV e il XVI secolo, si sentivano legate ai sultanati malesi ed erano ostili alle dure politiche attuate nella zona dal regno di Ayutthaya attraverso il suo regno vassallo di Nakhon Si Thammarat. Ci\u00f2 era anche dovuto al fatto che i commerci via mare con i sultanati sulla costa del mare delle Andamane erano molto pi\u00f9 comodi di quelli via terra con Ayutthaya e la stessa Nakhon Si Thammarat. La giurisdizione su quella zona rimase comunque ai siamesi, dei quali gli stessi sultanati erano tributari.\nDurante il regno di Rama II del Siam (tra il 1809 e il 1824), l'incursione di truppe birmane sulla costa occidentale e a Phuket costrinse gli abitanti di quelle zone a trasferirsi a Kraphu Nga. Quando i birmani furono cacciati i nuovi arrivati scelsero di rimanere nel villaggio. Nel regno di Rama III (1824-1851), Kraphu Nga si ingrand\u00ec ulteriormente e fu ribattezzata Phang Nga. In quegli anni si form\u00f2 in citt\u00e0 una folta comunit\u00e0 di cinesi immigrati tra i quali si distinse l'imprenditore Khaw Soo Cheang che, con i soldi guadagnati a Phang Nga e a Phuket, nel 1844 si trasfer\u00ec a Ranong, un villaggio da lui sviluppato grazie allo sfruttamento delle miniere di stagno fino a diventare il capoluogo della nuova provincia di Ranong. Khaw Soo Cheang fu nominato governatore e fond\u00f2 una vera e propria dinastia nella zona.\nLo stagno era stato sfruttato nella zona di Takua Pa diversi secoli prima, e in quel periodo l'economia di Phang Nga si orient\u00f2 soprattutto sull'agricoltura e in particolare sulle piantagioni di albero della gomma. Nel corso del XIX secolo la pirateria nella regione, un problema che si trascinava da secoli, fu definitivamente soppressa dai britannici, che si erano insediati nell'isola malese di Penang. Nel 1933 fu istituita la provincia di Phang Nga, mentre la moderna municipalit\u00e0 fu istituita l'11 febbraio 1937. Con l'avvento del turismo di massa verso la fine del XX secolo, furono sfruttate le spiagge della costa delle Andamane e le suggestive formazioni carsiche delle isolette nella baia di Phang Nga. La citt\u00e0, relativamente lontana dal mare, ne ha ricavato limitati vantaggi; tra le attivit\u00e0 turistiche pi\u00f9 importanti vi \u00e8 l'organizzazione di escursioni giornaliere in barca o in kayak nelle isole della baia.\nSociet\u00e0.\nEtnie e minoranze straniere.\nOltre alla maggioritaria comunit\u00e0 thailandese, vi sono nutrite comunit\u00e0 di thai musulmani di etnia malese e di immigrati cinesi, i quali iniziarono ad arrivare nei primi anni dell'Ottocento e sono considerati thai-cinesi.\nReligione.\nIn citt\u00e0 sono presenti luoghi di culto dedicati al buddhismo theravada, tipico della Thailandia, al buddhismo cinese e all'islam. L'83% della popolazione \u00e8 buddhista e il 17% \u00e8 musulmano.\nEconomia.\nTurismo.\nLa principale attrazione turistica di Phang Nga \u00e8 rappresentata dalle escursioni alle vicine isole della baia di Phang Nga (\"Ao Phang Nga\"), le cui suggestive formazioni carsiche ricordano quelle della baia di Ha Long in Vietnam e di Guilin in Cina. Le pi\u00f9 visitate sono Khao Ping Gan (rocca sporgente) e Khao Tapu (rocca dell'unghia), che formano la cosiddetta \"isola di James Bond\" dove furono girate scene del film \"Agente 007 - L'uomo dalla pistola d'oro\", nel quale sono il luogo in cui ha il suo rifugio il criminale Francisco Scaramanga. Questa zona fa parte del parco nazionale di Ao Phang Nga. Anche nell'entroterra nei dintorni vi sono luoghi che attraggono i turisti, tra cui alcune grotte e cascate. Una delle grotte pi\u00f9 visitate \u00e8 la Tham Phung Chang, ai confini sud-occidentali della citt\u00e0, che presenta poche altre attrazioni turistiche.\nInfrastrutture e trasporti.\nStrade.\nIl centro cittadino \u00e8 attraversato dalla strada statale 4, la thanon Phetkasem, che collega Bangkok alla Malesia. Dal centro parte inoltre la statale 4311 in direzione di Surat Thani.\nFerrovie.\nLe stazioni ferroviarie pi\u00f9 vicine sono quelle della linea meridionale principale della Ferrovia di Stato della Thailandia, situate a circa 120/130\u00a0km da Phang Nga.\nPorti.\nIl locale porto per l'accesso alle isole della baia di Phang Nga \u00e8 Tha Dang, si trova 9\u00a0km a sud della citt\u00e0 e si raggiunge a bordo di songthaew.\nAeroporti.\nL'aeroporto pi\u00f9 vicino \u00e8 quello di Phuket che si trova a circa 50\u00a0km da Phang Nga. \u00c8 uno scalo internazionale e il secondo pi\u00f9 trafficato di Thailandia. A una distanza analoga si trova l'aeroporto internazionale di Krabi.\nMobilit\u00e0 urbana.\nI trasferimenti cittadini, in mancanza di autobus urbani, sono affidati ai \"songthaew\" e ai mototaxi. Con i conducenti si pu\u00f2 trattare per affittare il \"songthaew\" per una giornata.\nMobilit\u00e0 extra-urbana.\nLa stazione degli autobus extra-urbani si trova nel centro cittadino, lungo la strada statale 4. Oltre agli autobus per Bangkok, Ranong, Surat Thani e altre destinazioni del sud, si fermano anche quelli che collegano Krabi a Phuket. All'interno della stazione vi sono diverse agenzie di viaggi che organizzano spostamenti su scala nazionale e locale.\nVi sono anche diversi minivan per il trasporto pubblico che collegano Phang Nga con diverse localit\u00e0."}
{"id": "7534853", "revid": "1543377", "url": "https://it.wikipedia.org/wiki?curid=7534853", "title": "Daniele Roscia", "text": "Carriera politica.\nDiplomato ragioniere, nel 1989 ader\u00ec alla Lega Lombarda, nella quale si cre\u00f2 la fama di essere uno dei pi\u00f9 fedeli alla linea del segretario Umberto Bossi. La sua prima esperienza nelle istituzioni fu nel consiglio comunale di Sal\u00f2. Dal 1992 al 1993 ricopr\u00ec l'incarico di segretario provinciale della Lega a Brescia e nel 1993 fu eletto sindaco di Gargnano col 33% dei voti, carica che conferm\u00f2 nel 1997 col 45,3%.\nNel 1994 venne eletto alla Camera dei deputati con la Lega Nord per la XII legislatura, nel collegio uninominale di Rezzato, sostenuto dalla coalizione del Polo delle Libert\u00e0, ottenendo il 54,55% dei voti. Nel 1996 fu rieletto col 41,37% con l'appoggio della sola Lega. Fu durante questa legislatura che acquis\u00ec fama nazionale, quando, durante il voto di fiducia chiesto dal presidente del consiglio Romano Prodi in seguito alla decisione di Rifondazione Comunista di uscire dalla maggioranza, si avvicin\u00f2 al banco della presidenza offrendo di far uscire dall'aula qualche deputato leghista per assicurare la sopravvivenza del governo, in cambio dello statuto speciale per le regioni dell'Italia settentrionale e dell'assegnazione di una rete RAI alla Lega Nord. Prodi, che declin\u00f2 l'offerta, denunci\u00f2 l'accaduto qualche giorno dopo, provocando le ire di Bossi che inizialmente lo liquid\u00f2 come una millanteria. Roscia invece conferm\u00f2 le parole di Prodi ma dichiar\u00f2 anche di aver agito di propria iniziativa, senza consultare preventivamente Bossi che quindi ne sarebbe stato effettivamente all'oscuro. Questa vicenda segn\u00f2 una crisi nei rapporti tra Bossi e Roscia, che infatti al successivo congresso della Lega Nord, tenutosi nel luglio 1999, appoggi\u00f2 la mozione di Domenico Comino che richiedeva un cambio nella linea politica del movimento, con l'apertura di un dialogo coi partiti del Polo per le Libert\u00e0. La mozione fu respinta e Roscia fu espulso, assieme a Comino. Roscia, che in parlamento ader\u00ec al Gruppo misto, fond\u00f2 un proprio movimento denominato \"Lombardia Lombardia\", che ader\u00ec agli Autonomisti per l'Europa (ApE) che vedevano in Comino il proprio leader.\nDurante la crisi del primo governo D'Alema, Roscia diede nuovamente la disponibilit\u00e0 a sostenere il governo uscente di centrosinistra sostituendo i Socialisti Democratici Italiani di Enrico Boselli, alle stesse condizioni poste a Prodi l'anno precedente, ma anche in questo caso la proposta non ebbe seguito.\nL'ApE non fu presente alle elezioni regionali in Lombardia del 2000 mentre partecip\u00f2 a quelle piemontesi e venete ma con risultati inferiori alle aspettative. Per le successive elezioni politiche strinse un accordo con Democrazia Europea di Sergio D'Antoni, in base al quale Roscia fu candidato nel collegio uninominale del Senato di Desenzano del Garda; qui raccolse solo l'1,9% dei voti.\nDopo questa esperienza negativa smise di porre la propria candidatura in consultazioni elettorali."}
{"id": "7534854", "revid": "599013", "url": "https://it.wikipedia.org/wiki?curid=7534854", "title": "Florian Miguel", "text": "Caratteristiche tecniche.\n\u00c8 una terzino sinistro.\nCarriera.\nCresciuto nelle giovanili del , ha esordito in prima squadra il 6 dicembre 2014 in occasione del match di Coppa di Francia vinto ai rigori contro lo .\nNel 2018 \u00e8 stato acquistato dal neopromosso ."}
{"id": "7534859", "revid": "767487", "url": "https://it.wikipedia.org/wiki?curid=7534859", "title": "Matt Nathanson", "text": "Oltre a cantare, suona la chitarra acustica (alle volte con 12 corde) e chitarra elettrica, alternato a solista e con una band. Il suo lavoro include la canzone \"Come On Get Higher\", premiato con disco di platino. Una delle sue hit, \"Giants\", \u00e8 stata la canzone di apertura del World Series of Poker nel 2016 a Las Vegas su ESPN.\nPrimi anni.\nNathanson \u00e8 cresciuto a Lexington, nel Massachusetts, e ha frequentato la Proctor Academy di Andover. Suo padre \u00e8 ebreo e sua madre \u00e8 cattolica. Nathanson ha frequentato il Pitzer College di Claremont, in California (laureandosi in letteratura inglese e internazionale). Matt ha frequentato la scuola Fessenden a West Newton, Massachusetts insieme a suo fratello, Neal, prima di frequentare la scuola superiore alla Proctor Academy. Nonostante vivano vicino a Lexington, i due si sono imbarcati a Fessenden durante la settimana prima di andare a casa per il fine settimana.\nMusica.\nI membri della sua band \u00e8 composta da: Aben Eubanks alla chitarra, piano e cori, sostituito da Aaron Tap. John Thomasson inizi\u00f2 come bassista dal 2004 al 2009, dove si trasfer\u00ec nei Little Big Town dove attualmente continua la carriera da bassista. Jason McKenzie era alla batteria fino al 2006; Nick Amoroso, solo in alcuni tour dal 2007 al 2008. Konrad Meissner \u00e8 l'attuale batterista. Prima del 2005, Nathanson era spesso accompagnato dal violoncellista Matt Fish.\nAttualmente la tour band vede : Aaron Tap (chitarra, cori, direttore artistico), Chris Lovejoy (percussioni), and Shiben Bhattacharya (basso).\nTelevisione.\nIl suo album \"\"Some Mad Hope\" \" \u00e8 stato rilasciato il 14 agosto 2007. La canzone \"All We Are\" \u00e8 stata inserita nell'episodio \"Famiglia\" della quinta stagione della serie \"NCIS\" , la prima stagione di \"Private Practice\" nell'episodio \"In Which Charlotte Goes Down the Rabbit Hole\", alcuni episodi di \"One Tree Hill\" episodes \"My Way Home is Through You\" and \"Forever and Almost Always\". Ha anche partecipato alla serie \"Women's Murder Club\".\nLo show della ABC Big Shots ha visto la sua canzone \"Come On Get Higher\", e la canzone \"I Saw\" \u00e8 apparsa su Scrubs nell'episodio della sesta stagione \"My Best Friend's Baby's Baby e My Baby's Baby\". La canzone di Nathanson \"Little Victories\" \u00e8 stata usata nell'episodio della settima stagione di Scrubs, \"My Dumb Luck\". Nel 2008, Nathanson e la sua band hanno eseguito \"Car Crash\" al Late Night con Conan O'Brien. La sua canzone \"Sooner Surrender\" \u00e8 stata usata nell'episodio del 28 maggio 2008 di Men in Trees, \"New Dog, Old Tricks\". Il 22 dicembre 2008 Nathanson e la sua band hanno eseguito \"Come On Get Higher\" in The Late Late Show con Craig Ferguson. The Vampire Diaries ha presentato la sua canzone \"All We Are\" nell'episodio della prima stagione, \"Family Ties\" e Life Unexpected nell'episodio della seconda stagione intitolato \"Parents Unemployed\". La canzone era anche nell'episodio della quinta stagione di NCIS. La sua canzone \"Bulletproof Weeks\" \u00e8 apparsa nell'episodio \"Another Second Chance\" della serie TV Private Practice del 14 gennaio 2010.\nIl 13 febbraio 2009, Nathanson e la sua band ha eseguito \"Come On Get Higher\" al \"Late Show with David Letterman\". Lo stesso anno esegue la stessa canzone al \"The Ellen DeGeneres Show.\"\nNel marzo 2009, Nathanson \u00e8 stato l'ospite speciale per l'episodio 17 di Live From Daryl's House, il concerto Internet mensile di Daryl Hall. Insieme alla band di Hall, hanno suonato (tra le altre canzoni) \"Car Crash\", \"Come On Get Higher\", \"Still\" e \"All We Are\", oltre ai classici di Hall &amp; Oates \"Lo ha fatto in un minuto \"e\" Uno contro uno \". \"Come On Get Higher\" di Matt Nathanson \u00e8 presente nel CD \"\", una stazione radiofonica di Atlanta.\nMatt Nathanson \u00e8 apparso nella sedicesima stagione di \"The Bachelor (U.S. TV series)\".\n\"Kiss quick\" compare nell'episodio 22 dell'ottava stagione di \"One Tree Hill\".\nil 9 luglio 2013 Nathanson e la sua band esegue il singolo \"Mission Bells\" al \"Jay Leno Show\".\nNathanson indossava una maglietta di That Metal Show durante il suo The Tonight Show con l'apparizione di Jay Leno e, come risultato, fu invitato ad apparire nel quinto episodio della tredicesima stagione del That Metal Show insieme a Myles Kennedy e Mark Tremonti della band Alter Bridge.\nIl 14 febbraio 2016 Nathanson \u00e8 apparso nuovamente in The Bachelor per lo speciale \"Bachelor At 20\". Ha salutato i vincitori di Bachelor in Paradise nella seconda stagione, Jade Roper e Tanner Tolbert e al loro matrimonio con la sua canzone, \"Bill Murray\". Nathanson ha detto che \"Bill Murray\" \u00e8 la chiave di volta del suo ultimo album \"Show Me Your Fangs\" ed \u00e8 anche la sua canzone preferita che abbia mai scritto.\nCovers.\nLa cover di Matt \"Laid\" della band di Manchester, James, \u00e8 apparsa come colonna sonora di American Wedding, cos\u00ec come su American Pie Presents Band Camp. Nathanson ha fatto anche una cover del brano di Prince \"Starfish &amp; Coffee\" per l'album per bambini To The Kids Too. Matt ha anche eseguito una cover di \"The Wind\" di Cat Stevens per l'album Wake Up Everybody.\nAlbums.\n\"Please\".\nRegistrato e mixato nel 1993 in una casa a Van Nuys, in California. La maggior parte delle canzoni sono state scritte mentre Nathanson era al liceo e una matricola al Pitzer College di Claremont, in California. Prima di questo, Nathanson aveva registrato solo demo. Questa \u00e8 stata la sua prima raccolta di canzoni mai pubblicate su CD.\n\"Ernst\".\nRegistrato nella nuova citt\u00e0 natale di Nathanson a San Francisco nell'inverno del 1997. Un disco interamente acustico, la strumentazione \u00e8 per lo pi\u00f9 chitarra acustica con fisarmonica, violoncelli e percussioni. Questo disco \u00e8 stato mixato ai Toast Studios di San Francisco, da Jaquire King.\n\"Not Colored Too Perfect\".\nQuesto disco \u00e8 una raccolta di materiale inedito, la maggior parte dei quali \u00e8 stata registrata a San Rafael, California nel 1997. Altre due canzoni di questa compilation, \"You're Smiling\" e \"Wait Up\" sono state registrate a Santa Barbara, California nel 1995. Le ultime due canzoni, \"Trace of a Cat's Eye\" e \"Vandalized\" sono state prese dal disco inedito della band del college di Nathanson Here Comes Everybody. L'album HCE \u00e8 stato registrato a Claremont, in California, nella primavera del 1995, ma non \u00e8 mai stato pubblicato. Entrambe queste canzoni sono state scritte dal batterista della band, Bill Foreman.\n\"Still Waiting for Spring\".\nRegistrato nel dicembre 1998 a Cotati, in California. e gennaio 1999 al Tiny Telephone di San Francisco, con Mark Weinberg. Questo disco presenta David Immergluck e Charlie Gillingham di Counting Crows su brani tra cui la canzone \"Loud\", che \u00e8 stata inclusa nello show televisivo Dawson's Creek. Il disco \u00e8 stato mixato a Different Fur a San Francisco e rilasciato la primavera del 1999.\n\"When Everything Meant Everything\".\nRegistrato nell'inverno del 2002, a Trakworx nel sud di San Francisco. \u00c8 stato registrato un intero album di canzoni, ma l'uscita \u00e8 stata abbreviata in un EP quando Nathanson ha firmato per Universal Records a met\u00e0 del processo di mixaggio. Le versioni studio di \"Princess\" e \"Fall to Pieces\" appaiono solo su questo EP. \u00c8 stato prodotto da Mark Weinberg e Nathanson e pubblicato nell'autunno del 2002.\n\"Beneath These Fireworks\".\nRegistrato a Los Angeles nell'inverno del 2003, il team includeva il batterista Matt Chamberlain, il chitarrista David Garza e Glen Phillips della band Toad The Wet Sprocket per le voci di sottofondo. \"Lucky Boy\", da Still Waiting for Spring, \u00e8 stato ri-registrato per questo disco, cos\u00ec come la maggior parte delle canzoni di \"When Everything Meant Everything EP / sessions\". \u00c8 stato mixato da Mark Endert a Los Angeles e pubblicato nell'ottobre 2003. \"Suspended\" e \"I Saw\" sono stati pubblicati come singoli, e pi\u00f9 della met\u00e0 delle canzoni del disco \u00e8 stato concesso in licenza a programmi televisivi come Scrubs, Tarzan, One Tree Hill, Joan di Arcadia e Men in Trees.\n\"At the Point\".\nDopo aver deciso che il mondo delle major non era per lui, Nathanson ha ottenuto il contratto con la Universal Records e ha pubblicato \"At the Point\". Registrato dal vivo nel corso di 3 notti al The Point di Bryn Mawr, in Pennsylvania, nel giugno 2005, \u00e8 l'unico album live di Nathanson. Questo disco \u00e8 stato rilasciato nell'aprile 2006 e ha debuttato al 29\u00ba posto nella classifica Billboard Heatseekers la settimana della sua uscita.\n\"Some Mad Hope\".\nSome Mad Hope \u00e8 stato registrato tra l'agosto 2005 e il marzo 2007 a Los Angeles, San Francisco e Cotati, in California. L'album \u00e8 stato realizzato in modo indipendente e Nathanson ha collaborato con Vanguard Records per la sua uscita nell'agosto del 2007. Ha debuttato alla 60\u00aa posizione sulla Billboard Top 200 ed \u00e8 stato in classifica per 34 settimane. Vari brani del disco sono stati inseriti in spettacoli televisivi, tra cui CSI, One Tree Hill, Private Practice, Melrose Place, 90210, Vampire Diaries e American Idol.\nI single includevano \"Come On Get Higher\" , \"Car Crash\", \"Falling Apart\" e \"All We Are\".\n\"Some Mad Hope\" ha venduto oltre 300.000 copie e \"Come On Get Higher\" \u00e8 diventato disco di platino, vendendo oltre 1,8 milioni di vendite singole.\n\"Modern Love\".\nL'album di Nathanson Modern Love \u00e8 stato rilasciato il 21 giugno 2011. Il primo singolo, \"Faster\", \u00e8 stato rilasciato a marzo. Oltre al secondo singolo con Sugarland, \"Run\", la traccia del titolo dell'album \"Modern Love\" ha raggiunto la top 15 nella classifica alternativa degli album per adulti di MusicBase nel settembre 2012, a causa di un notevole airplay su stazioni radio formattate AAA. Nathanson \u00e8 stato l'atto di apertura in date selezionate per Stronger Tour di Kelly Clarkson dal 13 gennaio 2012 al 10 aprile 2012.\nIn un'intervista a Broken Records Magazine, Nathanson ha detto che Modern Love \u00e8 stato un \"disco potente\" e che ha mirato a modellarne il suono e la produzione dopo le sue band e canzoni preferite degli anni '80.\n\"Last of the Great Pretenders\".\nL'album di Nathanson \"Last of the Great Pretenders\" \u00e8 stato pubblicato negli Stati Uniti il 16 luglio 2013. Il primo singolo, \"Mission Bells\", \u00e8 stato pubblicato l'11 marzo sulla stazione radio di San Francisco KFOG. L'album ha debuttato al numero 16 della Billboard Top 200. Nathanson ha annunciato il suo tour in Nord America, Last of the Great Pretenders Tour, con l'ospite speciale Joshua Radin attraverso la sua pagina web personale. Il tour \u00e8 iniziato a Portland, in Oregon, il 20 settembre e si \u00e8 concluso ad Austin, in Texas, il 23 novembre, con 45 date in totale.\nIn a statement to his fans, Nathanson said they should expect, \"new songs, new stories, a white Bengal tiger and confetti cannons (ok, not the last two). The next single to be released was \"Kinks Shirt\".\n\"Show Me Your Fangs\".\nL'ultimo album di Nathanson, Show Me Your Fangs, \u00e8 uscito negli Stati Uniti il 2 ottobre 2015. Il primo singolo, \"Headphones\", con Lolo \u00e8 stato rilasciato a giugno 2014. Per il video, Nathanson \u00e8 entrato in Starkey Hearing Technologies in Per\u00f9 per aiutare persone con perdita dell'udito. Dopo l'uscita di \"Headphones\", Nathanson ha fatto un tour co-headline di due mesi con il suo amico di lunga data Gavin DeGraw. Nel 2015, \u00e8 stato rilasciato il nuovo singolo \"Gold in the Summertime\" e Nathanson ha partecipato a un tour nazionale con Train e The Fray. Il tour \u00e8 iniziato allo Sleep Train Amphitheatre di Sacramento a Marysville, in California, con spettacoli in tutti gli Stati Uniti. Il tour \u00e8 stato completato al Gorge Amphitheatre di Quincy, in Washington. \"Giants\", il terzo singolo estratto dall'album pi\u00f9 recente, \u00e8 stato pubblicato ad agosto 2015. \"Giants\" \u00e8 stato usato come colonna sonora per la trasmissione televisiva delle World Series of Poker 2016 su ESPN. Il \"Show Me Your Fangs Acoustic Tour - una serata con Matt Nathanson\", ha preso il via alla Brighton Music Hall di Boston e si \u00e8 concluso a San Diego alla Casbah.\n\"Pyromattia\".\nMatt Nathanson ha pubblicato un EP di cover interamente Def Leppard intitolato Pyromattia negli Stati Uniti nel 2018. Il titolo \u00e8 una commedia dell'album Pyromania del 1983 di Def Leppard. Pyromattia presenta le canzoni di quell'album, l'High 'N' Dry del 1981, l'Hysteria del 1987 e l'Euforia del 1999. In un'intervista con Billboard, Nathanson ha detto che il cantante Def Leppard, Joe Elliott, ha apprezzato l'album, commentando in particolare la sua cover di \"Stage Fright\". In un post su Facebook, Nathanson ha dichiarato di essere un fan di Def Leppard da tutta la vita. Nello stesso post, ha anche preso in giro un album imminente di materiale originale, ma non ha fornito dettagli."}
{"id": "7534878", "revid": "619191", "url": "https://it.wikipedia.org/wiki?curid=7534878", "title": "Isekai ma\u014d to sh\u014dkan sh\u014djo no dorei majutsu", "text": ""}
{"id": "7534881", "revid": "1718925", "url": "https://it.wikipedia.org/wiki?curid=7534881", "title": "Melba Pattillo Beals", "text": "Biografia.\nMelba Pattillo Beals \u00e8 cresciuta in una famiglia che ha sempre apprezzato l'importanza dell'educazione. Sua madre, Lois Marie Pattillo, dottoranda, \u00e8 stata una delle prime laureate nere della Universit\u00e0 dell'Arkansas nel 1954 ed \u00e8 stata insegnante di inglese della scuola media all'epoca dell'integrazione dei Little Rock Nine del Central High School. Suo padre, Howell Pattillo, lavor\u00f2 per la Missouri Pacific Railroad. Melba ha anche un fratello, Conrad S. Pattillo (che avrebbe poi servito come maresciallo del distretto orientale dell'Arkansas durante l'amministrazione Clinton), e tutti vivevano con la nonna, India Peyton, al tempo della crisi. Mentre frequentava il liceo Horace Mann a Little Rock, un liceo interamente nero, Melba era consapevole di non ricevere la stessa istruzione di qualit\u00e0 dei suoi coetanei del liceo centrale. Pattillo si \u00e8 poi proposta di trasferirsi alla Central High School con altri otto studenti neri del Horace Mann e Dunbar Junior High School a Little Rock. Melba non era a conoscenza di cosa stava affrontando a quel tempo. Offrirsi volontaria per questa causa significava mettersi in pericolo e mettere in pericolo gli altri nella comunit\u00e0 e a scuola. In un'intervista al San Francisco Examiner nel 1997 Melba dice: \"Per lo pi\u00f9 quello che penso quando ripenso indietro \u00e8 quanto sia triste per qualcuno (passare attraverso questo) quando ha 15 anni\", \"Perch\u00e9 quando hai 15 anni vuoi essere amata e accettata, e io non ero pronta per il tipo di risposta che avrei potuto ottenere frequentando la scuola\". Beals ha raccontato che il soldato assegnato a proteggerla le ha insegnato: \"Per arrivare fino a fine anno, dovrai diventare un soldato. Non fai mai sapere al tuo nemico cosa stai provando\". Beals ha preso il consiglio del soldato e sopportato quello che poteva per il resto dell'anno scolastico. Non riusc\u00ec a finire la sua carriera scolastica l\u00ec, perch\u00e9 il governatore, Orval Faubus chiuse tutte le scuole a Little Rock l'anno successivo per bloccare l'integrazione.\nIntegrazione del Central High School.\nBeals aveva 14 anni quando, nel maggio 1956, scelse di frequentare il Central High school, una scuola completamente bianca. Due anni dopo, fu iscritta come studentessa al Central High. Gli studenti bianchi e alcuni genitori hanno scherzato e deriso gli studenti. I nove studenti neri affrontarono anche delle folle che costrinsero il Presidente Dwight D. Eisenhower ad inviare la 101st Airborne Division per proteggere la loro vita dopo che il governatore dell'Arkansas, Orval Faubus, us\u00f2 le truppe per bloccare l'ingresso dei nove nella scuola. Almeno uno studente bianco, un liceale di nome Link, l'ha aiutata a evitare le aree pericolose durante la giornata scolastica, e alcuni studenti del Central High sono stati benigni e anche leggermente disponibili, ma per la maggior parte, lei e gli altri studenti neri hanno dovuto affrontare quotidianamente ostilit\u00e0 e persecuzioni. Nel suo libro \"Warriors Don't Cry\", Beals ha descritto un incidente estremo in cui una studentessa segregazionista ha gettato acido nei suoi occhi, cercando di accecarla. Beals ha scritto in \"Warriors Don't Cry\" che lei aveva in programma di tornare al Central High per l'anno scolastico 1958-59, ma il governatore Faubus ha chiuso le scuole superiori di Little Rock che non hanno saputo resistere all'integrazione, portando altri distretti scolastici in tutto il sud a fare lo stesso. Solo nell'agosto 1959 il Central High riapr\u00ec i battenti come integrata.\nCarriera.\nPer finire la scuola, Beals si trasfer\u00ec a Santa Rosa, in California, con l'aiuto della National Association for the Advancement of Colored People, vivendo con i genitori affidatari, il dottor George e sua moglie Carol McCabe e i loro quattro figli, mentre ha completato il suo anno di scuola superiore al Montgomery High School. Ha poi frequentato la San Francisco State University, conseguendo una laurea. All'et\u00e0 di diciassette anni ha iniziato a scrivere per i principali giornali e riviste. In seguito ha conseguito un master in giornalismo presso la Columbia University. Mentre era all'universit\u00e0, ha incontrato Matt Beals, che ha poi sposato, ma ha poi divorziato dopo che ha lasciato lei e la loro figlia Kellie per oltre un anno senza contattarli. Ha una figlia, Kellie (con Beals) e due figli gemelli, Matthew ed Evan, che ha adottato quando lei aveva 52 anni e loro avevano 4 anni.\nIl libro di Beals \"Warriors Don't Cry\" racconta gli eventi del 1957 durante la crisi di Little Rock, basato in parte sui diari che ha tenuto durante quel periodo. Ha anche scritto \"White is a State of Mind\", che inizia da dove \"Warriors\" ha interrotto.\nNel 1959, il NAACP assegn\u00f2 la medaglia Spingarn a Beals e agli altri membri dei Little Rock Nine, insieme al leader dei diritti civili Daisy Bates, che avevano guidato il gruppo durante le loro lotte al Central High. Nel 1999, lei e il resto dei nove hanno ricevuto il pi\u00f9 alto riconoscimento civile, la medaglia d'oro del Congresso. Solo altre trecento persone lo hanno ricevuto.\nIl 22 maggio 2009 ha conseguito il dottorato di ricerca in Educazione presso l'Universit\u00e0 di San Francisco. La giornata ha segnato la 150a cerimonia annuale di inizio dell'USF.\nBeals ha pubblicato una nuova memoria dal titolo \"I Will Not Fear\" e un libro sulla sua infanzia per i lettori pi\u00f9 giovani dal titolo \"March Forward, Girl\", entrambi pubblicati nel gennaio 2018.\nOggi, Beals vive nella San Francisco Bay Area. Ha insegnato giornalismo alla Dominican University of California, dove \u00e8 presidente emerito del dipartimento di comunicazione."}
{"id": "7534882", "revid": "812894", "url": "https://it.wikipedia.org/wiki?curid=7534882", "title": "Melba Pattilo", "text": ""}
{"id": "7534891", "revid": "1186766", "url": "https://it.wikipedia.org/wiki?curid=7534891", "title": "De los Santos", "text": ""}
{"id": "7534893", "revid": "114385", "url": "https://it.wikipedia.org/wiki?curid=7534893", "title": "L\u00e9onie d'Aunet", "text": "Biografia.\nL\u00e9onie Th\u00e9venot d\u2019Aunet era figlia del militare Auguste-Fran\u00e7ois-Michel Th\u00e9venot d\u2019Aunet, nato in Qu\u00e9bec, e di d\u2019Henriette-Jos\u00e9phine d\u2019Or\u00e9mieulx. Il 23 luglio 1840 and\u00f2 sposa al pittore francese Fran\u00e7ois-Auguste Biard. \nNel 1838-1839 avevano partecipato, col futuro marito, ad una spedizione scientifica allo Spitzbergen, capitanata da Joseph Paul Gaimard. Ad Hammerfest, i componenti della spedizione erano saliti a bordo della corvetta \"La Recherche\" e avevano raggiunto la loro meta estrema, dopo un viaggio di alcune settimane. L\u00e9onie d'Aunet pubblic\u00f2 1854 un racconto della spedizione, sulla \"Revue de Paris\", resoconto che conteneva le sue impressioni su quello che aveva visto: era stata la prima donna a spingersi nelle disabitate regioni boreali.\nNel 1843, attraverso Fortun\u00e9e Hamelin - una spregiudicata salottiera francese, ormai anziana - conobbe Victor Hugo e ne divenne l'amante. Allo scrittore ispir\u00f2 alcune poesie, comprese ne \"Les Contemplations\". Il 5 luglio 1845 i due amanti furono sorpresi in un albergo parigino, dal marito geloso che denunci\u00f2 l'adulterio. I gendarmi non arrestarono Hugo, perch\u00e9 era protetto da immunit\u00e0 parlamentare, ma L\u00e9onie fu rinchiusa nella prigione Saint-Lazare; fu poi trasferita nel convento delle Dames de Saint Michel, quindi nel convento delle Augustines, dove rimase sei mesi.\nCon l'aiuto di Ad\u00e8le Foucher, moglie di Victor Hugo, si lanci\u00f2 nella carriera letteraria, ma i maligni sostenevano che molte sue pagine erano in realt\u00e0 scritte da Hugo. Una lunga corrispondenza tenne uniti i due ex amanti.\nL\u00e9onie d'Aunet si separ\u00f2 dal marito nel 1855 e inizi\u00f2 subito a pubblicare con Hachette, per prima cosa il \"Voyage d'une femme au Spitzberg\"; poi \"La Presse de France\" edit\u00f2 il suo \"Mariage en Province\" (1856), e di nuovo con Hachette uscirono \"Une Vengeance\" (1857), le tre novelle \"\u00c9tiennette\", \"Silv\u00e8re\" e \"le Secret\" (1859) e \"l'H\u00e9ritage du marquis d'Elsigny\" (1863).\nIl 30 gennaio 1856 and\u00f2 in scena a Parigi, al th\u00e9\u00e2tre de la Porte-Saint-Martin, il suo dramma \"Jane Osborn\", interpretato da Lucie Mabire. L\u00e9onie d'Aune faceva uscire i suoi \"feuilletons\" su \"Le Si\u00e8cle\", sul \"Courrier de Paris\" sul \"Journal pour tous\". Le riservarono rubriche di moda o di costume i periodici l'\"\u00c9v\u00e9nement\" e \"Les Modes parisiennes\", dove scriveva sotto lo pseudonimo \u00abTh\u00e9r\u00e8se de Blaru\u00bb."}
{"id": "7534894", "revid": "1043175", "url": "https://it.wikipedia.org/wiki?curid=7534894", "title": "Takuya Wada", "text": "Carriera.\nCresciuto calcisticamente tra le file del , debutta in prima squadra nel 2009. Dopo quattro stagioni \u00e8 acquistato dal , dove per\u00f2 milita solamente un anno, prima di essere ceduto all'. Con gli \"scoiattoli\" trova pi\u00f9 continuit\u00e0 di gioco e contribuisce alla lotta per la retrocessione in J2 League, che arriva tuttavia nel 2015. Grazie a una buona annata la squadra riuscir\u00e0 comunque a tornare in J1 League gi\u00e0 a partire dalla stagione successiva.\nAl termine di cinque stagioni, nel corso delle quali raccoglie 109 presenze e 2 reti in campionato, passa al ."}
{"id": "7534895", "revid": "1186766", "url": "https://it.wikipedia.org/wiki?curid=7534895", "title": "Texeira", "text": ""}
{"id": "7534898", "revid": "1500233", "url": "https://it.wikipedia.org/wiki?curid=7534898", "title": "Lavanderia a gettoni", "text": ""}
{"id": "7534909", "revid": "486946", "url": "https://it.wikipedia.org/wiki?curid=7534909", "title": "Cosmos Arena", "text": ""}
{"id": "7534924", "revid": "1305772", "url": "https://it.wikipedia.org/wiki?curid=7534924", "title": "Jocelyn Flores", "text": "Jocelyn Flores \u00e8 un singolo del rapper statunitense XXXTentacion, estratto dal suo album 17. \u00c8 stato trasmesso nelle radio statunitensi il 31 ottobre 2017 come secondo singolo dell'album. La canzone \u00e8 dedicata a Jocelyn Amparo Flores, una ragazza di 16 anni che si \u00e8 suicidata durante le vacanze in Florida il 14 maggio del 2017.\nAntefatti.\nIl titolo e l'oggetto della canzone sono un tributo a Jocelyn Amparo Flores (2 luglio 2000 - 14 maggio 2017), originaria del Bronx, che in seguito si trasfer\u00ec a Cleveland, nell'Ohio. La vita e la morte di Flores sono state oggetto di pettegolezzi e disinformazioni, che sono state affrontate da un articolo del settembre 2018 su The Daily Beast.\nXXXTentacion si infatu\u00f2 di Flores dopo aver visto le sue foto su Twitter, e ha comunicato con lei per la prima volta il 1\u00ba maggio 2017. L'ha invitata in Florida e l'ha assunta come modella per la sua linea di abbigliamento \"Revenge\"; le prime notizie affermano erroneamente che lei era gi\u00e0 una modella e che arriv\u00f2 in Florida solo per lavoro, ma non aveva mai fatto prima un tale lavoro. Anche un'altra ragazza stava con il rapper e mentre era fuori per partecipare alla festa di suo cugino, fu saccheggiata una borsa contenente 7.000 dollari in contanti; ogni ragazza ha accusato l'altra. Preoccupato che la tensione tra i due ospiti sarebbe finita con la violenza, XXXTentacion ha espulso entrambe le ragazze da casa sua e ha annullato l'offerta per Flores di fare da modella per lui; entr\u00f2 nell'Hampton Inn a Coconut Creek poco prima di mezzanotte e fu ritrovata morta la mattina seguente.\nXXXTentacion in precedenza ha dedicato il singolo \"Revenge\" a Flores poco dopo la sua morte.\nI membri della famiglia di Flores hanno avuto opinioni contrastanti sull'uso del suo nome come titolo della canzone; alcuni si sono sentiti toccati e onorati mentre altri si sentivano fortemente offesi da XXXTentacion non chiedendo il permesso di usare il suo nome, oltre al suo rifiuto di rispondere ai loro messaggi.\nComposizione.\nLa canzone ha la durata di un minuto e 59 secondi ed \u00e8 costruita attorno ad un campionamento della canzone \"I'm Closing My Eyes\" del produttore Potsu, dove sono incluse parti vocali di Shiloh Dynasty. Strutturalmente, la canzone inizia con un campione vocale e una strumentazione acustica, seguiti da un coro e un primo ed unico verso."}
{"id": "7534928", "revid": "1543377", "url": "https://it.wikipedia.org/wiki?curid=7534928", "title": "Coppa di Francia 2017-2018 (calcio femminile)", "text": "La Coupe de France f\u00e9minine de football 2017-2018 \u00e8 stata la 17\u00aa edizione della Coppa di Francia riservata alle squadre femminili.\nLa finale si \u00e8 disputata il 31 maggio 2018 allo Stadio della Meinau di Strasburgo ed \u00e8 stata vinta dal Paris Saint-Germain contro l'Olympique Lione per 1-0. Il PSG ha conquistato il trofeo per la seconda volta nella sua storia.\nFase regionale.\nSi sono affrontate le squadre appartenenti ai campionati regionali.\nFase federale.\nPrimo turno.\nAlle squadre qualificate nel turno precedente si sono aggiunti i 24 club appartenenti al campionato di Division 2.\nLe gare si sono svolte tra il 9 dicembre e il 10 dicembre 2017.\nTrentaduesimi di finale.\nAlle squadre qualificate nel turno precedente si sono aggiunti i 12 club appartenenti al campionato di Division 1.\nLe gare si sono svolte il 7 gennaio 2018.\nSedicesimi di finale.\nLe gare si sono svolte tra il 27 gennaio e il 28 gennaio 2018.\nOttavi di finale.\nLe gare si sono svolte tra l'11 febbraio e il 25 marzo 2018.\nQuarti di finale.\nLe gare si sono svolte tra il 14 aprile e il 15 aprile 2018.\nSemifinali.\nLe gare si sono svolte il 7 maggio 2018."}
{"id": "7534930", "revid": "767487", "url": "https://it.wikipedia.org/wiki?curid=7534930", "title": "PMD (rapper)", "text": ""}
{"id": "7534931", "revid": "922800", "url": "https://it.wikipedia.org/wiki?curid=7534931", "title": "Parrish Smith", "text": ""}
{"id": "7534932", "revid": "1964823", "url": "https://it.wikipedia.org/wiki?curid=7534932", "title": "Virtus Francavilla Calcio 2018-2019", "text": "Questa voce raccoglie le informazioni riguardanti la Virtus Francavilla Calcio nelle competizioni ufficiali della stagione 2018-2019.\nStagione.\nLa Virtus Francavilla partecipa per la terza volta nella sua storia al campionato di Serie C (ex Lega Pro). Alla guida tecnica della squadra viene chiamato l'allenatore Nunzio Zavettieri, l'anno scorso allenatore del Bisceglie ma esonerato nel corso della stagione. Come per la stagione precedente, non risulta ancora possibile disporre dello stadio della propria citt\u00e0, lo Stadio Comunale Giovanni Paolo II, e pertanto la societ\u00e0 \u00e8 costretta a disputare le partite casalinghe allo Stadio Franco Fanuzzi di Brindisi in attesa del completamento delle modifiche strutturali al proprio stadio, necessarie per il completo adeguamento ai regolamenti di categoria. \nPrecampionato.\nIl ritiro precampionato si \u00e8 svolto dal 15 al 29 luglio a San Giovanni Rotondo.. Durante il ritiro la Virtus ha disputato due amichevoli: il 19 luglio la formazione A supera la formazione B per 6-0; il 22 luglio la Virtus supera, invece, una rappresentativa di serie D per 4-0.\nIl 12 agosto disputa una partita amichevole contro il Fasano, sul campo neutro di Locorotondo, che termina col risultato di parit\u00e0 (1-1)..\nIl 19 agosto, allo stadio Iacovone, la Virtus supera in un incontro amichevole il Taranto con il netto risultato di 4-0..\nIl 23 agosto, allo stadio Fanuzzi la Virtus pareggia (1-1) un incontro in allenamento congiunto disputato con il Brindisi.\nIl 26 agosto supera invece, in allenamento congiunto in trasferta, il Gravina allo Stadio \"Stefano Vicino\" con il risultato di 2-0. \nIl 1 settembre disputa un altro allenamento congiunto in trasferta con la Paganese che termina 0-0. Il 9 settembre, allo Stadio Franco Fanuzzi di Brindisi, in un incontro amichevole, viene sconfitta per 2-0 dal Cosenza. Un altro allenamento congiunto viene disputato il 13 settembre in trasferta sul campo del Martina e termina 2-1 per la Virtus.\nCampionato di Serie C.\nAlla prima giornata di campionato la Virtus ha osservato un turno di riposo. L'esordio in campionato \u00e8 avvenuto, pertanto, alla seconda giornata il 22 settembre, sul campo della Cavese, ed ha visto la formazione campana prevalere con il risultato di 1-0. Dopo 8 partite disputate, con un bilancio di 3 vittorie e 5 sconfitte (ultima delle quali per 5-0 sul campo della Vibonese), il 5 novembre l'allenatore Nunzio Zavettieri viene esonerato e sostituito da Bruno Trocini. Il 6 dicembre Domenico Fracchiolla si dimette dalla carica di direttore sportivo mentre l'11 dicembre lascia anche la carica, con risoluzione consensuale, di direttore generale.\nAl suo posto subentra come direttore sportivo Mariano Antonio Fernandez.\nLa Virtus conclude, quindi, il girone di andata al tredicesimo posto in classifica con 18 punti conquistati in 17 partite (poi diventati 19 in 18 partite dopo il successivo recupero del match contro la Viterbese). Nel girone di ritorno la Virtus cambia marcia conquistando ben 36 punti in 18 partite, terminando il campionato al sesto posto e ottenendo cos\u00ec la terza qualificazione consecutiva ai play-off per la promozione in serie B. Durante la parte finale del campionato, la Virtus riesce nell'impresa di battere le prime quattro squadre in classifica superando in casa Trapani (4-1) e Catania (1-0) ed in trasferta Catanzaro (2-3) e Juve Stabia (1-2).\nAl primo turno dei play-off di girone la Virtus supera in casa la Casertana, per 1-0, con un gol del capitano Anthony Partipilo. Al secondo turno affronta in trasferta il Potenza e rimedia una sconfitta per 3-1 che determina l'eliminazione dai play-off.\nSi conclude cos\u00ec un'altra stagione ricca di soddisfazioni che conferma la Virtus ai vertici del calcio pugliese essendosi classificata come terza squadra della regione nei campionati professionistici dietro solo a e Foggia e facendo meglio di e .\nCoppa Italia.\nPartecipa per la seconda volta nella sua storia alla Coppa Italia, la seconda competizione professionistica nazionale. Il 29 luglio viene sconfitta in trasferta, per il primo turno ed in sfida unica, dalla Feralpisal\u00f2.\nIn quanto squadra partecipante alla Coppa Italia accede direttamente alla fase ad eliminazione diretta della Coppa Italia Serie C. All'esordio, disputato il 30 ottobre in trasferta contro il Monopoli, subisce una sconfitta per 2-1 risultando subito eliminata dalla competizione.\nMaglie e sponsor.\nLo sponsor tecnico per la stagione 2018-2019 \u00e8 Joma, mentre lo sponsor ufficiale \u00e8 Nuovarredo.\nStatistiche.\n\"Statistiche aggiornate al 15 maggio 2019.\"\nStatistiche dei giocatori.\n\"Statistiche aggiornate al 15 maggio 2019.\"\nSono in \"corsivo\" i calciatori che hanno lasciato la societ\u00e0 a stagione in corso."}
{"id": "7534976", "revid": "486946", "url": "https://it.wikipedia.org/wiki?curid=7534976", "title": "Vicenza Calcio", "text": ""}
{"id": "7534978", "revid": "775372", "url": "https://it.wikipedia.org/wiki?curid=7534978", "title": "Pomona (Namibia)", "text": "Pomona \u00e8 una citt\u00e0 fantasma della Namibia meridionale, situata a sud della cittadina di L\u00fcderitz lungo la costa atlantica e a soli 15 chilometri a sud di Elizabeth Bay, in una zona chiamata Sperrgebiet, un'area ricca di miniere di diamanti con accesso limitato.\nAttorno al 1910, al tempo della corsa ai diamanti nell'Africa sudoccidentale tedesca, nell'area di Pomona c'erano cos\u00ec tanti diamanti che questi potevano essere raccolti dal terreno con le nude mani. Pomona vantava la pi\u00f9 proficua miniera di diamanti del suo tempo, generando oltre un milione di carati (200\u00a0kg) tra il 1912 e il 1914.\nStoria.\nNell'area di Pomona i primi scavi iniziarono negli anni Sessanta dell'Ottocento. In seguito alla scoperta di depositi di guano, gli inglesi annessero le isole al largo della costa dell'Africa sudoccidentale; questo avvenimento spinse poi diversi esploratori e mercanti ad avventurarsi nell'area. Due di questi, Aaron de Pass e il capitano John Spence, ottennero i diritti minerari dal comandante David Christian per l'area lungo la costa e i 15\u00b050\u2019 di longitudine. Insieme essi fondarono la \"Pomona Mining Company\" e tentarono, senza successo, di estrarre rame, piombo e argento. Si ipotizz\u00f2 successivamente che essi avessero spalato via i diamanti per raggiungere gli strati inferiori dove pensavano di trovare depositi minerari.\nIn seguito al ritrovamento del primo ritrovamento di un diamante, avvenuto nell'aprile 1908 da parte di August Stauch nei pressi della stazione di Grasplatz, subito si avvi\u00f2 la corsa ai diamanti nell'Africa sudoccidentale tedesca. Con lo spostarsi a sud dei cercatori, Stauch e il professor Robert Scheibe dell'Accademia mineraria reale di Berlino scoprirono importanti depositi alluvionali in quest'area, e portarono alla fondazione di un insediamento minerario in origine chiamato Pomonapforte (\"Porto Pomona\"), in quanto era posizionato all'ingresso di diverse vallate, tutte chiamate con i nomi dei due cercatori di diamanti e dei loro famigliari: Idatal (\"valle di Ida\"), in onore di Ida, moglie di Stauch, Barbaratal e Mariannental, in onore delle figlie dello Stauch, Stauchlager (\"Campo Stauch\"), e Scheibetal (\"valle di Scheibe\").\nI vecchi diritti minerari in possesso della Pomona Mining Company furono sia una benedizione che una maledizione. Il governo tedesco del tempo infatti dichiar\u00f2 l'area protetta dopo soli sei mesi dalla scoperta della presenza di diamanti, dichiarando la nascita dello \"Sperrgebiet\" (\"zona vietata\"), una gigantesca striscia di terra larga cento chilometri estesa lungo la costa atlantica da 45\u00a0km a nord di L\u00fcderitz fino al fiume Orange. I diritti minerari per quest'area furono quindi dati alla \"Deutsche Diamantengesellschaft\" (\"Corporazione tedesca dei diamanti\"), estromettendo cos\u00ec le rivendicazioni esistenti e i vecchi diritti del de Pass e dello Spence. L'area di Pomona rimase pertanto l'unico luogo dove fosse possibile avanzare nuove rivendicazioni, e in seguito a lunghe diatribe legali le attivit\u00e0 di estrazione di diamanti iniziarono nel 1912 sotto l'egida della \"Pomona Diamanten Gesellschaft\" (\"Corporazione dei diamanti di Pomona\"). Ben presto questa miniera estrasse una media di 50 000 (10 000 g) al mese.\nLa Prima guerra mondiale fece terminare di colpo tutte le attivit\u00e0 minerarie individuali; ben presto l'Unione Sudafricana sconfisse l'Impero tedesco in Africa sudoccidentale e si appropri\u00f2 dello Sperrgebiet. De Beers divenne il proprietario delle miniere, che mantenne fino agli anni Novanta, quanto il governo namibiano compr\u00f2 il 50% del pacchetto azionario in mano al De Beers, portando alla formazione di un partenariato congiunto col nome di \"Namdeb Diamond Corporation\"."}
{"id": "7534980", "revid": "1543377", "url": "https://it.wikipedia.org/wiki?curid=7534980", "title": "Vela ai Giochi della XVIII Olimpiade - Finn", "text": "La competizione della classe Finn di vela ai Giochi della XVIII Olimpiade si e svolta nei giorni dal 12 al 21 ottobre 1964 nella Baia di Sagami, con base a Enoshima."}
{"id": "7534985", "revid": "1329076", "url": "https://it.wikipedia.org/wiki?curid=7534985", "title": "Lanterna Verde (serie animata)", "text": ""}
{"id": "7535021", "revid": "104458", "url": "https://it.wikipedia.org/wiki?curid=7535021", "title": "Kempten (Allg\u00e4u)", "text": ""}
{"id": "7535025", "revid": "31886", "url": "https://it.wikipedia.org/wiki?curid=7535025", "title": "Materials International Space Station Experiment", "text": "I Materials International Space Station Experiment (MISSE) sono una serie di esperimenti montati su supporti esterni della Stazione Spaziale Internazionale (ISS) e volti a investigare gli effetti dell'esposizione a lungo termine all'ambiente spaziale di diversi materiali.\nIl progetto MISSE valuta quindi le performance, la stabilit\u00e0 e l'affidabilit\u00e0 a lungo termine di materiali e componenti progettati e sviluppati dalla NASA, da compagnie private e dal Dipartimento della Difesa degli Stati Uniti d'America (DOD), per essere utilizzati in future missioni spaziali in orbita terrestre bassa, orbita sincrona o viaggi interplanetari. \nIl primo esperimento di una certa portata inerente al test di diversi materiali nello spazio, il Long Duration Exposure Facility (LDEF), che fu recuperato nel 1990 dopo aver trascorso 68 mesi in orbita bassa, ha rivelato che l'ambiente spaziale \u00e8 piuttosto ostile per molti materiali e componenti delle sonde spaziali. L'ossigeno atomico, ad esempio, che \u00e8 il composto chimico pi\u00f9 presente in orbita terrestre bassa, \u00e8 altamente reattivo sia con le plastiche che con alcuni metalli, portando nel tempo a una forte erosione. A questo si aggiunge anche il fatto che, a causa della mancanza dell'azione filtrante effettuata dall'atmosfera, la radiazione ultravioletta che colpisce i diversi componenti \u00e8 piuttosto potente e porta anch'essa al deterioramento e all'offuscamento di molte plastiche e rivestimenti. Le stesse condizioni di vuoto in cui ci si ritrova nello spazio, poi, possono alterare le propriet\u00e0 fisiche di diversi materiali. Infine, gli impatti di meteoroidi e detriti spaziali di origini umana possono fortemente danneggiare i materiali esposti al loro impatto. L'effetto dato dalla combinazione di tutte queste condizioni pu\u00f2 essere studiato solo nello spazio. Per questo, con la messa in orbita della Stazione Spaziale Internazionale, si \u00e8 subito pensato a predisporre supporti esterni a cui agganciare nel corso delle diverse missioni spaziali, diversi campioni di materiale da testare in condizioni cos\u00ec proibitive.\nIl programma MISSE \u00e8 un diretto successore degli esperimenti Mir Environmental Effects Payload (MEEPs) che sono stati agganciati per oltre un anno al Mir Docking Module, il modulo di attracco della stazione spaziale russa Mir, tra le missioni dello Space Shuttle STS-76 e STS-86, ed \u00e8 un discendente del gi\u00e0 citato Long Duration Exposure Facility. Gli esperimenti MEEPs a loro volta avevano avuto come predecessori l'esperimento Passive Optical Sample Array (POSA), portato in orbita dalle missioni STS-1 e STS-2, e il suo successore, l'Effects of Oxygen Interaction with Materials (EOIM), andato in orbita con le missioni STS-3 e STS-5.\nMateriali testati.\nGrazie al progetto MISSE sono stati fino ad oggi testati oltre 1.500 campioni. Tali campioni vanno da componenti quali interruttori, sensori e specchi, a materiali come polimeri, rivestimenti e materiali compositi ma anche semi, spore e diversi tipi di batteri di cui valutare la resistenza alle estreme condizioni dello spazio esterno. Prima di essere scelto per la messa in orbita, ogni materiale viene individualmente testato in laboratorio ma, come detto, in laboratorio ogni campione pu\u00f2 essere esposto contemporaneamente solo ad alcune delle condizioni dell'ambiente spaziale. Naturalmente, oltre a testare nuovi materiali, il progetto MISSE \u00e8 utilizzato per testare anche le performance di materiali gi\u00e0 esistenti, come quelli utilizzati nei pannelli solari dei satelliti per comunicazioni, al fine di valutare loro possibili miglioramenti. Particolare importanza \u00e8 data agli esperimenti riguardanti materiali protettivi e leggeri che potrebbero essere utilizzati nella realizzazione di scudi, come quelli che dovranno difendere i primi astronauti coinvolti nell'esplorazione di Marte dai raggi cosmici altamente energetici presenti nello spazio interplanetario. Altri esperimenti riguardano invece strutture a membrana ultra leggere che potrebbero essere utilizzate nella realizzazione di vele solari e grandi specchi o lenti gonfiabili.\nOggi i dati ricavati da diverse missioni MISSE sono disponibili al pubblico attraverso il sito dedicato \"http://materialsinspace.nasa.gov/\" dove i ricercatori della NASA continuano ad aggiornare il database dei dati continuamente ricavati dalle analisi dei campioni delle varie missioni.\nMessa in orbita degli esperimenti MISSE.\nI materiali selezionati per la missione sono posti all'interno di contenitori simili a valigette chiamati Passive Experiment Container (PEC) che sono utilizzati sia per trasportare gli esperimenti sulla ISS che per riportarli poi sulla Terra. durante un'attivit\u00e0 extraveicolare (EVA) i PEC vengono agganciati a un corrimano o posti su una delle strutture esterne appositamente installate sulla ISS. A questo punto i contenitori vengono aperti completamente in modo da esporre i campioni all'ambiente spaziale, e dando cos\u00ec la possibilit\u00e0 agli astronauti di fotografarli ogni volta possibile, compatibilmente con le EVA programmate. Dopo l'esposizione all'ambiente esterno per il tempo previsto, il PEC \u00e8 recuperato sempre grazie a un'attivit\u00e0 extraveicolare e, una volta tornato sulla Terra, i materiali in esso contenuti vengono sottoposti a tutta una serie di test volti a verificare gli effetti dell'esposizione su materiali e componenti.\nMISSE-1 e MISSE-2.\nIl primo e il secondo set di esperimenti, contenenti un totale di 910 campioni di diversi materiali, furono portati in orbita dallo Space Shuttle \"Discovery\" il 10 agosto 2001, durante la missione STS-105. I due PEC furono installati su due diversi corrimano situati sul modulo \"Quest\" e sui relativi contenitori di gas ad alta pressione.\nOriginariamente pensati per rimanere in orbita per un solo anno, a causa dell'interruzione delle missioni degli Space Shuttle dovuta al disastro dello Space Shuttle \"Columbia\", gli esperimenti rimasero agganciati alla ISS per quasi quattro anni, e solo il 30 luglio 2005, durante la prima EVA della missione STS-114, i due contenitori poterono essere recuperati.\nMISSE-5.\nIl MISSE-5 \u00e8 stato il terzo degli esperimenti MISSE messi in orbita, sebbene fosse stato il quinto PEC approntato. Messo in orbita dallo Space Shuttle \"Discovery\" il 26 luglio 2005, nel corso della missione STS-114, Il MISSE-5 era costituito da 254 campioni di vari materiali. Il contenitore fu installato e aperto sul segmento P6 e recuperato all'incirca un anno dopo, il 15 settembre 2006, nel corso della missione STS-115.\nIl MISSE-5 \u00e8 stato il primo esperimento attivo della serie MISSE, poich\u00e9 richiedeva un'alimentazione e poteva comunicare con la base al suolo attraverso il PCSat-2. Esso conteneva in particolare tre esperimenti. Il primo di essi era il Forward Technology Solar Cell Experiment (FTSCE), un test atto a verificare le performance di 36 materiali da utilizzare nella realizzazione di celle solari per future sonde spaziali. Il secondo riguardava invece la misura della degradazione di oltre 200 materiali flessibili se esposti all'ambiente spaziale. Il terzo, infine, riguardava l'utilizzo del PCSat-2, radiosatellite amatoriale realizzato dalla United States Naval Academy, come sistema di comunicazione.\nMISSE-3 e MISSE-4.\nIl quarto e il quinto set di esperimenti della serie MISSE, il MISSE-3 e il MISSE-4, contenenti un totale di 871 campioni di diversi materiali, furono portati in orbita dallo Space Shuttle \"Discovery\" il 3 agosto 2006, durante la missione STS-121. I due PEC furono installati dai membri della Expedition 13 sull'esterno del modulo \"Quest\", e in particolare il MISSE-3 fu posizionato su uno dei serbatoi ad alta pressione posti attorno alla sezione del modulo dedicata all'equipaggio, mentre il MISSE-4 fu posizionato all'estremit\u00e0 dello stesso modulo.\nOriginariamente pensati per rimanere in orbita per tre anni, a causa della gi\u00e0 citata interruzione delle missioni degli Space Shuttle dovuta al disastro del \"Columbia\", fu deciso di prolungare l'esposizione degli esperimenti MISSE-1 e 2, e di accorciare, di conseguenza, quelle degli esperimenti MISSE-3 e 4. Cos\u00ec, i due contenitori furono recuperati dopo circa un anno, il 18 agosto 2007, nel corso della quarta EVA della missione STS-118.\nI MISSE-3 e 4 servirono anche a scopo educativo. Essi infatti portarono in orbita circa otto milioni di semi di basilico che, al rientro dei due esperimenti, furono dati ai bambini delle scuole perch\u00e9 li coltivassero, cercando cos\u00ec di stimolare l'interesse per la scienza spaziale nei pi\u00f9 giovani.\nMISSE-6.\nIl sesto set di esperimenti del programma MISSE, composto da due PEC denominati 6A e 6B e costituiti da oltre 400 campioni di vari materiali, fu portato in orbita il 13 marzo 2008 dallo Space Shuttle \"Endeavour\" durante la missione STS-123. I due furono installati su una delle piattaforme per carichi esterni del modulo \"Columbus\" durante la quinta EVA della missione dopo che un primo tentativo effettuato nel corso della terza EVA aveva rivelato alcuni problemi, poich\u00e9 il contenitore non sembrava combaciare con il supporto.\nSia il MISSE-6A che il 6B furono poi recuperati durante la prima EVA della missione STS-128 e riportati sulla Terra circa un anno e mezzo dopo la loro messa in orbita, nel settembre 2009.\nMISSE-7.\nIl settimo set di esperimenti della serie MISSE fu portato sulla Stazione Spaziale Internazionale nel novembre 2009, nel corso della missione STS-129 e fu alloggiato sulla struttura per carichi ExPRESS (ExPA) dell'ExPRESS Logistics Carrier numero 2.\nCos\u00ec come per il MISSE-6, anche il MISSE-7 era composto da due PEC, denominati MISSE-7A e MISSE-7B, il primo di responsabilit\u00e0 del Naval Research Laboratory e il secondo con esperimenti sviluppati dalla NASA, dalla Boeing e da altri collaboratori privati, entrambi contenenti sia esperimenti passivi che esperimenti attivi, questi ultimi in particolare progettati per interfacciarsi per la prima volta con i sistemi di comunicazione presenti sulla ISS permettendo cos\u00ec la trasmissione a Terra dei dati e la loro analisi in tempo reale, senza bisogno di attendere il rientro dei campioni come accade invece per gli esperimenti passivi.\nOltre che materiali, nel MISSE-7 sono stati testati anche componenti. Tra questi, lo SpaceCube, che \u00e8 stato agganciato direttamente all'ExPA, e che \u00e8 un sistema riconfigurabile e ad alte prestazioni basato sull'FPGA commerciale Virtex-4 della Xilinx, progettato per essere utilizzato in sonde spaziali che necessitano di un'elevata capacit\u00e0 di analisi dei dati a bordo. Scopo dello SpaceCube mandato in orbita con il MISSE-7 era quello di fungere da banco di prova per testare gli effetti delle radiazioni su circuiti FPGA attivi e per verificare l'utilizzo di tecniche di individuazione e di correzione di errori che potrebbero aiutare a sviluppare l'uso di sistemi di analisi di dati commerciali nei voli spaziali.\nDopo circa un anno e mezzo, nel maggio 2011, i due PEC del MISSE-7 sono stati recuperati e portati sulla Terra dalla missione STS-134.\nMISSE-8.\nOltre che riportare sulla Terra l'esperimento MISSE-7, la missione STS-134, partita nel maggio 2011, ha portato sulla ISS l'esperimento MISSE-8, il quale era costituito da un solo PEC e che \u00e8 stato installato sulla piattaforma esterna ORMatE-III, arrivata sull'ISS assieme allo stesso MISSE-8.\nDopo circa due anni e mezzo, nel febbraio 2014, i due apparati sono stati recuperati attraverso un'EVA e rimandati sulla Terra grazie alla capsula Dragon arrivata sull'ISS con la missione di rifornimento SpaceX CRS-3.\nMISSE-FF.\nL'esperimento Materials ISS Experiment Flight Facility (MISSE-FF) rappresenta una continuazione degli esperimenti della serie MISSE dal numero 1 al numero 8, ma con un design del tutto nuovo che elimina la necessit\u00e0 di attivit\u00e0 extraveicolari per la realizzazione delle operazioni del programma MISSE. Il nuovo progetto, che nasce da una collaborazione del Goddard Space Flight Center, dell'Universit\u00e0 del Colorado e della Alpha Space Test &amp; Research Alliance, LLC, prevede il montaggio di due strutture di base all'esterno della ISS, le quali rimarranno fisse sulla stazione spaziale per tutta la durata della sua vita, e l'utilizzo dei MISSE Sample Carriers (MSCs), i quali sono trasportati alla ISS dove, attraverso il braccio robotico Canadarm 2, manovrato da Terra o dall'equipaggio della ISS, vengono agganciati alla struttura base, che pu\u00f2 contenere fino a 14 pannelli. Da qui essi vengono poi sganciati a tempo debito, sempre grazie al suddetto braccio, e predisposti per il rientro sulla Terra.\nGli MSC possono essere montati lungo quattro direzioni sulle strutture: Ram (puntati in avanti, nel verso in cui la ISS sta seguendo la sua orbita), Wake (puntati all'indietro, nel verso contrario a quello in cui la ISS sta seguendo la sua orbita), Zenith (puntati dalla parte opposta rispetto alla Terra, verso lo spazio profondo e verso il Sole) e Nadir (puntati verso la Terra). Oltre a poter fornire energia agli esperimenti attivi, basandosi sulla stessa ISS, gli MSC offrono anche nuove caratteristiche, come ad esempio la capacit\u00e0 di poter scattare fotografie ad ogni campione su una base mensile (o pi\u00f9 spesso, se richiesto) e di inviarle a Terra ai relativi responsabili di ogni esperimento che possono cos\u00ec monitorare l'andamento della prova. \nIl primo MISSE-FF, denominato anche MISSE-9, \u00e8 stato portato sulla ISS nell'aprile 2018, dal modulo Dragon 110.2 della missione SpaceX CRS-14 ed \u00e8 stato montato sull'ELC-2."}
{"id": "7535028", "revid": "767487", "url": "https://it.wikipedia.org/wiki?curid=7535028", "title": "Ritorno dall'inferno (film 1982 Buschmann)", "text": "Ritorno dall'inferno (\"Comeback\") \u00e8 un film del 1982 diretto da Christel Buschmann.\nTrama.\nLa carriera di un cantante blues, un tempo famoso, ha subito una flessione e lui cerca di ritornare in auge."}
{"id": "7535038", "revid": "1305772", "url": "https://it.wikipedia.org/wiki?curid=7535038", "title": "Slightly Magic", "text": "Slightly Magic \u00e8 un videogioco pubblicato a partire dal 1991 per gli home computer Amiga, Amstrad CPC, Atari ST, Commodore 64 e ZX Spectrum dalla Codemasters, in edizione economica. \u00c8 un'avventura dinamica a piattaforme con personaggi in stile cartone animato, simile alla serie di \"Dizzy\" della Codemasters, ma con un protagonista capace di usare la magia. Venne ideato e programmato originariamente per ZX Spectrum da Colin Jones, reduce dal successo di \"Rock Star Ate My Hamster\", di genere molto differente. \"Slightly Magic\" nella versione per ZX Spectrum ottenne giudizi molto buoni dalla stampa di settore britannica. La versione Amstrad CPC usc\u00ec per la prima volta all'interno della raccolta \"Cartoon Collection\" e solo dopo ebbe anche una pubblicazione autonoma.\nVenne iniziata la lavorazione di un seguito, intitolato \"Slightly Spooky\", e Colin Jones sostiene di aver completato la versione Amiga, ma il progetto fu abbandonato.\nMolti anni dopo, a partire dal 2014, sono uscite conversioni ufficiali e commerciali di \"Slightly Magic\" per computer moderni e dispositivi mobili, nonch\u00e9 per la console Ouya, riprogrammate da Colin Jones con l'ambiente di sviluppo Construct 2, mantenendo la grafica originale delle versioni a 8 bit con piccole migliorie. Dal 2016 le versioni per computer moderni sono disponibili anche su Steam.\nTrama.\nIl giovane apprendista Slightly (che in inglese significa \"leggermente\") \u00e8 rimasto solo nel caotico laboratorio del castello di suo zio, un mago esperto che si \u00e8 dovuto assentare. Tocca perci\u00f2 a Slightly salvare la principessa Croak, una donna-rana che \u00e8 stata rapita dal \"drago scottato dal sole\". Slightly inizialmente non ha poteri e deve imparare a usare diversi incantesimi. L'avventura si svolge dentro edifici medievali, foreste stregate, la caverna del drago e anche in cielo e sott'acqua.\nModalit\u00e0 di gioco.\nL'ambiente di gioco \u00e8 un labirinto multischermo a piattaforme con visuale di profilo. Slightly pu\u00f2 camminare in orizzontale, saltare, accucciarsi, raccogliere e trasportare un numero limitato di oggetti e incantesimi. Pu\u00f2 utilizzare o lasciare a terra ci\u00f2 che possiede, tramite un inventario a men\u00f9 testuale, per risolvere i numerosi problemi dell'avventura.\nSi incontrano diversi personaggi con cui interagire, ad esempio piccoli draghi che lasciano passare Slightly solo se lui gli porta ci\u00f2 che desiderano. Vari tipi di pericoli fanno perdere una vita oppure riducono l'energia se toccati: oggetti come spine, fiamme e bucce di banana e creature nemiche come fantasmi e pipistrelli.\nGli incantesimi vengono trovati e raccolti come se fossero oggetti, ma prima di poterli utilizzare \u00e8 necessario raggiungere il libro e la bacchetta del mago. Ogni incantesimo richiede inoltre un particolare oggetto come ingrediente per funzionare. Ci sono incantesimi con effetti permanenti sul mondo esterno e incantesimi che conferiscono abilit\u00e0 temporanee a Slightly stesso, tra le quali trasformarsi in un pesce o in un uccello per poter nuotare sott'acqua o volare. Le abilit\u00e0 temporanee consumano anche una barra dell'energia magica, da ricaricare raccogliendo le stelle sparse in giro; la raccolta di 20 stelle fa anche vincere una vita."}
{"id": "7535040", "revid": "22475", "url": "https://it.wikipedia.org/wiki?curid=7535040", "title": "Uno scandalo molto inglese", "text": "Uno scandalo molto inglese (\"A Very English Scandal\") \u00e8 un romanzo di genere thriller, tratto da una storia vera, scritto da John Preston.\n\u00c8 stato pubblicato per la prima volta il 5 maggio 2016 da Viking Press e da Other Press negli Stati Uniti. Il romanzo descrive in dettaglio il caso Thorpe degli anni settanta in Gran Bretagna, in cui l'ex leader del Partito Liberale, Jeremy Thorpe, fu processato e assolto per aver cospirato per uccidere il suo presunto ex amante, Norman Scott.\nTrama.\nNel 1979 l'ex membro del Parlamento, Jeremy Thorpe, fu processato con l'accusa di aver ingaggiato un killer con lo scopo di uccidere il suo presunto ex amante, Norman Scott. \"Uno scandalo molto inglese\" racconta la vita amorosa precoce e segreta di Thorpe, in un'epoca in cui l'omosessualit\u00e0 era illegale in Regno Unito, e la sua successiva esposizione pubblica. Il romanzo descrive anche il processo di Thorpe e la sua assoluzione.\nCritica.\nNicholas Shakespeare, scrivendo su \"The Telegraph\", ha dato al romanzo cinque stelle su cinque, sottolineando che Preston \"racconta questa complicata storia di assassini, poliziotti, segretarie e audaci giudici con semplicit\u00e0 e gusto\". Chris Mullin del \"The Guardian\" ha detto che \"una pagina tira l'altra\", aggiungendo che \u00e8 \"probabilmente il resoconto pi\u00f9 forense, elegantemente scritto e avvincente di uno dei grandi scandali politici del XX secolo\".\nMarilyn Stasio del \"New York Times\" ha convenuto che \"Preston ha scritto un piacevole thriller politico\", ma ha aggiunto che \"non importa quanto ci provi ... il suo personaggio centrale \u00e8 egoista, arrogante e manipolatore\". Andrew Lycett di \"The Spectator\" ha notato che \"Anche con tutti i piacevoli tocchi d'autore, Preston aggiunge ben poco a una storia ben orchestrata\".\nAdattamento.\nTra maggio e giugno 2018 \u00e8 stata trasmessa in Regno Unito dall'emittente BBC One la prima parte di una miniserie televisiva in tre parti basata sul libro dal titolo \"A Very English Scandal\". La serie \u00e8 scritta da Russell T Davies e diretta da Stephen Frears, con Hugh Grant nel ruolo di Thorpe."}
{"id": "7535043", "revid": "1664282", "url": "https://it.wikipedia.org/wiki?curid=7535043", "title": "Uno scandalo molto inglese (libro)", "text": ""}
{"id": "7535046", "revid": "767487", "url": "https://it.wikipedia.org/wiki?curid=7535046", "title": "Giuseppe Mascaro", "text": "Di professione imprenditore, esponente della DC, \u00e8 stato sindaco di Rossano dal 1965 al 1969, consigliere regionale in Calabria e senatore della Repubblica eletto nel 1983."}
{"id": "7535058", "revid": "76963", "url": "https://it.wikipedia.org/wiki?curid=7535058", "title": "Herv\u00e9 Lybohy", "text": "Caratteristiche tecniche.\n\u00c8 un difensore centrale.\nCarriera.\nHa collezionato oltre 90 presenze in Ligue 2.\nNel 2018 \u00e8 stato acquistato dal neopromosso .\nStatistiche.\nPresenze e reti nei club.\n\"Statistiche aggiornate al 6 gennaio 2017\"."}
{"id": "7535059", "revid": "767487", "url": "https://it.wikipedia.org/wiki?curid=7535059", "title": "The Landlord's Game", "text": "The Landlord's Game \u00e8 un gioco da tavolo brevettato nel 1904 da Elizabeth Magie. Si tratta di un gioco sulla propriet\u00e0 della terra e sulle tasse destinato a educare i giocatori al georgismo. \u00c8 l'ispirazione per il gioco da tavolo \"Monopoly\".\nStoria.\nNel 1902-1903, Magie progett\u00f2 il gioco e lo prov\u00f2 a Arden in Delaware. Il gioco \u00e8 stato creato per essere una \"dimostrazione pratica dell'attuale sistema di land grabbing con tutti i suoi soliti esiti e conseguenze\". Ha basato il gioco sui principi economici del georgismo, un sistema proposto da Henry George, con l'obiettivo di dimostrare come gli affitti arricchiscono i proprietari e impoveriscono gli inquilini. Sapeva che alcune persone potevano avere difficolt\u00e0 a capire perch\u00e9 questo accadesse e cosa si potesse fare, e pensava che se le idee georgiane fossero state messe nella forma concreta di un gioco, avrebbero potuto essere pi\u00f9 facili da dimostrare. Magie sperava anche che il gioco, se giocato da bambini, avrebbe suscitato il loro naturale sospetto di ingiustizia, e che avrebbero potuto portare questa consapevolezza in et\u00e0 adulta. Il Landlord's Game ha alcune somiglianze con le regole di base del gioco da tavolo Zohn Ahl, giocato dai Kiowa, indiani del Nord America. Ci sono indizi che suggeriscono che Elizabeth Magie potrebbe aver gi\u00e0 conosciuto il Zohn Ahl e incorporato alcune delle idee del gioco.\nNel 1903, Magie deposita un brevetto sul gioco che viene concesso nel 1904. Magie e altri georgisti formarono una societ\u00e0, la Economic Game Company, nel 1906 a New York per pubblicare il gioco. Oltre a Magie, i soci erano E.H. Monroe di Chicago e E.G. Lenbusher di New York. Magie si rivolse alla Parker Brothers per pubblicare questo e un altro gioco nel 1909. L'altro gioco \u00e8 stato accettato, mentre \"Landlord's\" \u00e8 stato rifiutato come troppo complicato.\nNel Regno Unito, The Landlord's Game \u00e8 stato pubblicato per la prima volta nel 1913 dalla Newbie Game Company, formata da un comitato liberale del villaggio di Newbie in Dumfries e Galloway, con il titolo \"Brer Fox an' Brer Rabbit\", anche se, nonostante il cambio di titolo, era riconoscibile come lo stesso gioco. \"Landlord\" vendeva bene nel nord-est tra gli intellettuali di sinistra, mentre \"Brer\" non ebbe successo.\nScott Nearing, professore socialista di economia alla Wharton School of the University of Pennsylvania dal 1906 al 1915, visse ad Arden nel 1910, dove Magie invent\u00f2 il gioco, lo impar\u00f2 e lo insegn\u00f2 ai suoi studenti. Gli studenti universitari componevano i propri tabelloni da usare con le sue regole. Diverse versioni del gioco sono spuntate nel corso degli anni successivi sotto una variet\u00e0 di nomi, come \"Monopoly\", \"Finance\" e \"Auction\". Tra le comunit\u00e0 di Quakers di Atlantic City e Filadelfia, il gioco era particolarmente popolare tra gli studenti universitari e i professori di economia. Jesse e Eugene Raiford, Quakers di Atlantic City, hanno utilizzato oggetti di uso domestico invece di pedine e hanno cambiato le propriet\u00e0 di quelle di Atlantic City.\nEssendo scaduto il primo brevetto, nel 1923, Magie decise di tentare di riprendere il controllo presentando domanda per un altro brevetto. Il 23 settembre 1924 fu rilasciato un secondo brevetto a Magie per il Landlord Game. Adgame Company (Inc.) pubblic\u00f2 \"Landlord'sGame and Prosperity\" sotto questo brevetto nel 1932.\nRobert Baron aveva progettato la propria versione, \"Fortune\", prima di negoziare per acquistare i suoi brevetti nel caso in cui la controversia si fosse interrotta o avesse venduto ad un altro potenziale acquirente, Dave Knapp, editore di \"Finance\". Magie detenne il brevetto fino al 1935, quando lo vendette alla Parker Brothers per 500 dollari. L'impresa aveva recentemente iniziato a distribuire \"Monopoly\", che aveva acquistato da Charles Darrow, che sosteneva di averlo inventato. L'azienda ha stampato solo una piccolissima parte del gioco per garantire il copyright. La sopravvivenza di copie di \"The Landlord's Game\" della Parker Brothers \u00e8 considerata da molti la pi\u00f9 rara di tutti i giochi da tavolo del XX secolo. Parker Brothers ha spinto il suo gioco in un secondo tempo per Darrow nel 1936. Magie ha poi fatto due interviste con due copie del tabellone originale con ' 'The Washington Post ' e \"The Evening Star\" per dimostrare che Darrow non \u00e8 stato l'inventore del gioco \"Monopoly\".\nNel 1937, \"Carnival\" \u00e8 stato pubblicato sulla base della versione del 1904. I fratelli Parker pubblicarono la loro edizione del gioco nel 1939.\nIn un episodio del 2004 di PBS \"History Detectives\" (titolo: \"Monopoly; Japanese Internment Camp Artwork; The Lewis and Clark Cane\"), lo show ha indagato su una tavola da gioco appartenente a un uomo del Delaware, con una versione intermedia di un gioco che combina elementi di \"The Landlord's Game\" e \"Monopoly\". Gli investigatori hanno concluso che questo tavolo da gioco era l'anello mancante che dimostra che \"Monopoly\"\u00e8 stato derivato da\"The Landlord's Game\".\nDescrizione.\nIl set aveva regole per due giochi diversi, anti-monopolista e monopolista. Le regole anti-monopolistiche ricompensano tutti durante la produzione di ricchezza, mentre le regole monopolistiche avevano lo scopo di formare monopoli e costringere gli avversari a uscire dal gioco. Una vittoria nella versione anti-monopolista o Single Tax (poi chiamata \"Prosperity\"), avvenniva quando il giocatore che aveva l'importo monetario pi\u00f9 basso raddoppiava la sua quota originaria.\nIl tabellone presentava un binario lungo il bordo esterno del tabellone, suddiviso in blocchi che rappresentavano propriet\u00e0, il cui prezzo di acquisto e il cui valore locativo erano indicati nel blocco. Broadway, Fifth Avenue e Wall Street a New York erano le migliori propriet\u00e0 in termini di prezzo e affitto. Il gioco pubblicato includeva carte Chance con citazioni attribuite a Thomas Jefferson, John Ruskin e Andrew Carnegie.\nDalla versione brevettata del 1904 alla versione pubblicata del 1906, i nomi delle propriet\u00e0 sono stati cambiati e si \u00e8 aggiunta la regola dell'aumento dell'affitto per pi\u00f9 linee ferroviarie di propriet\u00e0.\nBrevetto.\nIl primo brevetto del gioco \u00e8 stato il primo rilasciato per un gioco sostenendo quattro caratteristiche nella domanda, la caratteristica pi\u00f9 importante era un gioco a percorso continuo. A quel tempo, la maggior parte dei giochi aveva un punto iniziale e uno finale. Con il primo brevetto scaduto nel 1921, Magie ha richiesto un altro brevetto con cinque nuove rivendicazioni.\nLe rivendicazioni del secondo brevetto di Magie non potevano includere quelle del primo (ora di dominio pubblico) e si orientavano maggiormente verso la teoria del gioco dell'imposta unica. Un malinteso comune \u00e8 che la Parker Brothers ha acquisito i diritti per l'invenzione originale di Magie del gioco di monopoly e il design unico con l'acquisto del brevetto del 1924 pi\u00f9 tardi. Parker Brothers acquis\u00ec il brevetto di Magie per \"The Landlord's Game\", ma sebbene entrambi i brevetti avessero lo stesso nome, coprirono rivendicazioni diverse. La sostituzione o la confusione del brevetto iniziale con il brevetto successivo \u00e8 ancora una prassi comune."}
{"id": "7535068", "revid": "767487", "url": "https://it.wikipedia.org/wiki?curid=7535068", "title": "Rosario Chiriano", "text": "Laureato in giurisprudenza, avvocato, iscritto alla DC nel 1952, dirigente di Azione Cattolica, sindaco di Filadelfia nella provincia di Vibo Valentia, consigliere comunale e regionale, \u00e8 stato presidente del Consiglio Regionale della Calabria e deputato alla Camera dal 1987 al 1992 nella X legislatura."}
{"id": "7535073", "revid": "599013", "url": "https://it.wikipedia.org/wiki?curid=7535073", "title": "Sebasti\u00e1n Villa (calciatore)", "text": "Caratteristiche tecniche.\n\u00c8 una'ala destra.\nCarriera.\nCresciuto nelle giovanili del , ha esordito in prima squadra il 27 agosto 2014 in occasione del match di Copa Colombia vinto 3-1 contro il .\nNel 2018 \u00e8 stato acquistato dal .\nStatistiche.\nPresenze e reti nei club.\n\"Statistiche aggiornate al 6 luglio 2018\"."}
{"id": "7535076", "revid": "1005847", "url": "https://it.wikipedia.org/wiki?curid=7535076", "title": "Benito Falvo", "text": "Storico esponente e dirigente del MSI calabrese, \u00e8 stato consigliere comunale a Cosenza, consigliere regionale e deputato della XII legislatura eletto con Alleanza Nazionale.\nNel 1994 fu eletto nel collegio di Cosenza, alla Camera dei Deputati, nonostante il suo antagonista fosse Pietro Mancini, figlio dell'allora Sindaco, Giacomo."}
{"id": "7535098", "revid": "125889378", "url": "https://it.wikipedia.org/wiki?curid=7535098", "title": "S.P.A.L. 2018-2019", "text": "Questa voce raccoglie le informazioni riguardanti la S.P.A.L. nelle competizioni ufficiali della stagione 2018-2019.\nStagione.\nPer la stagione 2018-2019 la societ\u00e0 estense si assicura l'apporto di Bonifazi, Valdifiori, Fares e Petagna oltre a confermare i punti di forza della promozione e della conseguente salvezza. Il campionato fa registrare una partenza al di sopra delle attese, con 9 punti in 4 giornate che valgono il secondo posto temporaneo. Successivamente, la SPAL attraversa un periodo di crisi che perdura per il resto del girone di andata; pur concludendo la prima parte di torneo a 17 punti, con un rassicurante margine sulla zona-retrocessione, i biancazzurri mancano la vittoria per oltre tre mesi. Il ritorno al successo avviene solamente a fine gennaio, quando la squadra (potenziata dagli acquisti di Viviano e Murgia) espugna in rimonta il campo del Parma.\nA tale affermazione segue un'altra fase negativa, che vede la compagine ferrarese mancare l'appuntamento col trionfo per sei giornate; ben pi\u00f9 prolifico \u00e8 invece il periodo primaverile, con i biancazzurri che riportano sei vittorie in otto turni. A farne le spese sono, tra le altre, Roma, Lazio e Juventus, costretta a rinviare la festa-scudetto proprio per effetto del knock-out. In trasferta, risultano invece decisive le affermazioni contro squadre coinvolte nella lotta per evitare la B: la SPAL batte infatti Frosinone, Empoli e Chievo, garantendosi in anticipo la permanenza in A per la stagione successiva. A calare il sipario sul torneo sono tre sconfitte consecutive, a seguito delle quali gli spallini si attestano in tredicesima posizione con 42 punti. Andrea Petagna, con 16 reti all'attivo, mette a segno il record di marcature in una singola stagione di Serie A nella SPAL, detenuto in precedenza da B\u00fclent e Massei a quota 13.\nMaglie e sponsor.\nLo sponsor tecnico per la stagione 2018-2019 \u00e8 ancora Macron, mentre lo sponsor ufficiale apposto sulla maglia rimane \"Tassi Group\". Una novit\u00e0 assoluta di questa stagione \u00e8 costituita dallo sponsor di manica, spazio occupato a partire dall'ottava giornata di campionato dal marchio \"Pentaferte\".\nLa divisa casalinga presenta su torso e maniche la consueta palatura bianco-azzurra a strisce sottili; sul dorso i pali occupano la sola parte bassa della maglia, lasciando il resto dello spazio in bianco, onde meglio collocarvi numeri e personalizzazioni (declinate in nero). Il colletto \u00e8 a V. Le si abbinano calzoncini bianchi con profili e risvolti azzurri, calzettoni bianchi con risvolto a fascette alternate nei due colori sociali.\nLa divisa esterna \u00e8 quasi interamente arancione: i colori sociali sono rappresentati da una banda trasversale bianca e azzurra (che interseca lo stemma societario), dal colletto a girocollo bianco-azzurro e dai risvolti delle maniche, anch'essi biancazzurri. Arancioni sono anche calzoncini e calzettoni, coi colori sociali a connotare profili e risvolti.\nLa terza divisa \u00e8 caratterizzata da una tinta blu navy: suo tratto particolare \u00e8 la riproduzione della curva ovest dello stadio Paolo Mazza serigrafata sul basso torso. I risvolti delle maniche sono bianchi e azzurri, mentre il colletto alla coreana \u00e8 bianco. Sul retro la scritta \"S.P.A.L.\" \u00e8 ricamata in caratteri color oro. La divisa si completa con shorts blu navy con inserti bianchi e calzettoni blu navy con bordo superiore bianco con riga azzurra e al centro in verticale, in bianco, il logo della squadra.\nOrganigramma societario.\nArea direttiva\nArea organizzativa\nArea comunicazione e marketing \nArea tecnica\nArea sanitaria\nOrganico.\nRosa.\n\"Rosa e numerazione sono aggiornate al 26 maggio 2019.\"\nStatistiche.\n\"Statistiche aggiornate al 26 maggio 2019\".\nGiovanili.\nOrganigramma.\nArea direttiva\nArea tecnica - Primavera\nArea tecnica - Under 17\nArea tecnica - Under 16\nArea tecnica - Under 15"}
{"id": "7535110", "revid": "380453", "url": "https://it.wikipedia.org/wiki?curid=7535110", "title": "Jacek Ratajczak", "text": "Giocava nel ruolo di centrale.\nCarriera.\nGiocatore.\nLa carriera di Jacek Ratajczak inizia nei tornei scolastici statunitensi, giocando per la . Dopo il diploma fa parte della squadra di pallavolo maschile della , partecipando alla NCAA Division I dal 2007 al 2010, raggiungendo la semifinale nazionale durante il suo ultimo anno, persa contro la , e ricevendo qualche riconoscimento individuale.\nNella stagione 2011-12 firma il suo primo contratto professionistico in Germania col , club impegnato in 1. Bundesliga, mentre nella stagione seguente gioca nella \u00c9lite, terza divisione del campionato francese, con l'; nel 2013 viene convocato nella nazionale statunitense per la Coppa panamericana.\nNel campionato 2013-14 difende i colori dell', nella Liga A belga, mentre nel campionato seguente approda nella Polska Liga Siatk\u00f3wki polacca per vestire la maglia dello , ritirandosi dalla pallavolo giocata al termine dell'annata.\nAllenatore.\nNel 2016 riceve il ruolo di assistente allenatore al , mentre un anno dopo ricopre lo stesso ruolo al ."}
{"id": "7535115", "revid": "767487", "url": "https://it.wikipedia.org/wiki?curid=7535115", "title": "La donna contesa", "text": "La donna contesa (\"The Woman Disputed\") \u00e8 un film del 1928 diretto da Henry King e Sam Taylor.&lt;br&gt;\nLa sceneggiatura, firmata da C. Gardner Sullivan, si basa sull'omonimo lavoro teatrale di Denison Clift il quale, a sua volta, prese spunto da \"Boule de Suif\", celebre racconto di Guy de Maupassant del 1880.\nProduzione.\nGirato muto, il film - prodotto da Joseph M. Schenck - venne sonorizzato aggiungendo musica ed effetti sonori in monofonia usando il Western Electric Sound System. La produzione inizi\u00f2, secondo informazioni riportate su Exhibitors Herald and Moving Picture World, il 21 marzo 1928.\nDistribuzione.\nDistribuito dalla United Artists, il film usc\u00ec nelle sale degli Stati Uniti nel settembre 1928. \nIl copyright, richiesto da Joseph M. Schenck, fu registrato il 17 ottobre 1928 con il numero LP25736.\nNel 1929, il film usc\u00ec anche in Finlandia (4 febbraio), Italia (con visto di censura in data 28 febbraio), Regno Unito (8 aprile), Germania (come \"Die Stunde der Entscheidung\"). Nel 1930, fu distribuito in Estonia (15 marzo, come \"Kolonel Turowi armuke\"), in Austria (come \"Die Stunde der Entscheidung\" o anche \"Tarnopol 1914\") e in Francia (col titolo \"Soirs d'orage\"). In tempi recenti, il film \u00e8 stato presentato nell'ambito del San Francisco Silent Film Festival (18 luglio 2010). Ne esiste una versione in DVD distribuita dalla Silent Hall of Fame Enterprises."}
{"id": "7535118", "revid": "481666", "url": "https://it.wikipedia.org/wiki?curid=7535118", "title": "The Woman Disputed", "text": ""}
{"id": "7535140", "revid": "767487", "url": "https://it.wikipedia.org/wiki?curid=7535140", "title": "Gente onesta", "text": "Gente onesta \u00e8 un cortometraggio muto del 1912 diretto da Achille Consalvi che prende spunto da un lavoro di Guy de Maupassant. Il regista appare anche come interprete del film a fianco di Antonietta Calderari e Adele Zoppis. La pellicola fu prodotta e distribuita dall'Aquila Film.\nDistribuzione.\nIl film, distribuito in Italia dall'Aquila Film con il visto di censura 9525, usc\u00ec il 15 novembre 1912 anche in Francia con il titolo \"Les honn\u00eates gens\"."}
{"id": "7535144", "revid": "481666", "url": "https://it.wikipedia.org/wiki?curid=7535144", "title": "Elskovsbarnet", "text": ""}
{"id": "7535145", "revid": "767487", "url": "https://it.wikipedia.org/wiki?curid=7535145", "title": "Sahti", "text": "La birra Sahti \u00e8 una bevanda tradizionale prodotta in Finlandia, a base di orzo, segale e avena e aromatizzata con il ginepro.\nProdotta con metodi artigianali e attrezzature specifiche, la Sahti \u00e8 una bevanda a base di malto chiaramente identificabile tra le pi\u00f9 insolite, oltre ad essere una delle ultime birre tradizionali e \"originali\" dell'Europa occidentale, tanto che viene anche denominata etnobirra o birra etnica.\nLa produzione di sahti ha ottenuto dall'Unione europea il riconoscimento di specialit\u00e0 tradizionale garantita (STG).\nStoria.\nLa storia della sahti risale a molti secoli fa e le tecniche di preparazione si sono trasmesse di generazione in generazione in maniera orale.\nL'etimologia della parola finnica \"sahti\" \u00e8 incerta, per quanto \u00e8 possibile una derivazione dal termine germanico \"saf\", il quale \u00e8 poi evoluto nella parola scandina \"saft\", che significa \"succo\".\nIl primo riferimento scritto al carattere tradizionale della Sahti ed alla sua diffusione geografica \u00e8 contenuto in un documento del 1792.\nLa sahti era tradizionalmente prodotta nelle fattorie come birra artigianale, mentre ora \u00e8 disponibile anche in versioni commerciali.\nCaratteristiche.\nLa Sahti \u00e8 una birra forte tradizionale, non filtrata e quindi leggermente torbida, ottenuta per fermentazione. Non \u00e8 pastorizzata, n\u00e9 filtrata, e il processo di fermentazione non viene interrotto: per questo si beve fresca. La densit\u00e0 iniziale del mosto \u00e8 di almeno 19oPlato e la gradazione alcolica si colloca fra il 6 % e il 12 % vol. IL pH \u00e8 inferiore a 5, mentre il colore va dal giallo al marrone scuro a seconda della materia prima adoperata.\nQuesta birra fresca ha sapori fenolici ed un gusto distintivo lievemente zuccherato (imputabile all'elevato tasso residuo di zucchero) e simile alla banana (derivante dall'acetato di isoamile contenuto nel lievito), bilanciato dall'amarognolo del ginepro.\nIl livello di carbonazione tende ad essere molto basso.\nProduzione.\nLa birra Sahti \u00e8 tradizionalmente preparata con materie prime che includono, oltre al malto d\u2019orzo, anche altri cereali (segale, orzo, grano ed avena) e generalmente il luppolo, fermentati con l\u2019aiuto di lievito di panificazione o di lievito di coltura.\nLa miscela di cereali e malto viene aggiunta a piccole dosi all'acqua calda, che dall'iniziale temperatura di 40\u00a0\u00b0C viene portata ad ebolizione in maniera lentissima (fino a sei ore). Questo processo di ammostamento pu\u00f2 anche prevedere l'ebollizione del mosto. La cottura ha un tempo variabile, da breve a completa. Il mosto viene poi filtrato, tramite rametti di ginepro e paglia di segale, in un tino tradizionale chiamato \"kuurna\", nel quale pu\u00f2 essere aggiunto anche il luppolo. A questo punto, si aggiunge il lievito di panificazione o di raccolta per iniziare la fermentazione alta, che dura circa tre giorni a temperatura\nambiente o pi\u00f9 bassa. Infine, la birra Sahti viene conservata al fresco per almeno una settimana. Occorrono all\u2019incirca 20\u00a0kg di malto e 50 g di lievito per fabbricare 50 litri di sahti.\nTuttavia, questo \u00e8 solo uno dei numerosi processi di fabbricazione della birra tradizionalmente utilizzati. Sahti \u00e8 stata anche prodotta come una birra di pietra, con infusione schiacciamento, con varianti di schiacciamento decotto, bollendo la miscela nel bollitore, e cos\u00ec via. Alcune regioni della Finlandia hanno chiamato le proprie birre di fattoria \"taari,\" prodotte differentemente, come la fermentazione nel mosto e la cottura dei malti umidi in forme simili a quelle del pane prima della sterilizzazione.\nZone di produzione.\nIn Finlandia, il sahti ha caratteristiche diverse a seconda della parte del paese da cui proviene. \u00c8 spesso conosciuta come birra tavastiana tavastiana di H\u00e4me (note zone sahtiane, come Sysm\u00e4, Joutsa, Kuhmoinen e Lammi si trovano nell'H\u00e4me), ma viene pridotta anche nella Finlandia propria e in alcune zone della Finlandia centrale.\nUna birra rurale, in alcuni casi simile, \u00e8 la Gotlandsdricka, prodotta sull'isola svedese di Gotland. Una parente ancora pi\u00f9 stretta in termini di sapore \u00e8 la birra di fattoria \"Kodu\u00f5lu\" o \"Talu\u00f5lu\", prodotta nelle isole estoni nel Mar Baltico.\nConsumo.\nLa Sahti era ed \u00e8 tuttora consumata come bevanda festiva ed \u00e8 parte della cultura rurale viva nelle regioni di Kanta-H\u00e4me, P\u00e4ij\u00e4t-H\u00e4me e\nPohjois-Satakunta.\nIn Finlandia vige una politica che disincentiva il consumo di alcol, pertanto la birra sahti pu\u00f2 essere venduta (a causa dell'alta percentuale di alcool presente) solo negli srabilimenti di produzione o birrerie autorizzate, pub e negozi statali Alko, e non nei mercati pubblici o negozi di alimentari. La Sahti deve essere conservata al fresco fino al momento del consumo e non \u00e8 quindi disponibile in tutti negozi Alko.\nOgni anno, nel primo fine settimana di agosto, si svolge il campionato finlandese di birra Sahti."}
{"id": "7535154", "revid": "363629", "url": "https://it.wikipedia.org/wiki?curid=7535154", "title": "Ntozake Shange", "text": "Shange \u00e8 meglio conosciuta per l'opera teatrale \"For colored girls who have considered suicide/when the rainbow is enuf\" (\"Per ragazze di colore che hanno pensato al suicidio quando l'arcobaleno basta\"), vincitrice di un Obie Award.\nHa anche scritto diversi romanzi tra cui \"Sassafrass, Cypress &amp; Indigo\", \"Liliane\" e \"Betsey Brown\", un romanzo su una ragazza afro-americana che fugge da casa. Tra i suoi premi e riconoscimenti vi sono le borse della John Simon Guggenheim Memorial Foundation e del Lilac Wallace Reader's Digest Fund e un Pushcart Prize. Nell'aprile 2016 il Barnard College ha annunciato di aver acquisito il suo archivio. Ha vissuto a Brooklyn, New York per poi trasferirsi in una struttura di assistenza a Bowie, nel Maryland, dove ha vissuto fino alla morte.\nPrimi anni.\nShange nacque Paulette L. Williams a Trenton, nel New Jersey, in una famiglia della classe medio-alta. Suo padre, Paul T. Williams, era un chirurgo dell'aeronautica militare e sua madre, Eloise Williams, era un'educatrice e un'assistente sociale psichiatrica. Quando aveva otto anni la famiglia di Shange si trasfer\u00ec nella citt\u00e0 di St. Louis, Missouri, dove vigeva la segregazione razziale. In seguito alla sentenza della Corte Suprema \"Brown v. Board of Education\" (\"Brown e altri contro l'ufficio scolastico\"), Shange fu mandata in una scuola bianca dove sub\u00ec il razzismo e attacchi razzisti.\nLa famiglia di Shange aveva un forte interesse per le arti e incoraggiava la sua educazione artistica. Tra gli ospiti a casa loro c'erano Dizzy Gillespie, Miles Davis, Chuck Berry e W. E. B. Bois. Sin dalla pi\u00f9 tenera et\u00e0, Shange si interess\u00f2 alla poesia. Mentre cresceva con la sua famiglia a Trenton, Shange assisteva a letture di poesie con sua sorella minore Wanda (ora conosciuta come la drammaturga Ifa Bayeza). Queste letture di poesie favorirono un interesse precoce per Shange nel Sud in particolare, e la perdita che rappresentava per i giovani bambini neri che migravano verso il Nord con i loro genitori. Nel 1956 la famiglia di Shange si trasfer\u00ec a St. Louis, nel Missouri, dove Shange fu inviata a diverse miglia di distanza da casa a una scuola non segregata che le permise di ricevere un'educazione \"dotata\". Mentre frequentava questa scuola non segregata, Shange dovette affrontare il razzismo e le molestie razziali. Queste esperienze avrebbero in seguito influenzato fortemente il suo lavoro.\nQuando Shange aveva 13 anni, torn\u00f2 a Lawrence Township, Mercer County, nel New Jersey, dove si diplom\u00f2 alla Morristown High School. Nel 1966 Shange si iscrisse al Barnard College di New York City. Durante la sua permanenza a Barnard, Shange incontr\u00f2 il suo compagno di studi e aspirante poeta Thulani Davis. I due poeti avrebbero poi collaborato a vari lavori. Shange si laure\u00f2 \"cum laude\" in American Studies, poi consegu\u00ec un master nello stesso campo presso la University of Southern California a Los Angeles. Tuttavia i suoi anni di college non erano stati tutti piacevoli. Si spos\u00f2 durante il suo primo anno al college, ma il matrimonio non dur\u00f2 a lungo. Depressa per la sua separazione e con un forte senso di amarezza e alienazione, tent\u00f2 il suicidio. Nel 1971, dopo aver fatto i conti con la sua depressione e alienazione, Shange cambi\u00f2 il suo nome. In Xhosa, \"Ntozake\" significa \"colei che ha le cose sue\" (letteralmente \"le cose che le appartengono\") e \"Shange\" significa \"lui/lei che cammina/vive con i leoni\" (che significa \"l'orgoglio del leone\" in Zulu).\nCarriera.\nNel 1975 Shange torn\u00f2 a New York, dopo aver conseguito il Master in American Studies nel 1973 presso la University of Southern California a Los Angeles, in California. \u00c8 riconosciuta come poetessa fondatrice del Nuyorican Poets Caf\u00e9. In quell'anno fu prodotta la sua prima e pi\u00f9 famosa commedia - \"for colored girls who have considered suicide / when the rainbow is enuf\". Prodotto per la prima volta in Off-Broadway, lo spettacolo ben presto pass\u00f2 a Broadway presso il Booth Theatre e vinse diversi premi, tra cui l'Obie Award, l'Outer Critics Circle Award e l'AUDELCO Award. Questa opera era un choreopoem in 20 parti che raccontava la vita delle donne di colore negli Stati Uniti. Il poema fu infine trasformato in un'opera teatrale e fu poi pubblicato in forma di libro nel 1977. Nel 2010 il choreopoem fu adattato in un film (\"For Colored Girls\", diretto da Tyler Perry). Da allora Shange ha scritto altre opere di successo, tra cui \"Spell No. 7\", un choreopoem del 1979 che esplora l'esperienza Nera e un adattamento di \"Madre Coraggio e i suoi figli\" (1980) di Bertolt Brecht, che vinse un Obie Award.\nNel 1978 Shange divenne socio dell'Istituto femminile per la libert\u00e0 di stampa (WIFP). Il WIFP \u00e8 un'organizzazione editoriale americana senza scopo di lucro. L'organizzazione lavora per aumentare la comunicazione tra donne e mettere in contatto il pubblico con forme di media basati sulle donne.\nNel 2003 Shange ha scritto e supervisionato la produzione di \"Lavender Lizards and Lilac Landmines: Layla's Dream\" mentre era artista ospite presso l'Universit\u00e0 della Florida, a Gainesville.\nLe sue singole poesie, i saggi e i racconti sono apparsi in numerose riviste e antologie, tra cui \"The Black Scholar\", \"Yardbird\", \"Ms.\", \"Essence Magazine\", \"Chicago Tribune\", \"VIBE\" e \"Third World Women\".\nRelazione con il Black Arts Movement.\nIl Black Arts Movement, noto anche come BAM, \u00e8 descritto come la \"sorella estetica e spirituale del concetto di Black Power\". Il Black Arts Movement \u00e8 un sottogruppo del Black Power Movement. Larry Neal descrisse il Black Arts Movement come un \"radicale riordino dell'estetica culturale occidentale\". I concetti chiave del BAM erano focalizzati su \"simbolismo, mitologia, critica e iconologia indipendenti\", cos\u00ec come il desiderio dell'America Latina di \"autodeterminazione e nazionalit\u00e0\". Il BAM era composto da attori, attrici, coreografi, musicisti, romanzieri, poeti, fotografi e artisti.\nSebbene gli artisti maschi come Amiri Baraka dominassero pesantemente il Black Arts Movement, c'erano alcune scrittrici notevoli nel movimento, come Gwendolyn Brooks, Nikki Giovanni, Rosa Guy, Lorraine Hansberry, Lucille Clifton e Sonia Sanchez, tra le altre. Sebbene Shange sia descritta come un \"artista post-Black\", il suo lavoro \u00e8 stato decisamente femminista, mentre il BAM \u00e8 stato criticato come misogino e \"il sessismo \u00e8 stato ampiamente dibattuto nelle pubblicazioni e nelle organizzazioni del movimento\". Corrispondendo all'idea che l'arte del BAM fosse un \"radicale riordino dell'estetica culturale dell'occidente\", Shange stessa descrisse il suo stile di scrittura atipico. Per quanto riguarda i suoi spettacoli, afferma: \"Un'opera teatrale ha una forma che deve essere finita, uno spettacolo ha una forma organica, ma pu\u00f2 anche fluire e non deve esserci un ultimo momento culminante in esso e non ci deve essere una conclusione\".\nSebbene il lavoro di Shange abbia avuto un \"radicale riordino dell'estetica culturale occidentale\" con la sua ortografia, la sua struttura ed il suo stile, Baraka - una delle figure maschili di spicco del movimento l'ha contestata come artista post-Black. Riguardo a Shange come parte dell'estetica nera e come artista post-Black, afferm\u00f2 \"che diverse scrittrici, tra cui Michelle Wallace [sic] e Ntozake Shange, come Reed, avevano la loro estetica \"hollywoodiana\", un'estetica di \"capitolazione\" e \"spazzatura\". Riguardo all'estetica nera, Shange descrisse diversi stili di scrittura per diverse parti del paese. Afferma: \"Non c'\u00e8 uno stile californiano, ma ci sono alcuni sentimenti e una certa libert\u00e0 che allontanano quegli scrittori da quelli del gruppo delle tre, Chicago-St. Louis-Detroit... cos\u00ec che lo sciovinismo che potresti trovare, che \u00e8 esclusivo, in quel triangolo, non lo ritrovi troppo in California.\" Shange distingue la sua scrittura dall'estetica nera del Black arts movement creando \"un'estetica speciale\" per le donne nere \"in una certa misura\". Afferma che \"la stessa retorica usata per stabilire l'estetica nera, dobbiamo usarla per stabilire un'estetica femminile, vale a dire quelle parti della realt\u00e0 che sono nostre, quelle del nostro corpo, i cicli della nostra vita che sono stati ignorati per secoli in tutte le caste e classi del nostro popolo, ora devono essere affrontati.\""}
{"id": "7535176", "revid": "767487", "url": "https://it.wikipedia.org/wiki?curid=7535176", "title": "Elskovsbarnet (film 1910)", "text": "Elskovsbarnet \u00e8 un cortometraggio muto del 1910 diretto e interpretato da August Blom.\nTrama.\nDue ammiratori corteggiano Yvonne e, alla fine, lei accetta di sposare uno dei due. L'uomo, gi\u00e0 impegnato in segreto con un'altra donna, decide di rompere con l'amante. Ma, quando questa, ricoverata in ospedale, lo chiama al suo capezzale, l'uomo pur se tra mille ripensamenti e incertezze, si reca da lei che, dal letto di morte, gli chiede di prendersi cura del suo bambino. Ritornato a casa, lui racconta tutta la storia alla moglie che, sentita la sua confessione, lo perdona, accogliendo in casa anche il piccolo orfano.\nProduzione.\nIl film fu prodotto dalla Nordisk Film Kompagni\nDistribuzione.\nDistribuito in Danimarca dalla Nordisk Film Kompagni, il film - un cortometraggio in una bobina della lunghezza di 304 metri - usc\u00ec in sala il 5 dicembre 1910. La Great Northern Film Company lo import\u00f2 per il mercato degli Stati Uniti, dove fu distribuito dalla Motion Picture Distributors and Sales Company il 25 febbraio 1911 con il titolo \"His Great Duty\"."}
{"id": "7535208", "revid": "484362", "url": "https://it.wikipedia.org/wiki?curid=7535208", "title": "Monumento alla vittoria", "text": ""}
{"id": "7535213", "revid": "436907", "url": "https://it.wikipedia.org/wiki?curid=7535213", "title": "Nadie ha dicho", "text": ""}
{"id": "7535230", "revid": "767487", "url": "https://it.wikipedia.org/wiki?curid=7535230", "title": "Io mi innamoro ancora", "text": "Io mi innamoro ancora \u00e8 un singolo del cantautore albanese Ermal Meta, pubblicato il 6 luglio 2018 come terzo estratto dal terzo album in studio \"Non abbiamo armi\".\nDescrizione.\nQuinta traccia dell'album, il brano \u00e8 stato scritto in collaborazione con Domenico Calabr\u00f2 e Matteo Buzzanca, quest'ultimo produttore e arrangiatore dello stesso.\nVideo musicale.\nIl videoclip, diretto da Matteo Bruno, \u00e8 stato pubblicato in concomitanza con il lancio del singolo e mostra le varie tipologie di amore: da quello per la famiglia fino a quello delle proprie passioni."}
{"id": "7535247", "revid": "436907", "url": "https://it.wikipedia.org/wiki?curid=7535247", "title": "Novo (singolo)", "text": ""}
{"id": "7535248", "revid": "1318658", "url": "https://it.wikipedia.org/wiki?curid=7535248", "title": "Accademia statale di coreografia di Mosca", "text": "L'Accademia statale di coreografia di Mosca (), comunemente nota come Accademia di balletto del Bol'\u0161oj, \u00e8 una delle scuole di balletto pi\u00f9 antiche e prestigiose del mondo, con sede a Mosca, Russia. \u00c8 la scuola affiliata del Balletto Bol'\u0161oj.\nIl Balletto Bol'\u0161oj riceve la maggior parte dei suoi ballerini dall'Accademia, cos\u00ec come la maggior parte delle altre compagnie di danza di Mosca.\nStoria.\nIl Bol'\u0161oj \u00e8 la pi\u00f9 antica scuola teatrale di Mosca, fondata come orfanotrofio per ordine di Caterina II nel 1763. Fu solo nel 1773 che le prime lezioni di danza venivano insegnate a casa. Altri nomi conosciuti dalla scuola sono: l'Accademia Bol'\u0161oj, la Scuola di balletto del Bol'\u0161oj, l'Istituto coreografico di Mosca, la Scuola di ballo di Mosca, la Scuola di ballo di Mosca del Bol'\u0161oj e la Scuola di ballo del teatro del Bol'\u0161oj.\nMetodo ed educazione.\nIl metodo di insegnamento del Bol'\u0161oj \u00e8 basato su un esaustivo curriculum di formazione classico completo che \u00e8 attentamente coordinato con le abilit\u00e0 degli studenti. Il curriculum comprende la tecnica del balletto, il lavoro sulle punte, il lavoro al centro, il repertorio, il pas de deux, il jazz, la danza di carattere e la danza storica. L'Accademia offre un corpo insegnante professionale con insegnamento internazionale ed esperienza nello spettacolo. Tutte le classi sono valutate attentamente sia per et\u00e0 che per livello tecnico e ogni studente riceve l'attenzione individuale necessaria per i suoi progressi. A scuola i bambini dai nove ai diciotto anni frequentano corsi accademici oltre al loro rigoroso allenamento di danza, utilizzando il metodo Vaganova. Molti di loro vivono nei dormitori interni della scuola.\nLa Accademia di Balletto del Bol'\u0161oj tiene audizioni annuali per gli studenti che cercano di essere ammessi nei programmi a tempo pieno di tirocinio e formazione professionale. Il direttore dell'accademia \u00e8 attualmente Marina Leonova.\nServizi.\nL'Accademia di Balletto del Bol'\u0161oj offre uno dei migliori impianti di allenamento per la danza al mondo. Servizi tra cui venti grandi monolocali con pista da ballo professionale antiscivolo, spogliatoi con docce e armadietti, zona studio e sala per fisioterapia. Gli alti soffitti consentono di offrire lezioni di Pas de Deux e sono previsti due livelli di balletto per bambini e adulti.\nEstate ad alta intensit\u00e0.\nL'Accademia di Balletto collabora con la Russian American Foundation per organizzare intensivi estivi annuali a New York, negli Stati Uniti e a Middlebury (Connecticut). Si svolge in strutture del Lincoln Center. Durante l'estate ad alta intensit\u00e0 alcuni studenti vengono scelti per partecipare ad un Gala Performance a Mosca o per iscriversi a tempo pieno all'Accademia di Mosca.\nDirettori.\nElenco dei direttori della scuola"}
{"id": "7535250", "revid": "371529", "url": "https://it.wikipedia.org/wiki?curid=7535250", "title": "She's Your Lover Now", "text": "She's Your Lover Now \u00e8 una canzone scritta dal cantautore Bob Dylan e registrata per il suo album del 1966, \"Blonde on Blonde\", ma alla fine mai pubblicata. Racconta di una \"storia drammatica di tre personaggi, di cui uno solo \u00e8 l\u2019oratore della vicenda\u00a0\u2013 il cantante\u00a0\u2013 e sta tentando di svelare un groviglio di emozioni complicate.\" \nIncisione.\nLa terza sessione di \"Blonde on Blonde\", svoltasi il 21 gennaio 1966, nello Studio A della Columbia Records di New York, si \u00e8 concentrata interamente sull'abbozzo di \"She's Your Lover Now\". Sono state registrate 19 tracce tra le 14:30 e le 2:30 di notte, tra cui diverse false partenze. La traccia pi\u00f9 completa realizzata con l\u2019intera band fu la numero 19, che \u00e8 stata successivamente pubblicata su \"The Bootleg Series Volumes 1-3 (Rare &amp; Unreleased) 1961-1991\".\nSul foglio di registrazione ogni incisione di \"She's Your Lover Now\" venne intitolata \"Just a Little Glass of Water\", che era il nome della canzone in fase di lavorazione.\nLa traccia numero 6 apparve su \"\"; inoltre altre versioni del brano apparvero su edizioni deluxe o da collezione.\nIl brano.\n\"She's Your Lover Now\" \u00e8 in chiave di Do\u266f e segue una progressione di accordi simile a quella di\" Like a Rolling Stone\" (DoM-Rem-Mim-FaM-SolM).\nTesto.\nNelle note di copertina della serie Bootleg, il biografo John Bauldie afferma che \"\u00e8 praticamente impossibile rendere giustizia alla sua realizzazione senza scrivere un'intera dissertazione sui molti livelli simultanei che reggono questa canzone\".\nPoich\u00e9 questa registrazione di \"She's Your Lover Now\" si interrompe prima del finale, mancano gli ultimi versi della canzone:\nQuesta strofa \u00e8 assente anche nei testi ufficiali che compaiono nella raccolta \"Writings and Drawings\" e sul sito ufficiale del cantautore.\nFormazione.\nTuttavia, \u00e8 stato ipotizzato che Garth Hudson, Richard Manuel e Sandy Konikoff non abbiano suonato questa versione. Sarebbero stati sostituiti infatti da Al Kooper all'organo, Paul Griffin al piano, e Levon Helm alla batteria."}
{"id": "7535269", "revid": "486946", "url": "https://it.wikipedia.org/wiki?curid=7535269", "title": "Associazione Sportiva Dilettantistica Real Giulianova", "text": ""}
{"id": "7535275", "revid": "98304756", "url": "https://it.wikipedia.org/wiki?curid=7535275", "title": "Domenico da Foligno", "text": ""}
{"id": "7535276", "revid": "1444886", "url": "https://it.wikipedia.org/wiki?curid=7535276", "title": "Reattore nucleare UNGG", "text": "Un reattore nucleare UNGG (dal francese: \"Uranium Naturel Graphite Gaz\", in italiano: \"Uranio Naturale Grafite Gas\") \u00e8 un modello di reattore nucleare a fissione della tipologia a gas (GCR), che utilizza l'uranio naturale (NU) come combustibile nucleare, la grafite come moderatore e l'anidride carbonica come fluido refrigerante.\nI reattori UNGG sono stati sviluppati dai francesi e solo 9 reattori \"di potenza\" sono stati realizzati, otto in Francia e uno in Spagna, poi questo modello fu abbandonato a profitto dei reattori PWR. I reattori GCR, poco compatti e di una debole potenza \u2013 500 MWe al massimo, sono progressivamente scomparsi in Francia, Spagna, Italia e Giappone. Secondo il database , al 31/12/2017, vi sono nel mondo 14 reattori nucleari GCR operativi (tutti AGR) e 38 reattori nucleari GCR dismessi (9 UNGG, 28 MAGNOX e 1 AGR). Al 2018, secondo il database , i 14 reattori GCR-AGR ancora presenti nel Regno Unito rappresentano il 3,10% dei reattori mondiali e l'1,95% della capacit\u00e0 mondiale di produzione nucleare.\nStoria.\nLa filiera francese dei reattori UNGG \u00e8 stata sviluppata congiuntamente dal CEA e da EDF dopo la seconda guerra mondiale, fino al suo abbandono nel 1969 a profitto della filiera dei reattori ad acqua leggera pressurizzata (PWR), sviluppata in seguito su licenza Westinghouse. Negli anni 1950 e '60, 11 reattori UNGG furono costruiti, 10 in Francia e 1 in Spagna.\nLa scelta della grafite piuttosto che dell'acqua pesante come moderatore, allora che le \"pile\" costruite fino a quel momento (\"Zo\u00e9\", \"EL2\") impiegavano questo liquido, \u00e8 principalmente una scelta economica. In effetti, dagli anni 1950, della grafite sufficientemente pura era stata prodotta dal CEA in collaborazione con Pechiney, ad un costo molto inferiore a quello dell'acqua pesante. Una ragione politica motiva inoltre questa scelta, molti dei ricercatori che avevano lavorato sulle \"pile\" ad acqua pesante erano comunisti (tra cui Fr\u00e9d\u00e9ric Joliot-Curie, alto-commissario del CEA dal 1945 al 1950) e si opponevano alla fabbricazione della bomba atomica e quindi scegliere la filiera a grafite permetteva di escluderli dal programma industriale del CEA.\nLa prima generazione di reattori comprende quelli messi a punto negli anni 1950 ed operativi prima degli anni 1970. Durante questo periodo, la Francia, che non disponeva ancora della tecnologia per l'arricchimento dell'uranio, ha sviluppato un proprio modello di reattore utilizzando l'uranio naturale come combustibile nucleare (UNGG).\nIl reattore nucleare \"G1\" \u00e8 stato il primo reattore nucleare ad essere operativo in Francia e nell'Europa occidentale nel 1956 (il G1 ha la prima reazione nucleare il 7 gennaio e il Calder Hall-1 il 1\u00ba maggio); mentre la centrale nucleare di Chinon \u00e8 stata la prima centrale nucleare operativa in Francia.\nAltri due modelli di reattore nucleare a gas furono sviluppati dagli inglesi, il MAGNOX e la sua evoluzione AGR (ad uranio arricchito); essi hanno avuto pi\u00f9 successo con 14 reattori operativi (tutti AGR nel Regno Unito) e 29 reattori dismessi (1 AGR, 26 MAGNOX nel Regno Unito, 1 in Giappone e 1 in Italia) al 31/12/2017.\nI reattori nucleari UNGG e MAGNOX sono considerati reattori di I generazione, mentre i reattori AGR sono considerati reattori di II generazione.\nI reattori UNGG del CEA.\nIl 24 luglio 1952, il primo piano quinquennale dell'energia nucleare \u00e8 votato all'Assembl\u00e9e nationale. Il CEA si vede attribuire un budget di 37,7 miliardi di vecchi franchi (pari a 818 milioni di \u20ac del 2017) per costruire due \"pile\" a grafite (\"Zo\u00e9\", \"EL2\") e uno stabilimento per l'estrazione del plutonio (\"UP1\"). Il plutonio prodotto, anche se era di tipo militare, era presentato come il combustibile nucleare del futuro, garante dell'indipendenza energetica del paese, che sar\u00e0 utilizzato nella successiva generazione di reattori autofertilizzanti.\nUna \"Direzione Industriale\" \u00e8 creata all'interno del CEA per supervisionare la costruzione delle \"pile a plutonio\". Il reattore \"G1\", molto simile alla \"pila\" statunitense di Brookhaven (\"BGRR\"), che gli scienziati del CEA avevano visitato, ha la prima reazione nucleare il 7 gennaio 1956 dopo un anno e mezzo di lavori. L'aggiunta di un sistema di recupero dell'energia termica del reattore, azionante un gruppo turboalternatore di 5 MW, non fu proposto che durante l'ultima fase della sua progettazione da EDF, che vedeva cos\u00ec l'opportunit\u00e0 di inserirsi nella filiera nucleare, fino al momento di competenza esclusiva del CEA. Cos\u00ec, all'inizio di ottobre 1956, il reattore G1 produsse dell'elettricit\u00e0. Meno di due mesi dopo le \"pile\" britanniche di Calder Hall.\nI due reattori seguenti, \"G2\" e \"G3\", hanno la loro prima reazione nucleare rispettivamente il 21 luglio 1958 e l'11 giugno 1959 e sono collegati alla rete ed entrano in servizio commerciale il 22 aprile 1959 e il 4 aprile 1960. Refrigerati ad anidride carbonica sotto pressione (a differenza del \"G1\" che era refrigerato ad aria), essi sono pi\u00f9 potenti del \"G1\" e costituirono la testa di serie della filiera elettrogena futura.\nI reattori UNGG di EDF.\nDopo il successo dei reattori sperimentali di Marcoule, EDF \u00e8 incaricata di mettere in opera il programma nucleare francese con dei reattori dello stesso tipo. Piuttosto che fare appello all'industria, con il trasferimento di competenze, come aveva fatto il CEA per i reattori \"G2\" e \"G3\", EDF decide di costruire i propri reattori. Al fine di diminuirne i costi, ogni centrale \u00e8 divisa in diversi lotti sottomessi a concorso al fine di \"ridurre\" l'industria al semplice ruolo di fornitore. Il progetto proposto dal CEA, basato sul \"G2\", \u00e8 ampiamente modificato per ottimizzarne la produzione di elettricit\u00e0. Cos\u00ec, gli scambiatori di calore sono posti accanto al reattore, il cassone in calcestruzzo armato precompresso che racchiudeva il reattore \u00e8 sostituito da un cassone in acciaio pi\u00f9 economico e la capacit\u00e0 di ricarica \"in marcia\" \u00e8 abbandonata. Ma, allora che il cantiere \u00e8 nella fase finale, il serbatoio nucleare si fissura il 13 febbraio 1959 a causa della scelta di una lega metallica inadeguata. Questo incidente causa tre anni di ritardi per il reattore \"EDF1\", che entrer\u00e0 in servizio nel giugno 1963. Questo primo fallimento \u00e8 il risultato delle scelte di EDF, che nel tentativo di far diminuire i costi, prende dei rischi.\nPer raggiungere pi\u00f9 rapidamente la competitivit\u00e0, l'azienda nazionale lancia dei prototipi di potenza crescente tutti i 18 mesi, basandosi sulle costruzioni dei precedenti reattori e senza attendere che essi siano in servizio. Cos\u00ec, la costruzione dei reattori successivi nella centrale nucleare di Chinon, molto differenti gli uni dagli altri, comincia allora che il precedente (\"EDF1\") non \u00e8 ancora terminato. Per il prototipo seguente, EDF propone nel 1956 un reattore da 100 MWe poi aumenta il volume del reattore e la potenza a 167 MWe per soddisfare i bisogni in plutonio del CEA, cosa che per\u00f2 non piace al CEA perch\u00e9 una maggiore potenza significa un flusso di neutroni pi\u00f9 intenso che renderebbe pi\u00f9 difficile l'estrazione del plutonio di qualit\u00e0 militare. Alla fine, nel 1958, la scelta \u00e8 fissata su un reattore da 250 MWe ma che sar\u00e0 utilizzato a 175 MWe per facilitare la produzione del plutonio. \"EDF2\", due volte pi\u00f9 costoso (30 miliardi di franchi) ma tre volte pi\u00f9 potente del suo predecessore, impiega anch'esso un cassone in acciaio ma di forma cilindrica e non pi\u00f9 sferica. Il reattore \"EDF2\" ha la prima reazione nucleare il 17 agosto 1964, ma \u00e8 connesso alla rete elettrica solamente nel marzo dell'anno seguente a causa di problemi con l'estrattore di calore.\nIl cantiere di \"EDF3\" comincia nel 1961 e reintroduce l'uso del calcestruzzo armato precompresso per il cassone ma con un rivestimento metallico isolante termico. Lo stesso compromesso che per il precedente limita la potenza annunciata di \"EDF3\", costruito per 500 MWe, a 375 MWe. In questo modo il CEA fa familiarizzare EDF con la tecnica, ma conserva un margine di manovra. Quando \"EDF3\" ha la prima reazione nucleare, il 1\u00ba marzo 1966, Chinon \u00e8 la centrale nucleare la pi\u00f9 potente al mondo, ma, il 10 ottobre, il reattore dovr\u00e0 essere fermato per 10 mesi per sostituire i detettori di rottura di guaina e gli scambiatori di calore. In seguito la sua potenza dovr\u00e0 essere limitata fino al 1970. Questi contrattempi sono dei fallimenti gravi per EDF e per la politica di indipendenza nazionale del Presidente de Gaulle, inoltre essi ritardano la consegna del plutonio militare e quindi lo sviluppo della force de frappe. Lo stesso anno la denominazione \"EDF\" \u00e8 abbandonata, i reattori diventano \"Chinon-1, 2 e 3\".\nIl CEA desiderava basare l'avvenire dei reattori UNGG sul modello \"Chinon-3\" (\"EDF3\") progressivamente migliorato che permetteva di proseguire il doppio uso del parco nucleare: civile e militare. In effetti, a seguito di una serie di accordi siglati all'inizio degli anni 1960, EDF deve \"irradiare\" una parte del combustibile nucleare dei suoi reattori di Chinon secondo dei criteri precisi definiti dal CEA, che li compra. EDF, per il quale la competitivit\u00e0 ha la priorit\u00e0, non \u00e8 d'accordo e decide un progetto radicalmente differente per aumentarne la durata di vita e quindi il periodo di ammortizzamento delle sue future centrali. Questo nuovo progetto si esprime con \"SL-1\" (\"EDF4\"), il cui cantiere comincia allora che \"Chinon-1\" (\"EDF1) \u00e8 appena entrato in servizio. Il nuovo reattore non sar\u00e0 pi\u00f9 potente del precedente ma ormai i suoi scambiatori di calore e suoi ventilatori, che fanno circolare l'anidride carbonica, saranno integrati nel cassone in calcestruzzo armato precompresso direttamente sotto il reattore in grafite, per offrire una maggiore affidabilit\u00e0 e sicurezza all'insieme. Questa disposizione particolare fa prendere ai reattori UNGG una forma di una torre in calcestruzzo alta pi\u00f9 di 50 metri. \"SL-2\" (\"EDF5\") \u00e8 una copia di \"SL-1\" per avere una prima serie omogenea e permettere delle economie di scala. A termine, EDF desidera che l'aumento della potenza si faccia per \"step\", come per le sue centrali termiche. Per semplificare il suo ruolo di coordinatore, EDF riunisce delle competenze per formare i grandi lotti: \u00abcaldaia nucleare\u00bb, \u00abgruppo turboalternatore\u00bb e \u00abgeneral contractor\u00bb, come per le sue centrali termiche. Le aziende possono cos\u00ec raggrupparsi in consorzi per sottoporre le loro offerte ed ottenere l'esperienza richiesta per esportare i loro prodotti.\nQuando la costruzione di \"Bugey-1\" comincia nel 1965, la sua potenza non \u00e8 ancora stata decisa. Questo reattore doveva essere un nuovo prototipo per aprire la strade verso i reattori da 1.000 MWe, al fine di fare concorrenza ai reattori statunitensi ad acqua leggera, ma il combustibile nucleare che lo permetterebbe, con l'anima in grafite, non \u00e8 ancora messo a punto. Dopo un anno di indecisione che ritarda ancora il cantiere, \u00e8 alla fine un reattore da 540 MWe che \u00e8 costruito, migliorato da un nuovo tipo di combustibile a forma di anello (\"INCA\") sviluppato con grandi costi. \"Bugey-1\" doveva essere il primo di una serie di 6 reattori identici. Ma mentre il cantiere prosegue, cominciano ad apparire i limiti fisici della tecnologia \"grafite-gas\".\nDue \"incidenti\", entrambi di livello 4 nella scala INES si sono verificati nella centrale nucleare di Saint-Laurent: il nel reattore n\u00b0 1 e il nel reattore n\u00b0 2.\nA partire dal 1968, un reattore UNGG sul modello di quello di Saint Laurent-1 \u00e8 in costruzione a Vandell\u00f2s in Spagna. Esso entra in funzione nel 1972 ed \u00e8 poi spento definitivamente nel 1990. Il si verific\u00f2 un incendio nella zona delle turbine che caus\u00f2 un'interruzione del sistema di refrigeramento del reattore e un rischio di meltdown nucleare; l'evento fu poi classificato di livello 3 nella scala INES (\"guasto grave\").\nAbbandono dei reattori UNGG.\nLa fine degli anni 1960 sar\u00e0 marcata dalla \u00abguerra delle filiere\u00bb che opponeva due visioni del nucleare: quella del CEA, che sosteneva una filiera nazionale civile e militare utilizzante l'uranio naturale, e quella di EDF, che ricercava la tecnologia la pi\u00f9 competitiva per un'utilizzazione strettamente civile.\nL'industria del nucleare civile impiegava diverse centinaia di persone in Francia, in particolare nelle imprese:\nMentre nel dicembre 1965, EDF prevede ancora di realizzare in UNGG l'insieme del parco nucleare francese, questa prospettiva \u00e8 rimessa in questione a causa dei problemi dei britannici sulla filiera AGR e dal progetto di Fessenheim. Nel giugno 1964, questo sito in Alsazia era stato scelto per sviluppare un reattore UNGG franco-tedesco a condizione che esso sia competitivo, ora gli studi realizzati da RWE mostrano gi\u00e0 dal 1965 che contro i reattori ad acqua leggera ci\u00f2 non sar\u00e0 vero. Il progetto con la Germania Ovest prende fine, ma il sito di Fessenheim \u00e8 conservato. Per equipaggiarlo, un concorso \u00e8 lanciato nel 1966 per una caldaia nucleare da 650 MWe poi da 800 MWe ma, dopo due anni di tergiversazioni, nessun candidato propone una soluzione UNGG competitiva con un mercato internazionale dominato dalla tecnologia statunitense. Durante questo tempo, il rapporto Horowitz-Cabanius (rispettivamente di CEA e EDF), rimesso a fine gennaio 1967, stima il costo del kWh prodotto a 2,67 centesimi di franchi per le centrali ad acqua leggera contro i 3,14 centesimi per le centrali UNGG. Privata di fornitori e di sbocchi all'estero per l'esportazione, la filiera francese non sar\u00e0 economicamente sostenibile, come conferma il rapporto della commissione del maggio 1969. L'8 luglio 1969, EDF propose, senza crederci, un'ultima soluzione nazionale per Fessenheim: \"SL600\", dei reattori derivati da quelli di Saint-Laurent-des-Eaux ma portati a 600 MWe grazie all'uso di cartucce di combustibile all'anima in grafite. Dall'altro lato, per salvare l'onore, il CEA propone allora un reattore nucleare ad acqua pressurizzata (PWR) derivato dal reattore navale \"PAT\" di Cadarache e poi un reattore nucleare ad acqua pesante, pi\u00f9 economo in uranio naturale, del quale il prototipo industriale \u00e8 stato messo in servizio a Brennilis. Nessuna di queste soluzioni \u00e8 scelta, poich\u00e9 gli industriali francesi sono scettici all'idea di supportare i rischi tecnici e finanziari legati allo sviluppo di una tecnologia non ancora provata; rischi che sono a carico degli industriali statunitensi nel caso dei PWR e dei BWR.\nI reattori UNGG sono stati per lungo tempo sostenuti da Charles de Gaulle, che voleva cos\u00ec assicurare alla Francia, allo stesso tempo, la sua indipendenza energetica e un'influenza tecnologica nel mondo. Ma negli ultimi mesi della sua presidenza, messo al corrente dell'ineluttabilit\u00e0 dell'abbandono della filiera francese dopo il fallimento di Fessenheim, egli accetta malvolentieri la filiera statunitense, a condizione che l'uranio, che sar\u00e0 consumato, sia arricchito in Europa. Nel settembre 1969, Marcel Boteux, direttore generale di EDF, dichiara su L'Express che la sua impresa desidera realizzare alcune centrali di tipo statunitense. E il 13 novembre, con una decisione interministeriale, il Presidente Pompidou scelse definitivamente la filiera statunitense, per dei motivi economici, ma anche a causa di un incidente con inizio di fusione nucleare nel reattore \"SL-1\" un mese prima. Il CEA propose quindi di migliorare i PWR statunitensi per \"francesizzarli\" rapidamente, ma il progetto \u00abChamplain\u00bb rester\u00e0 teorico nell'urgenza di avviare una filiera dopo il primo choc petrolifero del 1973. Il CEA si orienta quindi verso il controllo del ciclo nucleare, con lo sviluppo del combustibile nucleare MOx e dei reattori autofertilizzanti Ph\u00e9nix e Superph\u00e9nix.\nArresto dei reattori UNGG.\nIl primo reattore UNGG \u00e8 anche il primo ad essere fermato. Esso \u00e8 seguito dal primo reattore EDF della centrale nucleare di Chinon (EDF1/Chinon-A1), fermato il 13 aprile 1973 per ragioni finanziarie e convertito in un museo che apre al pubblico il 3 febbraio 1986. I reattori \"G2\" e \"G3\" sono fermati rispettivamente il 2 febbraio 1980 e il 28 giugno 1984 per dei motivi d'usura. La produzione di plutonio militare \u00e8 quindi assicurata dai reattori ad acqua pesante \"C\u00e9lestin I\" e \"C\u00e9lestin II\", in servizio a Marcoule dal 1967.\nA met\u00e0 degli anni 1970, le centrali nucleari britanniche osservarono un'ossidazione accelerata dei loro componenti metallici dall'anidride carbonica oltre i 360 \u00b0C. Per non superare questa temperatura e rallentare la corrosione dell'acciaio, la potenza di tutti gli UNGG in servizio \u00e8 limitata. I reattori UNGG della centrale nucleare di Saint-Laurent conoscono questi problemi fin dalla loro messa in servizio a causa di un errore di progettazione dei loro scambiatori di calore. Un altro problema, l'usura della grafite del nocciolo del reattore, \u00e8 particolarmente importante nella centrale nucleare del Bugey a causa della pressione di funzionamento pi\u00f9 grande e della potenza pi\u00f9 grande per canale del suo combustibile \"ad anello\". Per limitare la corrosione, Bugey-1 non supera i 470 MWe di potenza che eccezionalmente e a partire dal 28 giugno 1984 del metano \u00e8 inserito nel moderatore ad anidride carbonica, cosa che necessita in contropartita l'utilizzo di uranio debolmente arricchito a 0,76% (U235).\nIl secondo reattore di Chinon (EDF2/Chinon-A2), avendo raggiunto i 20 anni di durata di vita programmata, \u00e8 fermato il 14 giugno 1985. Per Chinon-A3, EDF ordina nel 1982 cinque bracci articolati robotizzati, fatti su misura da Hispano-Suiza, per rinnovarlo, poich\u00e9 la corrosione, malgrado la riduzione della potenza operativa, \u00e8 pi\u00f9 grave del previsto. Un modello a grandezza naturale del reattore \u00e8 costruito per ripetere le operazioni da effettuare. Il 4 maggio 1984, Chinon-A3 \u00e8 fermato e la prima fase dell'operazione \"ISIS\" comincia. Se EDF rinnova uno dei suoi pi\u00f9 vecchi reattori \u00e8 perch\u00e9 il CEA ha bisogno di plutonio militare per costruire una serie di 400 armi nucleari (bomba al neutrone) e difficilmente potrebbe farlo dopo l'arresto dei suoi reattori a plutonio di Marcoule. Il reattori \"C\u00e9lestins\" e \"Ph\u00e9nix\", che il CEA ha a disposizione, forniscono il materiale fissile ma non in quantit\u00e0 sufficiente (circa 130 kg in totale all'anno), allora che Chinon-A3 ne fornirebbe lui solo fino a 240 kg all'anno. Il reattore \u00e8 riavviato il 1\u00ba dicembre 1987 poi fermato di nuovo dal 14 maggio 1988 al febbraio 1989 per una seconda campagna di riparazioni. La caduta del muro di Berlino lo stesso anno e poi la fine della guerra fredda mettono fine ai programmi di armamanto tattico e quindi al fabbisogno maggiore di plutonio. Chinon-A3, previsto per essere fermato nel 1994, \u00e8 spento il 15 giugno 1990. Esso \u00e8 stato comunque il reattore UNGG pi\u00f9 a lungo in servizio.\nPer delle ragioni economiche, i due reattori UNGG di Saint-Laurent-des-Eaux sono fermati rispettivamente il 18 aprile 1990 (EDF4/SL-1) e il 27 maggio 1992 (EDF5/SL-2), dopo l'utilizzazione completa dei loro stocks di combustibile. Esattamente due anni pi\u00f9 tardi \u00e8 fermato il reattore del Bugey, chiudendo quindi 38 anni di servizio del parco reattori UNGG.\nLo smantellamento delle centrali nucleari UNGG generer\u00e0 in Francia circa tonnellate di rifiuti radioattivi a grafite di debole attivit\u00e0 () a vita lunga, in particolare il carbonio-14 con una emivita superiore a anni.\nNel 2011, 6 reattori UNGG francesi sono in corso di smantellamento in 3 centrali: Bugey, Saint-Laurent-des-Eaux e Chinon. Secondo l'Autorit\u00e9 de s\u00fbret\u00e9 nucl\u00e9aire (ASN), queste installazioni di prima generazione dovrebbero essere smantellate da EDF entro il 2036. Nel giugno 2016, EDF annuncia tuttavia di modificare il calendario in ragione di difficolt\u00e0 tecniche imposte da questi smantellamenti, i ritardi potrebbero condurre quindi allo smantellamento completo nel 2115.\nTecnica.\nIl reattore nucleare UNGG ha le seguenti caratteristiche principali:\nReattore.\nIl nocciolo di un reattore UNGG \u00e8 un blocco moderatore formato da una pila di mattoni esagonali di grafite di qualit\u00e0 nucleare, bucati da canali nei quali sono introdotte le cartucce di combustibile e le barre di controllo. L'orientamento dei canali del combustibile, inizialmente orizzontale sui reattori \"plutogeni\" (\"G1\", \"G2\" e \"G3\"), \u00e8 poi divenuto verticale con i reattori elettrogeni seguenti. All'esterno del blocco moderatore dei mattoni di grafite servono da deflettore per limitare la perdita di neutroni. Nelle centrali di Saint-Laurent-des-Eaux e del Bugey dei tubi di grafite di supporto separano il nocciolo dagli scambiatori di calore situati immediatamente al di sotto e permettono di limitare l'attivazione neutronica di questi ultimi. Su ogni canale di combustibile sono montati dei termometri, flussimetri e un sistema di controllo di rottura della guaina (DRG) che funziona rivelando la presenza di prodotti di fissione nel gas moderatore.\nIl nocciolo del reattore \u00e8 chiuso in un cassone di calcestruzzo precompresso di diversi metri di spessore, che pu\u00f2 contenere sia tutto il circuito di CO2 e il suo scambiatore di calore (nel caso dei reattori di Saint-Laurent-des-Eaux e del Bugey), sia unicamente il nocciolo del reattore. In questo secondo caso, il circuito di CO2 usciva dal cassone per attraversare un generatore di vapore situato a prossimit\u00e0 del nocciolo (Chinon) o all'esterno dell'edificio del reattore (Marcoule).\nIl fluido refrigerante, circolante tra le cartucce di combustibile e la grafite, \u00e8 sotto una pressione che andava dalla pressione atmosferica per \"G1\" a 42 bar per Chinon-1. Una pressione pi\u00f9 elevata permette di diminuire il flusso di gas per una medesima quantit\u00e0 di calore estratta e quindi riduce ugualmente la potenza dei ventilatori necessari per farla circolare. Il senso di circolazione del gas, longitudinale nelle \"pile\" di Marcoule, \u00e8 dal basso verso l'alto nei reattori di Chinon per approfittare della convezione naturale e dall'alto verso il basso nei reattori di Saint-Laurent-des-Eaux e del Bugey perch\u00e9 i loro scambiatori di calore sono situati immediatamente al di sotto del nucleo. Quest'ultima disposizione, oltre alla sua maggiore sicurezza, permette di semplificare il costoso sistema di manutenzione del combustibile che \u00e8 meglio raffreddato e non rischia di lasciar \u00ab\"volare\"\u00bb le cartucce nel flusso di gas ascendente.\nCombustibile.\nIl combustibile nucleare degli UNGG \u00e8 una lega di uranio naturale metallico e di molibdeno (1,1%) inguainato in una lega di magnesio e zirconio (0,6%). Con l'ottimizzazione dei reattori la forma delle cartucce di combustibile \u00e8 cambiata. Da una barra di 26 cm di lunghezza per 3,1 cm di diametro (\"G2\" e \"G3\"), essa \u00e8 diventata un tubo riempito di elio di 56 cm di lunghezza di diametro crescente con la potenza dei reattori e infine un anello di 0,5 cm di diametro (Bugey-1) raffreddato esteriormente ed interiormente. Per aumentare ancora l'efficienza degli scambi termici, queste differenti forme erano tutte munite di alette in forma di \"chevron\" (&lt; &gt;). Per aumentare i rendimenti della fissione, essere erano inserite in un tubo, o camicia, di grafite a partire da EDF2. Delle cartucce di combustibile tubolare ad anima in grafite furono anche testa sui reattori di Saint-Laurent-des-Eaux.\nSu tutti gli UNGG escluso EDF1, la ricarica del combustibile poteva essere effettuata \"in marcia\". Sui reattori di Marcoule un macchinario di carico di connetteva ermeticamente ad un canale per inserirvi una barra di combustibile nuovo. La barra usata corrispondente, all'altra estremit\u00e0 de canale, scivolava lungo un scivolo nella \"piscina\" dove essa si raffreddava per diverse settimane prima di essere inviata per il riprocessamento.\nTecnologie simili.\nAltre varianti o evoluzioni del reattore GCR \u2013 oltre ad UNGG, MAGNOX e AGR \u2013 alimentati a uranio arricchito (invece di uranio naturale), moderati a grafite e refrigerati ad elio (He invece di CO2) sono:\nAltri reattori utilizzano la grafite come moderatore o il gas come refrigerante:\nLista di reattori nucleari UNGG.\nTutti i reattori costruiti sono stati dismessi"}
{"id": "7535302", "revid": "98305042", "url": "https://it.wikipedia.org/wiki?curid=7535302", "title": "Marsilio di Saragozza", "text": ""}
{"id": "7535304", "revid": "110157", "url": "https://it.wikipedia.org/wiki?curid=7535304", "title": "Chiesa di Santa Maria Nascente (Gandellino)", "text": "La chiesa di Santa Maria nascente \u00e8 il luogo di culto cattolico pi\u00f9 antico della frazione di Gromo San Marino, centro abitato in provincia di Bergamo, nell'alta Val Seriana. L'edificio risalente al XIV secolo \u00e8 posto sopra un'altura e domina la valle sottostante. \nStoria.\nUna chiesa intitolata a Maria risulta fosse gi\u00e0 presente nel 1360, documentata dalla \"nota ecclesiarum\" che \u00e8 l'elenco dei dazi e delle tasse che le chiese pagavano ai Visconti, signori di Bergamo, in particolare a Bernab\u00f2 Visconti. Una sua nota ecclesiarum indica: \nDel 1410 sono successivi documenti che la citano:\nLa chiesa, situata sopra un dosso, \u00e8 ben visibile dalla valle, probabilmente fu edificata nel XII secolo come oratorio per una piccola comunit\u00e0 di religiose che vi si era stanziata costruendo un piccolo convento poi soppresso.\nNel 1410 fu nominato parroco Giovanni Buccelleni di Gromo che rinunci\u00f2 all'incarico essendo mandato in Valle Imagna nella chiesa di Sant'Andrea di Strozza dove fu nominato rettore mentre un documento del 1435 nomina procuratori, rettori e amministratori del monastero della chiesa di santa Maria un omonimo Giovanni Buccelleni, con Stefano Robardi di Gromo e Ziliono Negroni di Valgoglio.\nLa chiesa si stacc\u00f2 da quella di Gromo il 1\u00ba novembre 1445 venendo consacrata dal vescovo Giovanni Barozzi quando risulta essere elevata a parrocchia. Fu nominato parroco il tedesco Ernesto di Spira, mentre successivamente Finamando Aquilina del Golio e un Zuchini entrambi di Gromo, nel 1535 Nicola Fornoni di Ardesio. Il 10 settembre 1869 la chiesa fu dedicata alla Nativit\u00e0 della Madonna con decreto stabilendo di celebrarne l'anniversario ogni anno il 14 settembre.\nFurono consacrati i due altari della Beata Vergine e del Sacro cuore di Ges\u00f9 il 22 novembre 1942 dal vescovo Adriano Bernareggi che due anni dopo, l'8 settembre, consacr\u00f2 l'altare maggiore, come riportano le epigrafi poste sul basamento dietro l'altare.\nL'edificio fu restaurato pi\u00f9 volte: nel 1870 venne sostituita la copertura, nel 1870 il parroco Martino Mazzoleni esegu\u00ec restauri e don\u00f2 il concerto campanario di cinque campane e nel 1900 il parroco esegu\u00ec ulteriori lavori e decori. Nel 1978 furono eseguiti i lavori esterni alla chiesa, mentre nel 1987 il restauratore Vincenzo Villa fece una pulizia alle opere d'arte, affreschi e stucchi, interni alla chiesa ridando la doratura originaria e il colore di alcuni affreschi cos\u00ec che la chiesa si presentasse com'era all'origine.\nDescrizione.\nL'edificio, come le antiche chiese paleocristiane, \u00e8 rivolta ad est e si presenta con un grande sagrato in ciottolato che accompagna al porticato presente sui lati rivolti a nord e ovest. \n&lt;br&gt;Il portico, antico luogo di scambio dei prodotti alla pastorizia, ha sette aperture ad arco a tutto sesto in pietra arenaria, con colonne in stile toscano.L'interno \u00e8 a tre navate, di cui quella centrale pi\u00f9 alta rispetto alle due laterali. All'interno sono presenti affreschi riconducibili alla chiesa primaria poi ampliata, alcuni di questi si presumono lavori di Giacomo Borlone de Buschis detto il Borlone, che gi\u00e0 aveva lavorato nella valle affrescando la Danza Macabra, mentre altri di epoca quattrocentesca rappresentano \"Il credo degli apostoli\" di autore ignoto. Sia la navata centrale che il presbiterio, sono decorati con medaglie e cornici in stucco di epoca barocca che raffigurano scene della vita di Maria, alcuni del XVIII secolo, di autore anonimo, e affreschi riconducibili al XX secolo, lavori di Alfredo Tosti del 1912, di Mino Marra del 1988, di Camillo Galizzi del 1940. \nL'ancona lignea posta sul presbiterio \u00e8 caratterizzata dalla scultura di un \"Cristo risorto\", opera forse della bottega dello scultore Pietro Bussolo del 1495 circa. La scultura attribuita al Bussolo potrebbe essere considerata invece lavoro della sua bottega, di qualche artista forse a lui vicino. Originariamente aveva una parte inferiore sempre lignea, che raffigurava il sepolcro ormai nuovo, e i soldati svegliati e spaventati dall'evento straordinario, queste parti sono andate perse, forse vendute.\n&lt;br&gt;Nel piccolo cimitero vicino alla chiesa \u00e8 tumulata la salma di Alessandro Dordi nativo della frazione, missionario in Per\u00f9 e assassinato dagli uomini del Sendero Luminoso. Don Dordi fu dichiarato martire con decreto firmato il 3 febbraio 2015 e beatificato il 5 dicembre 2015."}
{"id": "7535306", "revid": "124123", "url": "https://it.wikipedia.org/wiki?curid=7535306", "title": "Sof'ja Vasil'evna F\u00ebdorova", "text": "Biografia.\nSi \u00e8 diplomata alla Scuola di balletto del Bol'\u0161oj nel 1899 ed entr\u00f2 al Balletto Bol'\u0161oj, dove era ammirata come una ballerina di carattere. Ha ballato con il Diaghilev Ballet dall'inizio nel 1909, interpretando ruoli importanti in tutta la storia del Balletto Diaghilev. La Fedorova continu\u00f2 a ballare con il Bol'\u0161oj fino al 1917, lavorando anche con le compagnie di Diaghilev e di Anna Pavlova. Suo marito era Pyotr Olenin, un cantante d'opera e direttore d'opera russo. Dopo la sua morte nel 1922, and\u00f2 immediatamente in esilio in Francia, dove continu\u00f2 a ballare nel balletto.\nLa sua ultima esibizione fu con il Diaghilev Ballet nel 1928. Poi la sua malattia prese il sopravvento. Sopport\u00f2 il suo calvario coraggiosamente, andando alla deriva da un istituto psichiatrico all'altro. Nel 1963, all'et\u00e0 di ottantatre anni, il suo necrologio diceva: \"Visse tranquillamente tra scoppi di coscienza e delirio\". Tra i suoi allievi c'\u00e8 la prima ballerina assoluta/coreografa cubana Alicia Alonso."}
{"id": "7535325", "revid": "884077", "url": "https://it.wikipedia.org/wiki?curid=7535325", "title": "Rugby Rovigo Delta 2017-2018", "text": ""}
{"id": "7535347", "revid": "1442080", "url": "https://it.wikipedia.org/wiki?curid=7535347", "title": "Corina Bomann", "text": "Biografia.\nCorina Bomann \u00e8 nata il 7 marzo 1974 a Parchim. Nel 2001 pubblica i primi romanzi di genere fantasy, \"Der Schattengeist\" e \"Der Traum des Satyrs\", ai quali seguono diversi libri per ragazzi e romanzi di ambientazione storica. Nel 2012 con \"L'isola delle farfalle\", che vende oltre 100.000 copie e rimane nella lista dei bestseller di \"Der Spiegel\" per settimane, inizia a scrivere romanzi di genere sentimentale, genere per il quale \u00e8 oggi conosciuta."}
{"id": "7535349", "revid": "371529", "url": "https://it.wikipedia.org/wiki?curid=7535349", "title": "Who Killed Davey Moore", "text": "Who Killed Davey Moore (in italiano \"Chi ha ucciso Davey Moore\") \u00e8 una canzone folk e di protesta del 1963 del cantautore americano Bob Dylan. Sebbene la canzone non fosse stata commercializzata negli album degli anni '60 di Dylan, divenne popolare nel repertorio degli spettacoli dal vivo durante quel periodo. L'esibizione della canzone di Dylan alla Carnegie Hall il 26 ottobre 1963, sarebbe stata successivamente pubblicata su \"The Bootleg Series Volumes 1-3 (Rare &amp; Unreleased) 1961-1991\" nel 1991 e una performance dell'ottobre 1964 appare su \"\", uscito nel 2004.\nContesto.\nDavey Moore era un pugile americano la cui carriera dur\u00f2 dal 1953 al 1963. Conosciuto come \"Il Piccolo Gigante\", Moore era alto soli 157\u00a0cm. Il 18 marzo 1959, Moore vinse il titolo mondiale dei Pesi piuma a danni di Hogan Bassey. Moore ha detenuto il titolo per quattro anni e tre giorni, difendendolo cinque volte prima di perderlo contro il cubano Sugar Ramos il 21 marzo 1963. Durante il combattimento con Ramos al Dodgers Stadium, Moore \u00e8 stato buttato gi\u00f9 alle corde durante il decimo round. Il pugile americano perse per knockout tecnico alla fine della decima ripresa e Ramos si aggiudic\u00f2 il titolo. Moore torn\u00f2 al suo camerino e concesse delle interviste dopo il combattimento, affermando il suo desiderio di combattere nuovamente contro Ramos per riguadagnare il titolo. Dopo che i giornalisti se ne andarono, lament\u00f2 un forte mal di testa e cadde svenuto. Fu portato al White Memorial Hospital dove gli fu diagnosticato un danno cerebrale non operabile. Moore non riacquis\u00ec coscienza e mor\u00ec a causa dell'afflizione il 25 marzo 1963.\nCritica al pugilato.\nDopo la morte di Moore \u00e8 stata discussa la possibilit\u00e0 di bandire la boxe in America sia da politici che da leader religiosi. In questo senso la canzone \"Davey Moore\" del folksinger Phil Ochs \u00e8 una dura critica a questo sport. Tuttavia la canzone di Dylan ha prodotto un messaggio pi\u00f9 indiretto che si avvale del mondo del pugilato per criticare la complessit\u00e0 della societ\u00e0 del suo tempo. Il 31 ottobre 1964, parlando alla gente col suo stile tipicamente ironico, Dylan introdusse cos\u00ec \"Who Killed Davey Moore\": \nIl brano.\nLa canzone di Dylan si rif\u00e0 alla struttura della filastrocca inglese per bambini \"Who Killed Cock Robin?\". Il punto di vista si sposta tra le figure dell'arbitro, della folla, del manager, del giocatore d'azzardo, del reporter di boxe e di Sugar Ramos. L'intervento di ogni personaggio termina con un verso in prima persona che anticipa il ritornello, il quale consiste in una doppia domanda retorica:\nIn ogni verso, in una sorta di tribunale, ogni personaggio si difende e fornisce le ragioni per cui \u00e8 esente dalla morte del pugile. La somma totale delle loro assoluzioni implica che la colpa appartiene a tutti loro che sono le parti costitutive dell'industria della boxe. Nel verso finale, Sugar Ramos - \"l'uomo i cui pugni \nlo fecero cadere in un bagno di sudore\" - conclude la sua difesa: \"\u00e8 stato il volere di Dio\". Proprio queste furono le parole pronunciate dalla moglie di Moore, Geraldine, nel momento in cui apprese la notizia della morte del marito.\nPete Seeger esegu\u00ec la canzone nel 1963 nel concerto \"We Shall Overcome\" alla Carnegie Hall (e la pubblic\u00f2 nell'album \"Broadside Ballads, Vol. 2\" del 1963), in una chiave musicale minore, inserendo le seguenti parole nel ritornello: \"\"How come he died and what's the reason for\"?\" (\"Come mai mor\u00ec e per quale motivo?\")."}
{"id": "7535355", "revid": "729019", "url": "https://it.wikipedia.org/wiki?curid=7535355", "title": "Centrale nucleare del Bugey", "text": "La centrale nucleare del Bugey \u00e8 una centrale nucleare francese situata a 25km ad est di Lione, sul territorio del comune di Saint-Vulbas (Ain), sulla riva del Rodano, nella regione storica e geografica del Bugey.\nL'impianto \u00e8 composto da 4 reattori PWR operativi (\"Bugey-2, -3, -4 e -5\") e da 1 reattore GCR spento (\"Bugey-1\")."}
{"id": "7535356", "revid": "1275164", "url": "https://it.wikipedia.org/wiki?curid=7535356", "title": "Centrale nucleare di Bugey", "text": ""}
{"id": "7535357", "revid": "1342115", "url": "https://it.wikipedia.org/wiki?curid=7535357", "title": "Giorgio Canestri", "text": "Biografia.\nLaureato in Lettere, insegnante. Nel 1968 viene eletto deputato per il PSIUP, termina il proprio incarico parlamentare nel 1972."}
{"id": "7535358", "revid": "648716", "url": "https://it.wikipedia.org/wiki?curid=7535358", "title": "Formula di Essen-M\u00f6ller", "text": "La formula di Essen-M\u00f6ller \u00e8 una formula statistica utilizzata per il calcolo della probabilit\u00e0 di paternit\u00e0. Essa, basandosi sul teorema di Bayes, consente di stabilire se il presunto padre sia il padre biologico conoscendo i genotipi della madre, figlio e presunto padre.\nPrende il nome dal medico svedese Elis Essen-M\u00f6ller.\nFormula.\nformula_1\nDove:\nCause di errore.\nTra le cause di errore della metodica vi sono:\nTra le cause di errore dovuti alla natura intrinseca del campione biologico:"}
{"id": "7535361", "revid": "599013", "url": "https://it.wikipedia.org/wiki?curid=7535361", "title": "Mat\u00edas Vera", "text": "Caratteristiche tecniche.\n\u00c8 un centrocampista centrale.\nCarriera.\nCresciuto nelle giovanili del , ha esordito in prima squadra il 6 aprile 2015 in occasione del match di campionato perso 2-1 contro il .\nNel 2018 \u00e8 stato acquistato dal che lo ha girato in prestito fino a gennaio 2019 all'.\nStatistiche.\nPresenze e reti nei club.\n\"Statistiche aggiornate al 6 luglio 2018\"."}
{"id": "7535377", "revid": "114108995", "url": "https://it.wikipedia.org/wiki?curid=7535377", "title": "Coca-Cola bianca", "text": "La Coca-Cola bianca (in russo \u0411\u0435\u0441\u0446\u0432\u0435\u0442\u043d\u0430\u044f \u043a\u043e\u043a\u0430-\u043a\u043e\u043b\u0430, traslit. \"Bescvetnaja koka-kola\") era il soprannome con il quale era conosciuta una versione chiara della Coca-Cola prodotta negli anni quaranta su richiesta del Maresciallo dell'Unione Sovietica Georgij Konstantinovi\u010d \u017dukov.\nStoria.\n\u017dukov si avvicin\u00f2 alla Coca-Cola durante o subito dopo la Seconda guerra mondiale tramite la sua controparte nell'Europa occidentale, il Comandante supremo delle forze alleate Dwight D. Eisenhower, anche lui amante della bevanda.\nDato che in Unione Sovietica la Coca-Cola veniva vista come un simbolo dell'imperialismo americano, \u017dukov si dimostr\u00f2 riluttante nel farsi fotografare o menzionare mentre consumava un prodotto del genere.\nSecondo il giornalista Tom Standage (nonostante non vi siano fonti che lo confermino), \u017dukov chiese in seguito se poteva essere realizzata una Coca-Cola che assomigliasse alla vodka.\nIl Maresciallo \u017dukov rifer\u00ec la questione attraverso il generale Mark W. Clark, comandante del settore americano nell'occupazione alleata dell'Austria, che pass\u00f2 la richiesta al presidente Harry Truman. Lo staff presidenziale contatt\u00f2 James Farley, presidente del consiglio di amministrazione della Coca-Cola Export Corporation. All'epoca, Farley si occupava della supervisione di 38 impianti Coca-Cola nell'Europa sudorientale, compresa l'Austria, e deleg\u00f2 l'ordine speciale di \u017dukov a Mladin Zarubica, un supervisore tecnico per la Coca-Cola Company inviato in Austria nel 1946 per controllare la costruzione di un grande impianto di imbottigliamento. Zarubica trov\u00f2 un farmacista in grado di rimuovere il colorante dalla Coca-Cola mantenendo per\u00f2 il gusto originale, realizzando cos\u00ec il desiderio del maresciallo \u017dukov.\nLa nuova versione della Coca-Cola venne imbottigliata utilizzando delle bottiglie di vetro trasparente chiuse con dei tappi che sfoggiavano al centro una stella rossa. La bottiglia e il tappo venivano prodotte dalla Crown Cork and Seal Company a Bruxelles. La prima spedizione della Cola bianca era costituita da 50 casse.\nUna conseguenza insolita per la Coca-Cola Company \u00e8 stata un rilassamento delle regolamentazioni imposte dalle potenze che occupavano l'Austria, dato che le merci e le forniture dovevano transitare per la zona di occupazione sovietica mentre venivano trasportate tra l'impianto d'imbottigliamento di Lambach al magazzino di Vienna. Mentre tutti i beni che entravano nella zona sovietica venivano trattenuti per settimane dalle autorit\u00e0, i carichi della Coca-Cola transitavano indisturbati."}
{"id": "7535400", "revid": "1543377", "url": "https://it.wikipedia.org/wiki?curid=7535400", "title": "Thomas Harding", "text": "Formazione.\nHarding studia presso la Westminster School di Londra e prosegue poi la sua istruzione studiando antropologia e scienze politiche al Corpus Christi College di Cambridge. Prima di diventare scrittore, lavora nel mondo della televisione e del giornalismo.\nSaggistica.\nIl suo libro \"Il comandante di Auschwitz: una storia vera. Le vite parallele del pi\u00f9 spietato criminale nazista e dell'ebreo che riusc\u00ec a catturarlo\" (2013) diventa un bestseller in Gran Bretagna, Italia e Israele e viene selezionato come libro dell'anno per il 2013 da \"The Times\", \"The Sunday Times\", \"The Guardian\", \"The Observer\", \"The Daily Telegraph\" e da \"New Statesman\". L'opera viene tradotta in pi\u00f9 di diciotto lingue e risulta fra le finaliste per il 2013 Costa Book Awards. Nel 2015 vince un nuovo premio, il Jewish Quarterly-Wingate Prize per la saggistica.\nIl suo libro successivo, \"Kadian Journal\", viene pubblicato nel 2014 e tratta della morte del figlio in un incidente.\n\"La casa sul lago\", resoconto della vita di cinque famiglie, inclusa quella di sua nonna, che abitarono in una casa vicino a Berlino, viene pubblicato nel 2015. L'Economist ne scrive \u00abSe \"Il comandante di Auschwitz\" era una sonata, \"La casa sul lago\" \u00e8 una sinfonia che racconta la storia della Germania contemporanea attraverso un tema specifico: la storia vista dalla casa sul lago fuori Berlino della famiglia Alexander. \"La casa sul lago\" salta da uno all'altro dei suoi abitanti e dei suoi eventi [storici] fino al presente, in una storia della Germania moderna mirabilmente chiara e concisa. Si tratta di un esempio notevole di ricerca archivistica e investigativa, in cui abbondano le rivelazioni [...] Un libro potente.\u00bb \"La casa sul lago\" \u00e8 tra i finalisti del Costa Book Awards e viene preso in considerazione anche per l'Orwell Prize 2016.\nNel 2018 viene pubblicato \"Blood on the Page\", un'investigazione sull'omicidio dello scrittore londinese Allan Chappelow, accaduto nel 2006, e dell'uomo che ne fu trovato colpevole, Wang Yam. Il processo per omicidio \u00e8 stato il primo della storia inglese contemporanea a essere stato celebrato in segreto.. Il libro riscuote un grande successo di critica: il giornalista britannico Tony Parsons lo ritiene \u00abUn A sangue freddo del nostro tempo\u00a0\u2013 una brillante e decisa anatomia di un assassinio che costituisce sia un brutale crimine realmente accaduto, sia una straziante tragedia umana\u00bb. L'opera partecipa l'anno stesso al premio per la non fiction della Crime Writers' Association.\nGiornalismo.\nFra le testate in cui ha pubblicato si annoverano \"The Guardian\", \"The Sunday Times\", \"Washington Post\", \"The Independent\", \"Der Spiegel\" e\"The Financial Times\". Harding ha inoltre partecipato come coautore a un talk show politico sul canale radio della West Virginia WEPM, ha lavorato come lettore di audiolibri ed \u00e8 stato presentatore per il programma della BBC \"Newsnight\".\nDal 2006 al 2011 \u00e8 comproprietario ed editore della testata \"Observer \"di Shepherdstown, in West Virginia. Nel 2010 il quotidiano vince una richiesta di Freedom of Information Act davanti alla Corte suprema dello stato.\nNel 2010 Harding partecipa alla richiesta di una legge federale a favore della protezione del diritto dei giornalisti a non rivelare le proprie fonti.\nVideo e documentari.\nPrima del trasferimento negli Stati Uniti, Harding \u00e8 fra i fondatori della casa di produzione Undercurrents, che si occupa di ambientalismo e giustizia sociale. Durante il suo lavoro presso l'organizzazione, questa vince diversi premi e diventa nota per aver documentato temi non toccati da altri. Undercurrents diventa parte del movimento DIY culture e del boom delle proteste sociali duranti gli anni novanta."}
{"id": "7535403", "revid": "287204", "url": "https://it.wikipedia.org/wiki?curid=7535403", "title": "Partecipanti al Tour de France 2018", "text": "Elenco dei partecipanti al Tour de France 2018.\nIl Tour de France 2018 fu la centocinquesima edizione della corsa. Alla competizione presero parte 22 squadre, le diciotto iscritte all'UCI World Tour 2018 e le quattro squadre invitate (la Cofidis, Solutions Cr\u00e9dits, la Wanty-Groupe Gobert, la Direct \u00c9nergie e il Team Fortuneo-Samsic, tutte di categoria UCI Professional Continental), ciascuna delle quali composta da otto corridori, per un totale di 176 ciclisti. La corsa part\u00ec il 7 luglio da Noirmoutier-en-l'\u00cele e terminer\u00e0 il 29 luglio sugli Champs-\u00c9lys\u00e9es, a Parigi, dove tagliarono il traguardo 145 corridori.\nCiclisti per nazione.\nLe nazionalit\u00e0 rappresentate nella manifestazione sono 30; in tabella il numero dei ciclisti suddivisi per la propria nazione di appartenenza:"}
{"id": "7535404", "revid": "110157", "url": "https://it.wikipedia.org/wiki?curid=7535404", "title": "Superligaen 2018-2019", "text": "La Superligaen 2018-2019 \u00e8 stata la 106\u00aa edizione della Superligaen, la massima serie del calcio danese, che si \u00e8 disputata tra il 13 luglio 2018 ed il 25 maggio 2019. Il ha vinto il titolo per la tredicesima volta nella sua storia.\nStagione.\nNovit\u00e0.\nAl termine della scorsa edizione, il Silkeborg, il Lyngby e l'Helsing\u00f8r sono state retrocesse in 1.Division, mentre sono state promosse dalla 1.Division il Vejle, il Vendsyssel e l'Esbjerg.\nFormula.\nLa formula \u00e8 la stessa dell'edizione precedente.\nLe 14 squadre partecipanti si affrontano in gironi di andata-ritorno e i successivi play-off e play-out. Il campionato danese si divide sostanzialmente in 2 fasi: la prima fase, in cui ogni squadra gioca 26 partite (sono 14 squadre e ognuna gioca andata e ritorno) e la seconda fase, divisa a sua volta in play-off e in play-out. Al termine della stagione solo la squadra campione si qualificher\u00e0 per il secondo turno preliminare della UEFA Champions League 2019-2020. Le squadre classificate al secondo e al terzo posto si qualificheranno rispettivamente per il secondo e per il primo turno di qualificazione della UEFA Europa League 2019-2020. Dopo i play-off e i Play-out si sapr\u00e0 la terza squadra che approder\u00e0 in UEFA Europa League 2019-2020 e quelle retrocesse in 1. Division 2019-2020.\nAllenatori.\nAlla fine della stagione, il 21 maggio 2018, l'ex allenatore dell'Odense Kent Nielsen, \u00e8 stato sostituito il 29 maggio 2018 da Jakob Michelsen. Il 16 giugno 2018 invece l'allenatore del Randers Rasmus Bertelsen si \u00e8 dimesso, e ha preso il suo posto l'allenatore dell'Hobro Thomas Thomasberg, che \u00e8 stato sostituito a sua volta da Allan Kuhn.\nPrima Fase.\nFormula.\nLa prima fase della Superligaen \u00e8 molto simile alla nostra serie A: ogni squadra affronta le altre 13 in casa e in trasferta, per un totale di 26 partite giocate da ogni squadra e 364 partite giocate in questa prima fase. Le prime 6 squadre in classifica avanzano alla seconda fase, nei play-off, mentre quelle rimaste avanzano sempre nella seconda fase, ma dalla parte dei play-out.\nI play-out si dividono in altri 2 gironcini, il girone A e il girone B.\nClassifica.\nLegenda:\nNote:\nSeconda Fase.\nPlay-off.\nSi qualificano a questa fase le sei migliori classificate della prima fase, e da qui si decreter\u00e0 il campione di Danimarca, chi si qualifica al secondo turno preliminare di Champions League 2019-2020, al primo turno di qualificazione dell'Europa League 2019-2020 e chi disputer\u00e0 la finale dello spareggio per l'Europa League 2019-2020.\nI punti sono conteggiati come una continuazione della prima fase: ogni squadra affronta le altre 5 in casa e in trasferta, ma i punti sono gli stessi che le squadre avevano nella prima fase.\nClassifica.\nLegenda:\nNote:\nPlay-Out girone A.\nSi qualificano a questo turno le squadre classificate alla settima, decima, undicesima e quattordicesima piazza nella prima fase. Le ultime due classificate disputeranno le semifinali dei play-out per non retrocedere in 1. Division 2019-2020\nClassifica.\nLegenda:\nNote:\nPlay-Out Girone B.\nSi qualificano a questo turno le squadre classificate alla ottava, nona, dodicesima e tredicesima piazza nella prima fase. Le ultime due classificate disputeranno le semifinali dei play-out per non retrocedere in 1. Division 2019-2020.\nClassifica.\nLegenda:\nNote:\nTerza Fase.\nQualificazione per L'Europa League.\nLe qualificazioni per l'Europa League si strutturano ad eliminazione diretta con Quarti, Semifinali e finale. Sono ammesse ai quarti le prime 2 squadre di ognuno dei 2 gironcini dei play-out, che si sfidano in incontri di andata e ritorno. Le vincenti sono ammesse alla semifinale, e la vincente della semifinale (sempre con andata e ritorno) sfida in una finale di sola andata la quarta classificata nel girone play-off.\nFinali Play-out.\nI play-out sono stati leggermente semplificati rispetto alla precedente edizione, eliminando sostanzialmente il primo turno.\nSi sfidano in gare di andata e ritorno tra di loro le squadre classificatesi terze nei gironi play-out (la vincente \u00e8 salva) e le squadre classificatesi quarte (la vincente si qualifica per la finale, la perdente retrocede in 1. Division). La perdente tra le terze classificatesi incontra, in gare di andata e ritorno, la squadra classificatasi terza in 1. Division; la vincente tra le quarte classificatesi incontra, in gare di andata e ritorno, la squadra classificatasi seconda in 1. Division. Le vincenti delle finali partecipano alla Superligaen 2019-20, chi perde va in 1.Division 2019-20."}
{"id": "7535406", "revid": "4175", "url": "https://it.wikipedia.org/wiki?curid=7535406", "title": "Rugby Mogliano 2017-2018", "text": ""}
{"id": "7535407", "revid": "297059", "url": "https://it.wikipedia.org/wiki?curid=7535407", "title": "Formula di Essen-Moller", "text": ""}
{"id": "7535415", "revid": "61051", "url": "https://it.wikipedia.org/wiki?curid=7535415", "title": "FA Women's Super League 1", "text": ""}
{"id": "7535417", "revid": "131145", "url": "https://it.wikipedia.org/wiki?curid=7535417", "title": "Parco della Gera d'Adda", "text": ""}
{"id": "7535428", "revid": "1391549", "url": "https://it.wikipedia.org/wiki?curid=7535428", "title": "Loraine (California)", "text": "Loraine (in precedenza nota come Paris e Paris-Loraine) \u00e8 un'area non incorporata della contea di Kern, in California. Si trova sulla riva orientale della foce dell'Indian Creek, dove entra nel Caliente Creek, 12 miglia (19,3 km) a nord di Tehachapi, ad un'altitudine di piedi (814 m).\nL'ufficio postale di Paris inaugurato nel 1903, ha cambiato il suo nome in Loraine nel 1912, chiuso nel 1918, riaperto nel 1922 e chiuso definitivamente nel 1926. La localit\u00e0 fu originariamente colonizzata da minatori francesi e alsaziani."}
{"id": "7535431", "revid": "767487", "url": "https://it.wikipedia.org/wiki?curid=7535431", "title": "Gabriel Esparza (calciatore)", "text": "Caratteristiche tecniche.\n\u00c8 un'ala destra.\nCarriera.\nCresciuto nelle giovanili del , ha esordito in prima squadra il 18 luglio 2014 in occasione del match di Copa Argentina vinto 2-0 contro l'.\nStatistiche.\nPresenze e reti nei club.\n\"Statistiche aggiornate al 6 luglio 2018\"."}
{"id": "7535432", "revid": "1391549", "url": "https://it.wikipedia.org/wiki?curid=7535432", "title": "Shirley (Contea di Kings, California)", "text": ""}
{"id": "7535435", "revid": "1391549", "url": "https://it.wikipedia.org/wiki?curid=7535435", "title": "Lucerne (Contea di Kings, California)", "text": ""}
{"id": "7535437", "revid": "1391549", "url": "https://it.wikipedia.org/wiki?curid=7535437", "title": "Murray (Contea di Kings, California)", "text": ""}
{"id": "7535439", "revid": "1391549", "url": "https://it.wikipedia.org/wiki?curid=7535439", "title": "Murray (Contea di Lassen)", "text": ""}
{"id": "7535445", "revid": "599013", "url": "https://it.wikipedia.org/wiki?curid=7535445", "title": "Gabriel Esparza", "text": ""}
{"id": "7535460", "revid": "458786", "url": "https://it.wikipedia.org/wiki?curid=7535460", "title": "Cristian Gabriel Esparza", "text": ""}
{"id": "7535464", "revid": "92723", "url": "https://it.wikipedia.org/wiki?curid=7535464", "title": "Contea di Brunswick (Sassonia)", "text": "La contea di Brunswick era una contea del Ducato medievale di Sassonia. Esistette da circa il IX secolo fino al 1235, quando fu elevata a ducato, il Ducato di Brunswick-L\u00fcneburg.\nLa Contea si svilupp\u00f2 dai possedimenti della dinastia Brunonidi incentrata sulla citt\u00e0 di Brunswick e fu ampliata dalle eredit\u00e0 di Enrico di Northeim attorno a Northeim e Gottinga e da una parte dell'eredit\u00e0 dei Billunghi intorno a L\u00fcneburg, che cadde sotto i Welfen nel 1106. Quando il ducato di Sassonia fu riorganizzato nel 1180, la contea divenne di fatto indipendente dal ducato, poich\u00e9 i nuovi duchi Ascanidi non riuscirono a stabilirne il controllo. Nel 1203, i tre figli del duca Enrico il Leone divisero la contea tra loro; Enrico ricevette la parte occidentale tra cui Hannover e Gottinga, Guglielmo ricevette l'area intorno a L\u00fcneburg e il re Ottone IV intorno a Braunschweig. L'indipendenza di Brunswick fu riconosciuta quando fu elevata a Ducato di Brunswick-L\u00fcneburg nel 1235, che esistette fino al 1918.\nConti.\n\"Per i sovrani successivi, vedi Ducato di Brunswick-L\u00fcneburg. L'elenco potrebbe essere incompleto.\""}
{"id": "7535491", "revid": "228587", "url": "https://it.wikipedia.org/wiki?curid=7535491", "title": "Nora Waldst\u00e4tten", "text": "Biografia.\nNora Marie-Theres Beatrice Elisabeth Waldst\u00e4tten \u00e8 nata a Vienna il 1 dicembre 1981. Discendente della famiglia dei baroni di Waldst\u00e4tten (appartenenti alla nobilt\u00e0 austriaca), \u00e8 la pronipote diretta del generale Egon von Waldst\u00e4tten. Sino al 2016 ha mantenuto il proprio nome di nascita Nora von Waldst\u00e4tten, ma successivamente ha preferito il nome d'arte di Nora Waldst\u00e4tten, distaccandosi cos\u00ec dall'ex nobilt\u00e0 austro-ungarica.\nDal 2003 al 2007 ha frequentato l'Universit\u00e0 delle Arti di Berlino, ottenendo la laurea in recitazione. Gi\u00e0 durante questo periodo prese parte a produzioni per il cinema e la televisione.\nNel 2005 \u00e8 diventata nota al pubblico per la sua partecipazione alla fiction \"WDR Der Frauenfl\u00fcsterer\". Nel 2009 ha ricevuto il \"New Faces Award\" per il suo ruolo di studentessa omicida in \"Herz aus Eis\". Inoltre, \u00e8 stata premiata nel 2010 al \"Festival Max Oph\u00fcls\" come migliore attrice. A livello internazionale \u00e8 apparsa nel ruolo di Magdalena Kopp nel film biografico di Olivier Assayas \"The Jackal\", presentato al Festival di Cannes 2010. Nel 2012 ha avuto una parte nell'adattamento televisivo del romanzo \"Mondo senza fine\" di Ken Follett nel ruolo della protagonista, Gwenda."}
{"id": "7535493", "revid": "76963", "url": "https://it.wikipedia.org/wiki?curid=7535493", "title": "Connor Christopher Levins", "text": "Secondo di tre figli, ha iniziato la sua carriera da attore molto piccolo prendendo parte in diversi spot pubblicitari; \u00e8 attivo principalmente attivo in televisione."}
{"id": "7535502", "revid": "486946", "url": "https://it.wikipedia.org/wiki?curid=7535502", "title": "Bassano Virtus 55 Soccer Team", "text": ""}
{"id": "7535516", "revid": "767487", "url": "https://it.wikipedia.org/wiki?curid=7535516", "title": "Beau Smith", "text": ""}
{"id": "7535526", "revid": "1033892", "url": "https://it.wikipedia.org/wiki?curid=7535526", "title": "Melanie Scrofano", "text": "Scrofano, inoltre, interpreta il ruolo della protagonista nella serie drammatica modern western di Syfy \"Wynonna Earp\" dal 2016"}
{"id": "7535528", "revid": "61051", "url": "https://it.wikipedia.org/wiki?curid=7535528", "title": "Manchester United Women Football Club", "text": "Il Manchester United Women Football Club \u00e8 una squadra di calcio femminile inglese con sede a Broughton, sobborgo della Citt\u00e0 di Salford nella contea metropolitana della Grande Manchester, sezione femminile dell'omonimo club.\nFondato nel maggio 2018, partecipa alla FA Women's Super League, il primo livello del campionato inglese di calcio femminile, al quale ha avuto accesso dopo la promozione conseguita nella stagione 2018-2019. Gioca le partite casalinghe al \"The Cliff\", precedentemente utilizzato come campo di allenamento dalla controparte maschile.\nStoria.\nNell'agosto 2015 il Manchester United, dopo aver dichiarato il suo disinteresse nel creare una propria sezione di calcio femminile, fu al centro di un dissenso da parte della stampa di settore che, dopo la conquista della terza posizione nel Mondiale di Canada 2015, accusarono il club, l'unico assieme al a non averne una, di minare con tale decisione i progressi del calcio femminile inglese.\nDevono passare quasi tre anni prima che la societ\u00e0 annunci, nel marzo 2018, la sua intenzione di istituire una squadra di calcio femminile. Il Manchester United Women Football Club venne cos\u00ec ufficialmente fondato il 28 maggio 2018, in seguito alla richiesta del club di entrare a far parte della nuova FA Women's Championship. Ha segnato il ritorno del club al calcio femminile dopo un'assenza di tredici anni, dopo lo scioglimento da parte del Manchester United del loro assetto femminile nel 2005 per focalizzarsi sullo sviluppo della sua sezione giovanile; la scuola calcio del club continu\u00f2 tuttavia, attraverso la Manchester United Foundation, la formazione di atlete del calibro di Izzy Christiansen e Katie Zelem uscite dall'United's Centre of Excellence academy. Casey Stoney \u00e8 stata nominata prima allenatrice della squadra l'8 giugno.\nIn seguito all'approvazione da parte della federazione inglese nella stagione inaugurale della Women's Championship, la 2018-2019, \u00e8 stato annunciato che la squadra femminile avrebbe avuto sede a Broughton, Salford, presso il campo di allenamento The Cliff, soggetto al completamento dei lavori di riqualificazione. Nel frattempo, il Manchester United giocher\u00e0 le proprie partite al Leigh Sports Village.\nLa prima stagione del Manchester United si apre il 19 agosto 2018, con l'incontro di FA Women's League Cup dove, in trasferta, supera per 1-0 il , con rete della nazionale scozzese Lizzie Arnot. Tre settimane dopo il loro incontro di apertura del campionato si \u00e8 concluso con la vittoria per 12-0 in casa dell'.. Il 17 aprile 2019 lo United si \u00e8 assicurato la promozione matematica in FA Women's Super League grazie alla vittoria, sempre con l'Aston Villa, per 5-0, e tre giorni pi\u00f9 tardi ha conquistato il titolo di FA Women's Championship 2018-2019 vincendo, con il risultato di 7-0, l'incontro in trasferta con il .\nOrganico.\nRosa 2020-2021.\nRosa, ruoli e numeri di maglia estratti dal sito societario, aggiornato al 12 settembre 2020"}
{"id": "7535529", "revid": "98308583", "url": "https://it.wikipedia.org/wiki?curid=7535529", "title": "Rappresentante legale", "text": ""}
{"id": "7535535", "revid": "729019", "url": "https://it.wikipedia.org/wiki?curid=7535535", "title": "Castel Tedaldo", "text": "Castel Tedaldo \u00e8 stata una struttura difensiva di Ferrara scomparsa dal XVII secolo. Nella zona dove sorgeva questa fortezza si trova via Castel Tedaldo.\nStoria.\nFu il secondo punto fortificato sorto a Ferrara (dopo il Castrum bizantino) costruito attorno alla fine del X secolo e voluto da Tedaldo di Canossa, che aveva ottenuto da papa Silvestro II la giurisdizione sulla nascente citt\u00e0 di Ferrara. \nCome il castrum bizantino, la nuova fortificazione aveva la funzione di difendere il traghetto che collegava le due sponde del Po ma in pi\u00f9 era stato pensato come roccaforte dei Guelfi, ai quali il Canossa apparteneva.\nVenne eretto attorno al 986 sulla riva del Po (come il castrum ma pi\u00f9 ad ovest).\nLa crescita della citt\u00e0.\nUna delle vie medievali che univa le due fortificazioni era la \"via Grande\" (o via Ripagrande) che fu uno degli assi di crescita est-ovest della citt\u00e0 (una citt\u00e0 lineare) sulle rive del Po Grande. \nSulla via vennero costruite dapprima abitazioni povere, con tetti in paglia, che in seguito vennero sostituite da dimore pi\u00f9 confortevoli.\nLa distruzione di Castel Tedaldo.\nCon la devoluzione del Ducato di Ferrara allo Stato Pontificio e l'instaurarsi del nuovo potere, a partire dal 1598, a Ferrara venne costruita la Fortezza.\nQuesta nuova e moderna struttura difensiva, opera di Giovan Battista Aleotti pensata per resistere alle artigliere del XVII secolo, costruita su base pentagonale e circondata da un fossato, venne ultimata nel 1618 e comport\u00f2, per la sua erezione, la distruzione di Castel Tedaldo e della delizia estense sull'isola di Belvedere, l'abbattimento di interi quartieri con chiese e monumenti medievali e lo spostamento di circa ventimila persone dai luoghi dove vivevano, creando ostilit\u00e0 e rancori nei confronti del papato da parte dei ferraresi."}
{"id": "7535536", "revid": "131145", "url": "https://it.wikipedia.org/wiki?curid=7535536", "title": "Parco di Solferino", "text": ""}
{"id": "7535550", "revid": "131145", "url": "https://it.wikipedia.org/wiki?curid=7535550", "title": "Parco sovracomunale del fiume Strone", "text": ""}
{"id": "7535553", "revid": "547034", "url": "https://it.wikipedia.org/wiki?curid=7535553", "title": "Radio Berlin International", "text": "Radio Berlin International \u00e8 stata una stazione radiofonica internazionale della Repubblica Democratica Tedesca attiva dal 1959 fino al 1990, data della riunificazione tedesca.\nStoria.\nRadio Berlin International (RBI) inizi\u00f2 le trasmissioni nel maggio 1959 per far concorrenza a Deutsche Welle, l'emittente internazionale della Germania occidentale. Gran parte della sua programmazione era costituita da notiziari e informazioni sulla RDT, offrendo una visione promossa dal governo sullo stile di vita in uno Stato socialista. Distribu\u00ec anche grandi quantit\u00e0 di materiale pubblicitario a colori sulla vita nella RDT ai suoi radioascoltatori.\nLa RBI utilizzava dei trasmettitori situati a Lipsia, K\u00f6nigs Wusterhausen e Nauen. Nel 1964, il sistema RBI di Nauen, costruito dalle imprese statali VEB Funkwerk Berlin K\u00f6penick e VEB Industrieprojekte, prevedeva un insieme di antenne girevoli ed inclinabili a comando remoto in grado di gestire 200 kW di potenza, rendendo RBI il secondo servizio ad onde corte pi\u00f9 potente nel blocco sovietico. Gli studi erano situati in un ex mobilificio di Nalepastra\u00dfe a Berlino.\nL'emittente cess\u00f2 le trasmissioni il 2 ottobre 1990 poco prima della riunificazione tedesca. con un messaggio noto per l'amarezza di alcuni membri della RBI riguardo alla sua \"acquisizione\", piuttosto che \"unificazione\" con la Deutsche Welle occidentale. Le ultime parole (per l'ultima trasmissione in inglese, al minuto 36:48 del riferimento) furono: \"Abbiate cura di voi e buona fortuna\".\nRadio Berlin International trasmise in molte lingue diverse, con molti dei suoi annunciatori nelle diverse edizioni - come quelle in lingua inglese, francese e danese - provenienti dai rispettivi partiti comunisti attivi nei loro paesi. La RBI era una delle principali emittenti internazionali attive durante il periodo della guerra fredda.\nPossibile rifondazione.\nNell'agosto 2012, la PCJ Radio di Taiwan ha riferito nel suo programma in syndication \"Media Network Plus\" di una campagna pubblicitaria per una nuova stazione chiamata \"Radio Berlin International\". Un sito Web e delle e-mail hanno affermato che un gruppo stava preparando dei test di trasmissione e intendeva infine trasmettere programmi, via internet e su onde corte, sulla tecnologia e l'istruzione dall'ex sede della RBI Nauen, la cui propriet\u00e0 era stata trasferita nel 1990 a Deutsche Welle. Il produttore della PCJ Keith Perron e un collega giornalista contattarono l'organizzazione ponendo delle domande sulla programmazione e sui metodi di finanziamento, ricevendo per\u00f2 delle risposte vaghe. Oltretutto, il sito internet dell'organizzazione scomparve alla fine dello stesso mese."}
{"id": "7535556", "revid": "98309037", "url": "https://it.wikipedia.org/wiki?curid=7535556", "title": "Sistemi autonomi", "text": ""}
{"id": "7535557", "revid": "371234", "url": "https://it.wikipedia.org/wiki?curid=7535557", "title": "Desmo16", "text": ""}
{"id": "7535561", "revid": "767487", "url": "https://it.wikipedia.org/wiki?curid=7535561", "title": "Robert Carli", "text": "Carli ha composto le 11 stagioni di \"I misteri di Murdoch\" (CBC), trasmesso in 120 paesi e trasmesso negli Stati Uniti come \"The Artful Detective\" su Ovation Network."}
{"id": "7535562", "revid": "228587", "url": "https://it.wikipedia.org/wiki?curid=7535562", "title": "James Innes-Ker, VII duca di Roxburghe", "text": "Biografia.\nEra il figlio di James Innes-Ker, VI duca di Roxburghe, e di sua moglie, Susanna Stephenia Dalbiac, figlia unica di Sir Charles Dalbiac. Sua madre era una delle dame della regina Vittoria fino alla sua morte nel 1895. Frequent\u00f2 l'Eton College e il Christ Church di Oxford. \nHa servito come membro del Parlamento per Roxburghshire (1870-1874).\nMatrimonio.\nL'11 giugno 1874 spos\u00f2 Emily Anne Spencer-Churchill (14 novembre 1854-20 giugno 1923), figlia di John Spencer-Churchill, VII duca di Marlborough. Ebbero sette figli:\nMorte.\nMor\u00ec il 23 ottobre 1892, all'et\u00e0 di 53 anni, a Floors Castle."}
{"id": "7535564", "revid": "124123", "url": "https://it.wikipedia.org/wiki?curid=7535564", "title": "Charles Verlat", "text": "Biografia.\nMichel Marie Charles Verlat si form\u00f2 all'Accademia di belle arti di Anversa, sotto la guida di Nicaise de Keyser. Attratto dal realismo pittorico, si specializz\u00f2 come nei soggetti storici e come animaista e si fece notare nel 1842, per la tela \"Pipino il Breve uccide un leone\". Si trasfer\u00ec nel 1849 a Parigi, dove fu accolto nell'atelier di Ary Scheffer. Fu premiato con una medaglia, all'Esposizione universale di Parigi del 1855, per il dipinto \"Tigre che attacca bufali\". Nel 1858, al \"Salon de Paris\" espose \"Sgobbata del cavallo\". Rimase a Parigi fino al 1868, stringendo legami di amicizia con il pittore neoclassico della scuola di Lione Hippolyte Flandrin, con Thomas Couture, nel cui \"atelier\" di formavano giovani talenti, in particolare con Gustave Courbet, il pi\u00f9 noto esponente francese del movimento realista in pittura. Per il dipinto \"Madonna\", presentato al Salon de Paris del 1867, Charles Verlat ottenne l'onorificenza di cavaliere della Legion d'onore.\nSu presentazione del granduca Carlo Alessandro di Sassonia-Weimar-Eisenach, nel 1869 fu chiamato a dirigere la Scuola di belle arti di Weimar. Insegnarono nella stessa scuola altri pittori belgi, tra cui Alexandre Struys, Willem Linnig il Giovane e Ferdinand Pauwels.\nCharles Verlat si caratterizz\u00f2 anche come ritrattista ed esegu\u00ec ritratti di esponenti dell'aristocrazia belga e anche di Franz Liszt. Il suo ultimo viaggio d'istruzione lo svolse fra il 1875 e il 1877, in Medio Oriente. Visit\u00f2 in quel periodo l'Egitto, la Palestina, infine la Siria, dove si ferm\u00f2 due anni. Da questa lunga esperienza torn\u00f2 in patria con disegni e con tele e si fece conoscere anche come pittore orientalista.\nNel 1877 fu scelto come professore di pittura all'Accademia reale di belle arti di Anversa, di cui fu nominato direttore nel 1885. Tra i suoi allievi, Frank Bramley ed Evert Larock. \nAltre opere.\nSue opere si conservano anche al Letterenhuis di Anversa."}
{"id": "7535568", "revid": "71155", "url": "https://it.wikipedia.org/wiki?curid=7535568", "title": "Museo Per Via", "text": ""}
{"id": "7535580", "revid": "124123", "url": "https://it.wikipedia.org/wiki?curid=7535580", "title": "Emily Andras", "text": " \nConosciuta per aver creato la serie televisiva \"Wynonna Earp\" ed essere stata la produttrice esecutiva e showrunner di \"Lost Girl\" (terza e quarta stagione).\nBiografia.\nLa Andras \u00e8 nata nella citt\u00e0 statunitense di Boston, per poi andare a vivere a Calgary."}
{"id": "7535585", "revid": "72396", "url": "https://it.wikipedia.org/wiki?curid=7535585", "title": "Johann Gustav Gottlieb B\u00fcsching", "text": "Biografia.\nNacque Berlino, figlio di Anton Friedrich B\u00fcsching, geografo ed educatore. Studi\u00f2 presso le universit\u00e0 di Erlangen e Halle, fu nominato archivista reale a Breslavia nel 1811 e nel 1817 professore associato di archeologia all'Universit\u00e0 di Breslavia."}
{"id": "7535586", "revid": "115968938", "url": "https://it.wikipedia.org/wiki?curid=7535586", "title": "Volpe di Teumesso", "text": "Nella mitologia greca la volpe di Teumesso (, o , \"volpe di Teumesso\"), 'volpe Teumessia' o volpe Cadmea, era una gigantesca volpe che era destinata a non essere mai catturata. Si diceva che fosse stata inviata dagli dei (forse Dioniso) per depredare i figli di Tebe come punizione per un crimine nazionale.\nCreonte, l'allora re di Tebe, impose ad Anfitrione l'impossibile compito di uccidere questa bestia. Anfitrione scopr\u00ec una soluzione apparentemente perfetta al problema recuperando il cane Lelapo, che era destinato a catturare tutto ci\u00f2 che inseguiva, al fine di scovare la volpe. Zeus, di fronte a un'inevitabile contraddizione dovuta alla natura paradossale delle loro abilit\u00e0 che si escludevano a vicenda, trasform\u00f2 le due bestie in pietra. Cos\u00ec entrambe divennero due costellazioni, il Canis Major (Lelapo) e il Canis Minor (la volpe di Teumesso)."}
{"id": "7535588", "revid": "767487", "url": "https://it.wikipedia.org/wiki?curid=7535588", "title": "L'Ordonnance (film 1921)", "text": "L'Ordonnance \u00e8 un film muto del 1921 diretto da Viktor Tourjansky. La sceneggiatura si basa su \"L'attendente\", racconto di Guy de Maupassant pubblicato nel 1887 su \"Gil Blas\" e inserito in seguito, nel 1889, nella raccolta \"La mano sinistra\". Il regista avrebbe poi diretto un altro adattamento del racconto con un nuovo \"L'Ordonnance\", film del 1933 che aveva come interpreti Fernandel, Jean Worms e Marcelle Chantal.\nProduzione.\nIl film fu prodotto dalla Ermolieff Films.\nDistribuzione.\nDistribuito in Francia, il film usc\u00ec nelle sale il 18 febbraio 1921."}
{"id": "7535589", "revid": "729019", "url": "https://it.wikipedia.org/wiki?curid=7535589", "title": "Johann Georg Meusel", "text": "Dal 1764 studi\u00f2 storia e filologia all'Universit\u00e0 di G\u00f6ttingen, dove i suoi insegnanti erano Christian Gottlob Heyne, Johann Christoph Gatterer, Gottfried Achenwall, Georg Christoph Hamberger e Christian Adolph Klotz, quest'ultimo dei quali segu\u00ec l'Universit\u00e0 di Halle nel 1766. Nel 1768 fu nominato professore di storia all'Universit\u00e0 di Erfurt, dove i suoi colleghi comprendevano Karl Friedrich Bahrdt e Christoph Martin Wieland. Dal 1779 fino alla sua morte, fu professore di storia all'Universit\u00e0 di Erlangen.\nOpere principali.\nFu editore dei seguenti giornali, \"Historisch-litterarisches Magazin\" (1785\u201386) e \"Historisch-litterarisch-bibliographisches Magazin\" (1788\u201394)."}
{"id": "7535591", "revid": "1573940", "url": "https://it.wikipedia.org/wiki?curid=7535591", "title": "Naja oxiana", "text": "Il cobra del Caspio (Naja oxiana ()), noto anche come cobra centroasiatico, \u00e8 un serpente appartenente alla famiglia degli Elapidi.\nDescrizione.\nSerpente di dimensioni medio-grandi, presenta una lunghezza che si aggira intorno al metro e solo in casi molto rari supera il metro e mezzo; sono stati documentati, tuttavia, esemplari che hanno raggiunto i 190 centimetri. Ha corpo tozzo, come quello di molti altri cobra, compresso sull'asse dorso-ventrale e cilindrico nella parte posteriore. Come gli altri cobra, possiede lunghe costole nella parte anteriore che, allargandosi, formano il caratteristico cappuccio. Gli adulti hanno una colorazione uniforme, sulle varie tonalit\u00e0 del marrone, dall'ocra al color cioccolato, e non presentano alcun segno distintivo, quali disegni sul cappuccio o macchie laterali sulla gola. I giovani, al contrario, presentano strisce molto evidenti, sia sul dorso che sul ventre. Queste schiariscono molto con la crescita dell'animale, fino a rimanere appena visibili solamente in prossimit\u00e0 della zona ventrale. Il ventre \u00e8 molto chiaro, quasi sempre color crema, e presenta talvolta delle macchie o, come abbiamo appena detto, delle strisce. La testa ha forma ellittica, depressa e poco distinta dal corpo, con muso corto e arrotondato con narici ampie. Gli occhi sono di medie dimensioni, con pupille rotonde. I denti veleniferi misurano in media 5,5 mm. Le squame sono lisce e fortemente oblique, di colore pi\u00f9 chiaro ai bordi che al centro.\nIn linea generale possiamo affermare che ricorda molto nell'aspetto il cobra dagli occhiali (\"Naja naja\"), dato che quest'ultimo pu\u00f2 non presentare il classico disegno sul cappuccio. In passato, infatti, il cobra del Caspio veniva considerato una semplice sottospecie di quest'ultimo. Nelle zone in cui gli areali delle due specie si sovrappongono, in Pakistan e India, esse vengono spesso confuse.\nDistribuzione e habitat.\n\u00c8 presente in Afghanistan, India settentrionale, Iran nord-orientale, Kirghizistan, Pakistan occidentale, Tagikistan, Turkmenistan e Uzbekistan. Gli \"habitat\" in cui vive (deserti, semi-deserti e regioni montuose) sono caratterizzati da estati torride con temperature che possono raggiungere i 40 \u00b0C e da inverni relativamente miti, con temperature medie comprese tra 10 e 20 \u00b0C, ma che raramente possono precipitare a -15 \u00b0C. Si incontra principalmente su terreni ricoperti da rocce, ghiaioni e bassa vegetazione. Occasionalmente, penetra nei giardini.\nBiologia.\nIl cobra del Caspio \u00e8 prevalentemente diurno e terricolo. In genere \u00e8 attivo la mattina presto, ma durante i mesi pi\u00f9 caldi dell'anno, come luglio e agosto, pu\u00f2 farsi crepuscolare. \u00c8 un animale agile e veloce e, sebbene viva quasi sempre sul terreno, \u00e8 un buon arrampicatore. \u00c8 inoltre un ottimo nuotatore, e non \u00e8 affatto raro vederlo nell'acqua. Generalmente trova riparo sugli alberi o in buche del terreno. Creatura particolarmente aggressiva e suscettibile, soprattutto gli esemplari pi\u00f9 giovani, cerca in genere di evitare gli esseri umani, tanto da preferire la fuga all'attacco diretto, ma nel caso venga messo alle strette apre il cappuccio ed emette un sibilo, oscillando con il corpo da un lato all'altro, prima di mordere, anche ripetutamente. Pur essendo un abile predatore, il cobra del Caspio, specialmente da giovane, viene a sua volta predato da manguste, altri serpenti e diverse specie di rapaci.\nAlimentazione.\nSi nutre di piccoli mammiferi, specialmente roditori, anfibi, uccelli, uova e pesci. La dieta dei giovani, invece, comprende solamente rane, rospi e lucertole.\nVeleno.\nIl cobra del Caspio \u00e8 considerato il pi\u00f9 velenoso tra tutti i cobra. Il suo veleno neurotossico e citotossico, infatti, \u00e8 piuttosto potente, con un LD50 sottocutaneo pari a 0,45 mg/kg. Il serpente \u00e8 in grado di iniettare, con un solo morso, da 75 a 125 mg di veleno, arrivando, in casi eccezionali, fino a 300 mg. Il veleno provoca inizialmente un forte dolore e un gonfiore esteso nella zona del morso, sulla quale compaiono poi lividi, vesciche e necrosi grave o moderata dei tessuti. In seguito compaiono mal di testa e/o vertigini, nausea e vomito, dolore addominale, diarrea, debolezza e sonnolenza, ipotensione, atassia, paralisi della gola e/o degli arti, convulsioni e collasso. Tutti i sintomi peggiorano molto velocemente e, in assenza di un intervento medico, pu\u00f2 sopraggiungere la morte per insufficienza respiratoria. Il tasso di mortalit\u00e0, in assenza di cure, \u00e8 molto alto, con valori compresi tra il 70 e il 75%. Contro il veleno del cobra del Caspio, tuttavia, esistono due antidoti polivalenti e uno monovalente, che devono essere somministati per via endovenosa in grosse quantit\u00e0.\nRiproduzione.\nNon abbiamo molte notizie riguardanti la riproduzione del cobra del Caspio, ma come tutti gli altri cobra \u00e8 oviparo: la femmina depone da 6 a 19 uova, di circa 33-438 cm di lunghezza. In Turkmenistan la deposizione avviene tra luglio e agosto, e i piccoli nascono dopo circa due mesi. Questi ultimi sono indipendenti e gi\u00e0 velenosi a partire dalla nascita.\nConservazione.\nLa deforestazione per creare pascoli, costruire case e ricavare legna da ardere sta lentamente facendo scomparire l'\"habitat\" naturale e le prede di questi animali, ed \u00e8 sempre pi\u00f9 frequente incontrare questi serpenti nelle aree urbane, in cui si spingono alla disperata ricerca di cibo. Viene inoltre ucciso deliberatamente per la sua pelle e per il suo uso nella medicina popolare, nonch\u00e9 catturato anche per essere usato nei combattimenti con le manguste e, dopo avergli strappato i denti veleniferi, negli spettacoli degli incantatori di serpenti. Classificato come \u00abspecie in pericolo\u00bb (\"Endangered\") dal 1986 al 1990, attualmente gli esperti della IUCN ritengono di avere dati insufficienti per poterne valutare il rischio di estinzione. \u00c8 comunque protetto in tutte le riserve naturali del Tagikistan, del Turkmenistan e dell'Uzbekistan."}
{"id": "7535592", "revid": "72396", "url": "https://it.wikipedia.org/wiki?curid=7535592", "title": "Friedrich Wilhelm Ehrenfried Rost", "text": "Biografia.\nStudi\u00f2 teologia e filologia all'Universit\u00e0 di Lipsia, ricevendo il suo dottorato nel 1792. Nel 1794 serv\u00ec come ministro dei vespri nella chiesa universitaria, per poi trasferirsi a Plauen come rettore del liceo. Nel 1796 torn\u00f2 a Lipsia come direttore della \"Thomasschule zu Leipzig\", dove dal 1800 al 1835 ricopr\u00ec la carica di rettore.\nDal 1804 al 1809 fu docente di filosofia presso l'Universit\u00e0 di Lipsia, dove in seguito fu professore associato fino alla sua morte nel 1835. Fu membro della \"Lateinische Gesellschaft zu Jena\" e della \"Historisch-Theologische Gesellschaft zu Leipzig\"."}
{"id": "7535600", "revid": "287204", "url": "https://it.wikipedia.org/wiki?curid=7535600", "title": "D\u00fcmmler", "text": ""}
{"id": "7535620", "revid": "2091899", "url": "https://it.wikipedia.org/wiki?curid=7535620", "title": "BitTorrent (azienda)", "text": "BitTorrent, Inc. \u00e8 una societ\u00e0 statunitense a capitale privato che \u00e8 responsabile dello sviluppo continuo del protocollo peer-to-peer BitTorrent, nonch\u00e9 dello sviluppo in corso di \u03bcTorrent e BitTorrent, due client che usano tale protocollo.\nI file che vengono trasferiti attraverso il protocollo BitTorrent costituisco una grossa fetta di tutto il traffico internet. La compagnia \u00e8 stata fondata il 22 settembre 2004 da Bram Cohen e Ashwin Navin.\nProdotti.\nBitTorrent.\nBitTorrent \u00e8 un programma peer-to-peer sviluppato da Bram Cohen, utilizzato per l'uploading e il downloading di file via il protocollo BitTorrent. \u00c8 stato il primo client scritto con questo tipo di protocollo. \u00c8 spesso soprannominato dagli sviluppatori Mainline, facendo denotare la sua ufficiale origine. Dalla versione 6.0, il client \u00e8 stato riportato con un altro marchio \u03bcTorrent. Come risultato non \u00e8 pi\u00f9 disponibile la versione open source e attualmente \u00e8 disponibile per Microsoft Windows e Mac OS X.\n\u00b5Torrent.\n\u00b5Torrent (o uTorrent; comunenmente abbreviato come \"\u00b5T\" o \"uT\") \u00e8 un client di BitTorrent a codice chiuso di propriet\u00e0 di BitTorrent, Inc. \u00c8 il client BitTorrent pi\u00f9 utilizzato al di fuori della Cina.\n\u00c8 disponibile per Microsoft Windows, Android e Mac OS X. Un \u00b5Torrent Server \u00e8 disponibile per Linux. Tuttavia tutte le versioni sono scritte in linguaggio C++.\nNel dicembre 2006 \u00b5Torrent \u00e8 stato comprato da BitTorrent, Inc., da come \u00e8 stato annunciato nel sito ufficiale.\nBitTorrent/\u03bcTorrent Pro.\nLa versione Pro \u00e8 il nome che identifica le versioni avanzate, formalmente conosciute come Plus, sia per BitTorrent sia per \u03bcTorrent esistono versioni a pagamento per Microsoft Windows nel quale sono comprese alcune funzioni addizionali che vengono scaricate e installate dopo il pagamento. La prevendita della versione Plus \u00e8 stata annunciata nel 2011 e l'aggiornamento diventa disponibile nello stesso anno.\nQuando un utente aggiorna la propria versione a quella Pro di BitTorrent o \u03bcTorrent vengono installati i seguenti componenti:\nBitTorrent Sync.\nBitTorrent Sync \u00e8 uno strumento di sincronizzazione file peer-to-peer in esecuzione su Microsft Windows, Mac e Linux. Pu\u00f2 sincronizzare file tra computer su una rete locale o tra utenti remoti su Internet.\nIl programma pre-alpha BitTorrent Sync, annunciato a gennaio 2013, \u00e8 stato aperto al pubblico neilo stesso anno. A novembre BitTorrent ha annunciato il rilascio della versione 1.2 del client insieme con una versione beta dell'API BitTorrent Sync.\nIl 1\u00ba giugno 2016, i prodotti e il team sono stati estratti da BitTorrent Inc. come societ\u00e0 indipendente, sotto il nome di Resilio Inc. che continuer\u00e0 lo sviluppo del prodotto con il nome Resilio Sync\nBitTorrent Bundle.\nLa compagnia ha pubblicato la versione \"Bundles\" con artisti come Linkin Park, Pixies, Public Enemy e Madonna. Il pacchetto Madonna, intitolato secretprojectrevolution, \u00e8 stato rilasciato il 24 settembre 2013 e consisteva nell'omonimo film di 17 minuti e un'opzione per quegli utenti che inviano i loro indirizzi email e fanno una donazione che include anche le versioni HD e 2K del film, un'intervista VICE e un messaggio di Madonna.\nA settembre 2013, la compagnia ha lanciato una nuova versione \"BitTorrent Bundles for Publishers\", per i creatori di contenuti per distribuire pacchetti di qualsiasi dimensione e tipo di file utilizzando il client BitTorrent. Il primo pacchetto pubblicato \u00e8 stato il film fantasy \"\" diretto e interpretato dall'attore ucraino-vietnamita Ivan Doan\nIl 26 settembre 2014, Thom Yorke ha pubblicato il suo album Tomorrow's Modern Boxes come primo pacchetto a pagamento. Il 3 ottobre 2014 \u00e8 stato annunciato che il progetto \u00e8 stato scaricato pi\u00f9 di un milione di volte, tra cui il singolo gratuito e il video pi\u00f9 i download a pagamento; invece i numeri relativi alla vendita non sono stati ancora rilasciati.\nIl 28 ottobre 2014, Alice in Chains ha pubblicato il loro video musicale per \"Phantom Limb\" tramite BitTorrent Bundle per lo streaming e il download gratuiti. Il pacchetto includeva anche il trattamento video e la lista di riprese in pdf, oltre all'accesso al merchandising della band.\nAltri prodotti e servizi.\nBitTorrent DNA.\nBitTorrent, Inc. offre pure BitTorrent DNA (acronimo di Delivery Network Accelerator), una componente che consente a chi carica contenuti in base alla larghezza di banda degli utenti scaricatori.\nSoShare (beta).\nIl 5 gennaio 2012, SoShare \u00e8 stato rilasciato in alfa come \"Condividi\" all'interno del client \u03bcTorrent, come client desktop autonomo e come plug-in. Il 15 febbraio 2013, la beta di SoShare \u00e8 stata lanciata e riposizionata come applicazione web user-friendly che utilizza il protocollo BitTorrent, progettata per i professionisti del settore creativo per condividere foto ad alta risoluzione, file e video utilizzando il sistema di posta elettronica dell'app o collegamenti pubblici. Dal sito web ufficiale, i messaggi di servizio che gli utenti registrati possono inviare bundle di file contenenti fino a un terabyte di dati per invio, gratuitamente.\nBitTorrent Live - Discontinued.\nBitTorrent Live \u00e8 stato annunciato per la prima volta a settembre 2011 ed \u00e8 stato testato per la prima volta il 14 ottobre 2011. BitTorrent \u00e8 stato presentato per la prima volta, in versione beta, nel 2013. La piattaforma \u00e8 stata utilizzata per mostrare eventi live streaming di musical e DJ. \u00c8 stata chiusa nel 2017.\nBitTorrent News.\nUna rete di notizie in diretta streaming basata su BitTorrent Live lanciata durante la Convention nazionale repubblicana del 2016.\nBitTorrent Bleep - Discontinued.\nBitTorrent Bleep \u00e8 un client di chat multi-piattaforma peer-to-peer disponibile gratuitamente su Windows, Mac, Android e iOS. Bleep non \u00e8 mai stato ufficialmente interrotto, ma ad agosto 2017 il sito web non esiste pi\u00f9, la versione Windows non \u00e8 pi\u00f9 disponibile per il download dal proprio sito Web o sul Google Play Store, il blog ufficiale di Bleep non \u00e8 stato aggiornato da agosto 2015, e ai forum di Bleep non presentano un'attivit\u00e0 da parte degli utenti.\nProject Maelstrom - Discontinued.\nIl 10 dicembre 2014 BitTorrent ha annunciato il progetto Maelstrom, un progetto browser basato su Chromium che consente la pubblicazione via Web senza censura utilizzando i protocolli BitTorrent e DHT. Inizialmente, il progetto \u00e8 stato eseguito come alfa a un ristretto numero di utenti, in seguito \u00e8 stato reso pubblico solo per Windows. Sebbene nessuna comunicazione ufficiale di cessazione del servizio sia stata annunciata a febbraio 2017, il sito Web di BitTorrent Inc. non fornisce pi\u00f9 il browser per il download, l'ultima versione non \u00e8 stata aggiornata oltre alla versione 44 di Chromium.\nLicenza.\nInoltre, BitTorrent Inc. concede in licenza la propria tecnologia e i propri marchi solo ai clienti aziendali. Il kit di sviluppo software (SDK) BitTorrent per dispositivi consente ai partner di integrare la tecnologia BitTorrent nei loro prodotti hardware.\nPremi e riconoscimenti.\nNell'aprile 2006 BitTorrent \u00e8 stato selezionato come finalista del Red Herring 100 North America nel 2006.\nNel giugno 2007, la societ\u00e0 ha ricevuto il Webware 100 Award di CNET nel 2007.\nNel giugno 2007, BitTorrent ha ricevuto il premio DCIA Innovator's Award 2007.\nNel novembre 2007, BitTorrent ha ricevuto il premio Streaming Media Readers 'Choice.\nNel maggio 2010, BitTorrent \u00e8 stata riconosciuta come una delle \"2010 Hottest San Francisco Companies\" da Lead411.\nNel febbraio 2013, BitTorrent \u00e8 stata inserita tra le 50 migliori \"Most Innovative Companies 2013\" di Fast Company, per \"usare il suo potere per aiutare gli artisti che la ottengono\"\nStandard.\nBitTorrent Inc. promuove anche lo sviluppo del protocollo BitTorrent attraverso la ricerca e sviluppo e specifiche aperte. Le discussioni sullo sviluppo del protocollo sono ospitate su http://www.bittorrent.org. BitTorrent Inc. contribuisce anche attraverso organismi di standard pi\u00f9 focalizzati come Internet Engineering Task Force (IETF) al gruppo di lavoro LEDBAT.\nPartners.\nSecondo il sito Web della societ\u00e0, BitTorrent Inc. ha annunciato partnership con molte aziende, tra cui Accel Partners e DCM, partner tecnologici ESA Flash Components, , Opera Software e partner di dispositivi Buffalo Technology, D-Link, I-O Data, Marvell Semiconductors, Netgear, Planex Communications Inc. e QNAP Systems, Inc."}
{"id": "7535621", "revid": "767487", "url": "https://it.wikipedia.org/wiki?curid=7535621", "title": "Scudo indiano", "text": "Dal punto di vista geologico, lo scudo indiano fa parte del cratone indiano e geograficamente occupa due terzi della penisola indiana.\nCaratteristiche.\nLo scudo \u00e8 rimasto relativamente stabile sin dalla sua formazione avvenuta 3,5 miliardi di anni fa. \u00c8 delimitato a ovest, sud e est dall'attuale linea costiera indiana e ricoperto da sedimenti del Fanerozoico. A nord \u00e8 delimitato dalla provincia del Proterozoico. A nordest \u00e8 delimitato dalla fossa tettonica del Godavari che preserva le rocce del Precambriano e i sedimenti della Gondwana.\nLe caratteristiche geologiche importanti che compongono lo scudo indiano sono:"}
{"id": "7535623", "revid": "110157", "url": "https://it.wikipedia.org/wiki?curid=7535623", "title": "Campionato italiano di beach soccer 2018", "text": "Il campionato italiano di beach soccer 2018, chiamato serie Aon per motivi di sponsorizzazione, \u00e8 il 20\u00ba campionato italiano di calcio da spiaggia ed \u00e8 stato vinto per la 2\u00aa volta dal , nella finale di Catania, vinta per 7 a 4 contro la .\nFormato.\nL'edizione 2018 del campionato italiano di beach soccer \u00e8 la 15\u00aa organizzata dalla FIGC-Lega Nazionale Dilettanti.\nLa Serie A 2018 \u00e8 composta da 20 squadre divise in due gironi (A e B). La strada per il titolo di Campione d'Italia \u00e8 suddivisa in 5 tappe, due per ciascun girone e una con entrambi i raggruppamenti del campionato.\nLe prime quattro classificate di ogni girone si qualificano alla fase finale svoltasi Catania dal 10 al 12 agosto.\nCalendario.\nEcco le date stabilite dalla federazione.\nSquadre partecipanti.\nDi seguito la composizione dei due gironi:\nGirone A.\n2\u00aa Tappa - Lignano Sabbiadoro.\n3\u00aa Giornata.\nRef.\nStatistiche gironi.\nStatistiche generali.\nPrimati stagionali.\nSquadre\nPartite\nPlayoff.\nDi seguito le partite dei playoff.\nPiazzamenti.\nDi seguito le partite dei piazzamenti.\nStatistiche playoff.\nPrimati stagionali.\nSquadre\nPartite"}
{"id": "7535625", "revid": "446353", "url": "https://it.wikipedia.org/wiki?curid=7535625", "title": "SEVEN24 Films", "text": "SEVEN24 Film (precedentemente conosciuta come Alberta Filmworks) \u00e8 una compagnia di produzione televisiva canadese situata a Calgary, Alberta, Canada. Fondata nel 1989, SEVEN24 ha prodotto e co-prodotto molte serie televisiva, film per la TV e lungometraggi."}
{"id": "7535628", "revid": "547034", "url": "https://it.wikipedia.org/wiki?curid=7535628", "title": "Che ne sai (Irama)", "text": "Che ne sai \u00e8 un singolo del cantautore italiano Irama, pubblicato il 3 maggio 2018 come secondo estratto dall'EP Plume."}
{"id": "7535634", "revid": "327773", "url": "https://it.wikipedia.org/wiki?curid=7535634", "title": "Rimbalzo isostatico", "text": ""}
{"id": "7535645", "revid": "27723", "url": "https://it.wikipedia.org/wiki?curid=7535645", "title": "Stazione di Maltignano del Tronto", "text": ""}
{"id": "7535653", "revid": "640091", "url": "https://it.wikipedia.org/wiki?curid=7535653", "title": "Corpus statutorum italicorum", "text": "I volumi della collana Corpus statutorum italicorum (identificata anche con la sigla CSI) contengono fonti legislative medievali italiane e furono pubblicati tra il 1912 e il 1946.\nStoria editoriale.\nIl progetto ebbe inizio nel 1906, quando Pietro Sella (1882-1971), nipote di Quintino Sella, present\u00f2 un piano di pubblicazione dei pi\u00f9 importanti statuti dei comuni italiani dei secoli XIII e XIV.\nDopo un infruttuoso tentativo di coinvolgere l'Istituto Storico Italiano, nel 1912 Sella inizi\u00f2 a pubblicare in proprio la collana del \"Corpus Statutorum Italicorum\" con l'editore \"E. Loescher e Co.\" di Roma. Tra il 1912 e il 1916 furono pubblicati nove volumi. Erano indicati come in preparazione anche gli statuti di Savona, di Venezia, di Cortona, di Milano (statuti del 1396 curati da Alessandro Lattes), un volume con gli statuti di Bellano, Mandello del Lario e di Capriasca, un secondo volume degli statuti del Lago Maggiore e della Val d'Ossola. Lo scoppio della Prima guerra mondiale interruppe per\u00f2 le pubblicazioni.\nDal 1927 il progetto riprese con l'editore Ulrico Hoepli; in una recensione dell'epoca era indicato il passaggio della collana sotto il controllo dell'Accademia dei Lincei, forse sulla base di trattative poi non andate a buon fine. Emilio Anderloni (1879-?), gi\u00e0 autore di diverse edizioni, assunse un ruolo maggiore e affianc\u00f2 Sella nella direzione dal volume n. 11.\nNel 1932 fu stampato un volume con gli statuti di Bellano e di Mandello che, come indicato da Anderloni nella premessa, non era parte della collana, ma ne costituiva un complemento. Era stato voluto da alcuni amici come ricordo per i suoi 25 anni di attivit\u00e0 notarile. L'edizione dei due statuti era stata curata \u00abmolti anni or sono\u00bb rispettivamente da Anderloni e da Vittorio Adami; furono dati alle stampe frettolosamente, tanto che fu necessaria \u00abuna lunga errata corrige\u00bb.\nNel 1933, dopo la realizzazione del volume n. 16, ci fu un nuovo arresto del progetto; in seguito Sella cerc\u00f2 aiuto dal Senato per poter continuare.\nLa collana si concluse definitivamente con i nn. 22 e 18 completati rispettivamente nel 1945 e nel 1946; i volumi nn. 17, 19 e 20 non vennero realizzati. Enrico Besta e Gian Piero Bognetti cercarono di realizzare un nuovo \"Corpus Statutorum\" sempre con l'editore A. Giuffr\u00e8, ma vennero stampati solo tre volumi tra il 1952 e il 1954.\nVolumi.\nPer ogni volume sono indicate le relative localit\u00e0.\nComplemento.\nNonostante sia indicato esplicitamente come non appartenente alla collana, \u00e8 considerato come volume 17 da alcune biblioteche."}
{"id": "7535677", "revid": "297059", "url": "https://it.wikipedia.org/wiki?curid=7535677", "title": "Formula di Essen-Moeller", "text": ""}
{"id": "7535685", "revid": "1750468", "url": "https://it.wikipedia.org/wiki?curid=7535685", "title": "Myrtle Cagle", "text": "Fu una delle astronaute delle Mercury 13. Lavor\u00f2 come istruttrice di volo e scrisse sull'aviazione in Carolina del Nord.\nBiografia.\nPrima di Mercury 13.\nCagle nacque il 3 giugno 1925 in Carolina del Sud e la casa di famiglia era a Selma, in Carolina del Nord. Cagle ha sempre voluto volare fin da giovane. Quando aveva 12 anni, i suoi fratelli le insegnarono a volare usando l'aereo che possedevano. Quando \"si \u00e8 guadagnata le ali\" all'et\u00e0 di 14 anni, era la pi\u00f9 giovane pilota della Carolina del Nord, e all'epoca forse era la pi\u00f9 giovane degli Stati Uniti d'America. Entr\u00f2 a far parte della classe di aeronautica del liceo e quando l'istruttore della scuola venne chiamato a combattere nella Seconda guerra mondiale, concluse l'anno come insegnante. Come istruttrice di volo era soprannominata \"Capitano K\". Cagle ha ottenuto il brevetto di pilota privato all'et\u00e0 di diciannove anni.\nCagle si un\u00ec alla Civil Air Patrol, alle Ninety-Nines, e decise di diventare una Women Airforce Service Pilots. Cagle ha continuato a gestire un aeroporto vicino a Raleigh e un proprio servizio di voli charter. Nel 1950, ha guadagnato un trofeo nel Derby della Cipria. Ha ottenuto la licenza di pilota commerciale con le abilitazioni di Aeromodello monomotore e plurimotore terrestre e con le abilitazioni di Strumentazione di bordo nel 1951. \u00c8 stata anche un'istruttrice di volo certificata, un'istruttrice di strumenti di bordo e un'istruttrice di terra. La sua scuola di volo si trovava a Selma.\nCagle inizi\u00f2 a scrivere una rubrica chiamata \"Air Currents\" nel 1946 per il giornale \"Johnstonian Sun\" di Selma\".\" In seguito la rubrica fu spostata nel \"Raleigh News and Observer\" dal 1953 al 1960. Quando ha volato con un jet trainer T-33, \u00e8 diventata una delle sole cinque donne che avevano \"pilotato un jet\".\nMercury 13.\nCagle spos\u00f2 l'ex allievo Walt Cagle nel 1960. Il suo abito nuziale \u00e8 stato fatto con un paracadute. Si trasferisce a Macon, nel 1961. Non molto tempo dopo il suo arrivo, \u00e8 stata invitata a partecipare al nuovo Programma Donne nello Spazio. Cagle aveva 4.300 ore di volo all'inizio del programma. Cagle e le altre dodici partecipanti divennero infine note come Mercury 13. Durante il programma, Cagle \u00e8 stato avvertita dagli amministratori di non rimanere incinta. Tra i molti test che ha affrontato come parte del programma, ha ricordato che uno dei peggiori che ha affrontato \u00e8 stato quello di far congelare il timpano.\nDopo di Mercury 13.\nCagle torn\u00f2 ad insegnare agli allievi a volare e si iscrisse anche all'Universit\u00e0 di Mercer. Continu\u00f2 a partecipare alla Civil Air Patrol. Nel 1964 partecipa alla International Women's Air Race. Nel 1986 \u00e8 diventata membro del Warner Robins Air Logistics Team. Nel 1988, Cagle \u00e8 stata la seconda donna a laurearsi con una valutazione sulla struttura dell'aereo e sul propulsore meccanico al Georgia Technical Institute. Nel 1998, all'et\u00e0 di 73 anni, volava ancora con il suo Cessna monomotore, anche se si era ritirata dall'insegnamento presso la Robins Air Force Base. Il 26 aprile 2003, Cagle \u00e8 stata inserita nella Georgia Aviation Hall of Fame. Nel 2007, lei e otto dei 13 laureati del Mercury 13 hanno conseguito un dottorato onorario presso l'Universit\u00e0 del Wisconsin in Oshkosh."}
{"id": "7535692", "revid": "125664730", "url": "https://it.wikipedia.org/wiki?curid=7535692", "title": "Gabriel Arias", "text": "Carriera.\nNazionale.\nNel 2018 \u00e8 stato convocado dal CT della nazionale cilena per le amichevoli contro Romania, Serbia e Polonia.\nHa esordito il 4 giugno disputando da titolare l'amichevole vinta 1-0 contro la Serbia."}
{"id": "7535705", "revid": "110157", "url": "https://it.wikipedia.org/wiki?curid=7535705", "title": "Quincy University Men's Volleyball", "text": "La Quincy University Men's Volleyball \u00e8 la squadra di pallavolo maschile appartenente alla Quincy University, con sede a Quincy: milita nella Midwestern Intercollegiate Volleyball Association della NCAA Division I.\nStoria.\nLa squadra di pallavolo maschile della Quincy University viene fondata nel 1994, venendo affiliata alla Midwestern Intercollegiate Volleyball Association. Il primo allenatore di lungo corso degli \"Hawks\" \u00e8 Tim Koth, in carica per otto anni. Dopo un biennio sotto la guida di Niles Peterson, nel 1997 arriva Hadley Foster, sostituito nel 2017 da Bob Crank, che gli subentra ad interim per il finale di stagione, lasciando il posto nel 2018 a Gavin Mueller."}
{"id": "7535707", "revid": "371529", "url": "https://it.wikipedia.org/wiki?curid=7535707", "title": "If You Gotta Go, Go Now", "text": "If You Gotta Go, Go Now (a volte titolato con l'aggiunta (Or Else You Got To Stay All Night)) \u00e8 una canzone scritta da Bob Dylan nel 1964. La prima versione pubblicata negli Stati Uniti era un singolo del gruppo britannico The Liverpool Five del luglio 1965. Un'altra band inglese, i Manfred Mann, incise la canzone come singolo nel settembre 1965; questa versione ha raggiunto il secondo posto nelle classifiche delle hit del Regno Unito.\nLa versione di Dylan.\nDylan ha iniziato la registrazione di \"If You Gotta Go, Go Now\" il 13 gennaio 1965, durante la prima sessione di \"Bringing It All Back Home\". Delle due tracce acustiche completate, nessuna \u00e8 stata utilizzata per inserirla nell\u2019album. Dylan ha registrato di nuovo la canzone il 15 gennaio, producendo quattro \"take\". Il 21 maggio 1965, il produttore Tom Wilson porta diversi musicisti non identificati a sovraincidere le registrazioni del 15 gennaio. Da queste sessioni di \"overdubbing\" sono state infine pubblicate due tracce: la numero 5, pubblicata come singolo nei Paesi Bassi nel 1967, e la numero 7, incisa su \"The Bootleg Series Volumes 1-3 (Rare &amp; Unreleased) 1961-1991\" nel 1991.\nIl singolo di Dylan uscito nei Paesi Bassi non entr\u00f2 nelle classifiche musicali. Nessuna versione di \"If You Gotta Go, Go Now\" \u00e8 stata rilasciata negli Stati Uniti o nel Regno Unito fino alla comparsa della serie dei bootleg, che, come gi\u00e0 detto, presentava una versione diversa della canzone. Il brano, in forma acustica e dal vivo, appare anche su \".\nAltre versioni del 1965-1966 vennero incluse nelle edizioni deluxe o da collezione di \".\nLa versione dei Fairport Convention.\nLa band inglese dei Fairport Convention ha portato la canzone in classifica anche se in un modo insolito: il gruppo ha tradotto parzialmente \"If You Gotta Go, Go Now\" in francese con il titolo \"Si Tu Dois Partir\". Registrato per l'album \"Unhalfbricking\", il brano \u00e8 stato pubblicato come singolo nel 1969. Divenne l'unico singolo dell\u2019album e raggiunse il 21\u00ba posto delle hit, rimanendo nella classifica britannica per nove settimane."}
{"id": "7535712", "revid": "117609861", "url": "https://it.wikipedia.org/wiki?curid=7535712", "title": "Daniele Callegari", "text": "La sua preparazione inizi\u00f2 al Conservatorio di Milano, dove si diplom\u00f2 in contrabbasso e percussioni.\nA 22 anni entr\u00f2 nell'orchestra della Scala di Milano e successivamente si diplom\u00f2 come direttore d\u2019orchestra.\nNel '93, a 33 anni, debutt\u00f2 al Teatro Massimo di Palermo con l'opera \"Alice\" di Giampaolo Testoni, che in seguito divenne suo amico.\nDal 1998 al 2001 \u00e8 nominato Principal Conductor al Wexford Opera Festival\nNel 2002 viene nominato Chief Conductor alla De Filharmonie (Royal Flemish Philharmonic, ora chiamato Antwerp Symphony Orchestra), incarico rinnovato fino al 2008.\n\u00c9 regolarmente invitato nei maggiori teatri e sale concertistiche del mondo.\nDiscografia.\nLa sua discografia comprende Alice di Testoni, I quatro rusteghi di Ermanno Wolf-Ferrari, Oberto Conte di San Bonifacio, Traviata, Trovatore, Ernani, Macbeth, i Lombardi alla prima crociata, Simon Boccanegra di Verdi, la Gioconda di Ponchielli, Elisir d\u2019amore di Donizetti, Madama Butterfly di Puccini, Alessandro Stradella di Flotow, Stabat Mater di Pergolesi, Messa di gloria di Mascagni, Arie di Mozart con Mariella Devia, Ravel Orchestration-Royal Flemish Philharmonic, Debussy Preludes-Royal Flemish Philharmonic, Dangerous liaison-Brussels Jazz orchestra e Royal Flemish Philharmonic."}
{"id": "7535715", "revid": "132266", "url": "https://it.wikipedia.org/wiki?curid=7535715", "title": "Sottocapo di prima classe scelto qualifica speciale", "text": "Il sottocapo di prima classe scelto Qualifica Speciale \u00e8 la qualifica della categoria dei Graduati della Marina Militare Italiana, ed \u00e8 stato istituito nel 2017 a seguito del riordino dei ruoli e delle carriere (decreto legislativo 29 maggio 2017, n.94 \u00abDisposizioni in materia di riordino dei ruoli e delle carriere del personale delle Forze armate, ai sensi dell'articolo 1, comma 5, secondo periodo, della legge 31 dicembre 2012, n. 244\u00bb). Il sottocapo di prima classe scelto qualifica speciale ha rango preminente sui pari grado. Pu\u00f2 essere attribuita al sottocapo di prima classe scelto dopo 5 anni di permanenza nel grado. La qualifica \u00e8 equivalente al codice di grado NATO OR-4.\nIl sottocapo di prima classe scelto e il sottocapo di prima classe scelto qualifica speciale ricoprono incarichi di maggiore responsabilit\u00e0, sono diretti collaboratori dei superiori gerarchici.\nDistintivo di grado.\nIl distintivo di grado del sottocapo di prima classe scelto qualifica speciale \u00e8 costituito da 1 fondo nero rettangolare di mm 6,2 x 4,6 con sopra un gallone chiuso ai vertici superiori da un arco dello stesso colore (rosso cupo), 2 galloncini (rosso cupo), 2 righette (oro) ed una stella (oro) posta sotto l'arco."}
{"id": "7535717", "revid": "205250", "url": "https://it.wikipedia.org/wiki?curid=7535717", "title": "Giuseppe Bonelli", "text": "Biografia.\nLa carriera e la personalit\u00e0.\nFiglio di Gaetano e Rosanna Fratta e fratello dello studioso di lingue e culture orientali Luigi, Giuseppe Bonelli, ottenuta la laurea in lettere, entr\u00f2 nell'amministrazione archivistica il 24 agosto 1899 quando era \"apprendista gratuito\" presso l'Archivio di Stato di Milano. Trasferito a Torino nel 1907, gli anni a seguire videro Bonelli spostarsi da un archivio all'altro: nel 1909 era a Venezia; nel 1910 a Napoli; nel 1911 all'Archivio di Stato di Brescia, dove rimase fino al 1919 passando da \"archivista di III classe\" ad \"archivista di I classe\". Il 1926 fu un altro anno instabile: trasferito \u00abper motivi disciplinari\u00bb il 24 giugno all'Archivio di Stato di Mantova, vi lavor\u00f2 un solo giorno per poi ritornare a Brescia e da l\u00ec, il 28 ottobre, Bonelli ritorn\u00f2 a Milano. Giuseppe Bonelli, per quanto venisse riconosciuto come una personalit\u00e0 dalla mente brillante e \u00abdi vasta, puntigliosa cultura e di notevole laboriosit\u00e0, [che] diede notevoli contributi archivistici di grande rilievo\u00bb, era altres\u00ec ricordato come \nAll'Archivio di Stato di Milano.\nAll'Archivio di Stato meneghino, guidato in quegli anni dall'amico e collaboratore Giovanni Vittani (con lui aveva tradotto il \"Manuale degli archivisti olandesi\" dal tedesco nel 1908), fu uno dei docenti della Scuola di Archivistica, Paleografia e Diplomatica rivestendo l'incarico di docente di paleografia latina e patrocinando l'adozione del metodo storico attuato da Luigi Fumi e dal Vittani per quanto riguardava la scienza archivistica. Rimase in carica fino al 1 novembre 1941, durante il mandato di Guido Manganelli. Mor\u00ec poi a Brescia nel 1956, ove era ricoverato in un ospedale psichiatrico locale."}
{"id": "7535721", "revid": "767487", "url": "https://it.wikipedia.org/wiki?curid=7535721", "title": "Modello PICO", "text": "Il Modello PICO \u00e8 un metodo utilizzato nella pratica basata sulle evidenze per formulare in maniera strutturata un quesito sanitario specifico (\"foreground question\") da parte di professionisti. Viene applicato nei test di ricerca clinici e per le strategie di ricerca epidemiologica, eziologica, diagnostica, prognostica e terapeutica in banche dati professionali quali, ad esempio, PubMed o Cochrane library. Il metodo pone in relazione quattro elementi sintetizzati, appunto dall'acronimo P.I.C.O.:\nNe risulta un quesito posto come:\n\u00abL'evento \"I\" di una popolazione \"P\" come \u00e8 relazionato all'evento \"O\" rispetto all'elemento \"C\"?\u00bb \nUn esempio di applicazione di tale metodo pu\u00f2 essere: \u00abIl fumo di sigaretta negli uomini di et\u00e0 superiore a 50 anni \u00e8 legato ad una maggior incidenza di infarto cardiaco rispetto al fumo di sigaro?\u00bb\nI fattori del modello.\nIl fattore P (problem/patient/population) indica il soggetto del quesito, ossia il gruppo di persone (popolazione) accomunati da almeno un elemento statistico comune (et\u00e0, sesso, malattia, ecc.). Risponde al quesito: \u201cCome si pu\u00f2 descrivere un gruppo di pazienti simile a quello da trattare?\u201d. I termini di ricerca devono essere bilanciati fra la specificit\u00e0 e la sintesi, in modo da avere un campione il pi\u00f9 adeguato possibile. Inoltre \u00e8 bene considerare la plausibilit\u00e0 della relazione con l'esito \"O\" in questione.\nIl fattore I (intervention) indica la caratteristica principale, ossia la condizione, patologia o evento che agisce sulla popolazione \"P\" in questione (fattori di rischio, condizioni patologiche pregresse, test clinico ecc.). Risponde alla domanda: \u201cQuale intervento principale deve essere preso in considerazione?\u201d. Il termine deve essere specifico, in modo da escludere fattori minori o confondenti.\nIl fattore C (comparison/control) indica il termine di paragone con cui va confrontato il fattore \"I\" in grado di relazionarsi con l'esito \"O\". Risponde al quesito: \u201dQual \u00e8 l\u2019alternativa principale da confrontare con l\u2019intervento?\u201d o \" Quale sarebbe l'intervento alternativo che si potrebbe applicare?\". la risposta pu\u00f2 essere anche nulla.\nIl fattore O (outcome) \u00e8 l'esito o il fine della ricerca. Risponde alla domanda: \u201cCosa si pu\u00f2 sperare di ottenere?\u201d, oppure \u201cSu cosa incide realmente questo intervento?\u201d. Deve essere speculare all'eventuale problema e, quindi, essere specifico ma sintetico."}
{"id": "7535747", "revid": "729019", "url": "https://it.wikipedia.org/wiki?curid=7535747", "title": "Ronald Niel Stuart", "text": "Durante la Prima Guerra Mondiale fu insignito della Victoria Cross, del Distinguished Service Order, della Croix de Guerre avec Palmes (da parte della Francia) e della Navy Cross (da parte degli Stati Uniti d'America) per la lunga serie di audaci operazioni che condusse servendo la Royal Navy durante la cosiddetta \"War at Sea\" (Guerra in Mare).\nStuart ricevette la Victoria Cross a seguito di una votazione da parte degli uomini sotto il suo comando. Questo metodo di conferimento insolito fu utilizzato poich\u00e9 l'ammiragliato non fu in grado di decidere a quale membro dell'equipaggio conferire la medaglia dopo il disperato combattimento tra una Q-ship ed un sottomarino tedesco al largo delle coste irlandesi. La carriera di Stuart include anche il comando del transatlantico RMS Empress of Britain e la direzione dell'ufficio londinese di una delle maggiori compagnie di transatlantici inglesi. Dopo il suo ritiro avvenuto nel 1951, Stuart si trasfer\u00ec nel cottage di sua sorella, in Kent, dove mor\u00ec tre anni dopo. Stuart fu descritto come un uomo alle volte irascibile, imbarazzato da qualsiasi tipo di clamore riguardo alla sua celebrit\u00e0 e solito esclamare \"Mush!\" in occasione di forti emozioni.\nInfanzia.\nRonald Niel Stuart nacque nel 1886 a Liverpool da Niel Stuart e Mary Harrison, entrambi provenienti da famiglie di tradizione marinara. Il padre era nato nell'Isola del Principe Edoardo, in Canada ed aveva incontrato e sposato Mary a Montreal. Lei era la figlia di un mastro marinaio proveniente dall'Australia. Negli anni 1880 la famiglia si trasfer\u00ec a Liverpool, dove \u00e8 nato Stuart, il minore di sei fratelli. Niel (padre) lavor\u00f2 in citt\u00e0 come sovrintendente portuale e grossista del t\u00e8, prima di morire improvvisamente mentre si stava preparando per tornare nella Merchant Navy."}
{"id": "7535758", "revid": "729019", "url": "https://it.wikipedia.org/wiki?curid=7535758", "title": "Stazione di Borgoforte", "text": "La stazione di Borgoforte era una fermata ferroviaria posta sulla linea Verona-Modena. Serviva il centro abitato di Borgoforte.\nStoria.\nLa tratta Sant'Antonio mantovano-Borgoforte fu inaugurata il 21 giugno 1873. Il ponte metallico sul fiume Po, per Motteggiana, fu inaugurato l'anno successivo.\nLa fermata fu dismessa nel 2012."}
{"id": "7535764", "revid": "287204", "url": "https://it.wikipedia.org/wiki?curid=7535764", "title": "Federazione Italiana Flying Disc", "text": "La Federazione Italiana Flying Disc (FIFD) \u00e8 la federazione sportiva italiana che governa le discipline del frisbee, con sede a Bologna.\n\u00c8 membro della WFDF, della EFDF, della GAISF, della IWGA e partner del CONI."}
{"id": "7535765", "revid": "1369234", "url": "https://it.wikipedia.org/wiki?curid=7535765", "title": "Giuseppe Cossa", "text": "Biografia.\nFormazione e l'attivit\u00e0 di docente.\nIl nobile Giuseppe Cossa, figlio di Angelo e Teresa Bellini, mostr\u00f2 fin da quando era studente un eclettismo culturale che spaziava dalle scienze empiriche fino a quelle umanistiche (\u00abera versatissimo nelle scienze sacre, nelle matematiche e nelle storico-archeologiche\u00bb) e a quelle linguistiche, tanto che impar\u00f2 \u00abtutte le lingue europee...l'ebraico, l'armeno, il siriaco, l'arabo, il persiano, il turco\u00bb. Divenuto \u00abdottore in matematica\u00bb nel 1829 all'Universit\u00e0 degli Studi di Pavia, fu poi assunto come funzionario archivista dell\"'Archivio Diplomatico\" nel 1831. Il Cossa, inoltre, era appena stato nominato \u00absecondo sottobibliotecario\u00bb della Biblioteca Braidense nel 1842 (terr\u00e0 l'incarico fino al 1864) quando il \"direttore generale degli archivi di Lombardia\", Giuseppe Viglezzi (1832-1851), lo chiam\u00f2 come incaricato della \"Scuola di istituzioni diplomatico-paleografiche\" quale professore di paleografia e diplomatica, affiancato in questo compito dal giovane Luigi Ferrario (1812-1871). Il programma formulato inizialmente dal Cossa risultava estremamente vasto e doveva comprendere nozioni di linguistica, di filologia e di altre materie che potevano essere considerate \"ancellari\" a quelle paleografiche-diplomatiche ma, a causa della ristrettezza del tempo a disposizione (tre lezioni alla settimana), il direttore della scuola dovette limitarsi all'esercitazione sui documenti archivistici conservati nei vari poli archivistici meneghini. L'incarico presso la scuola dur\u00f2 fino al 1863, rimanendo per\u00f2 socio corrispondente dell'Istituto Lombardo Accademia di Scienze e Lettere, \u00absocio d'onore dell'Ateneo di Brescia e dei Quiriti di Roma e Membro effettivo della Regia Deputazione di Storia Patria di Torino\u00bb.\nFamiglia.\nGiuseppe Cossa si spos\u00f2 con Giustiniana Magnocavallo ed ebbe due figli: Alfonso (1833-1902), chimico, e Luigi (1831-1896), economista.\nOpere.\nDamiano Muoni riporta le seguenti opere del Cossa, oltre ad altre trovate su \"google.books\" e \"worldcat\":"}
{"id": "7535779", "revid": "767487", "url": "https://it.wikipedia.org/wiki?curid=7535779", "title": "Rafael d'Ossery", "text": "Biografia.\nPadre Rafael d'Ossery trascorse l'infanzia e la giovinezza in Francia. In seguito entr\u00f2 nell'Ordine della Beata Vergine del Monte Carmelo. Era nel gruppo di missionari cattolici giunti in Svezia nel 1784 insieme a padre Nikolaus Oster il cui compito era l'organizzare la Chiesa cattolica in quel paese.\nDal 1790 al 1795 fu vicario apostolico di Svezia senza dignit\u00e0 episcopale."}
{"id": "7535780", "revid": "125307843", "url": "https://it.wikipedia.org/wiki?curid=7535780", "title": "Provola silana", "text": "La Provola silana \u00e8 un formaggio e prodotto tipico calabrese.\nCaratteristiche.\nLa provola silana \u00e8 un formaggio semiduro a pasta filata ottenuto grazie alla lavorazione del latte vaccino, proveniente dalle diverse razze bovine allevate in zona e si distingue per via della sua tipica forma definita ovale o tronco-conica.\nPresenta una crosta sottile e molto omogenea, piuttosto liscia e dal marcato colore giallo paglierino mentre internamente la pasta, si presenta omogenea a compatta con una lievissima occhiatura di colore bianco o giallo chiarissimo che diventano pi\u00f9 intense man mano che si raggiunge l\u2019interno del formaggio.\nViene prodotta seguendo gli antichi metodi di lavorazione all\u2019interno del territorio circostante ai monti della Sila \u2013 tra i 900 ed i 1400 metri di altitudine \u2013 tra le province di Cosenza, Crotone e Catanzaro e pi\u00f9 precisamente tra i comuni di San Giovanni in Fiore, Pedace, Spezzano della Sila, Longobucco, Serra Pedace e Castelsilano. Come nel caso del caciocavallo silano, la provola silana \u00e8 prodotta anche in altre regioni dell'Italia meridionale, anche a causa della tendenza in passato da parte dei proprietari delle mandrie a \u201ctransumare\u201d per distanze molto lunghe.\nLavorazione.\nIl latte crudo appena munto viene filtrato e viene aggiunto il caglio. \nIn seguito si fa coagulare a una temperatura di circa 37 \u00b0C.\nUna volta rassodato, il coagulo viene rotto in modo da ottenere sei piccoli granuli e si procede con il riscaldamento della cagliata fino a 40-45 \u00b0C. Dopo il riscaldamento, la cagliata viene tenuta in agitazione per favorirne la disidratazione e viene lasciata sedimentare sul fondo. A questo punto la cagliata viene estratta, fatta riposare per alcuni giorni e poi filata: le forme cos\u00ec ottenute vengono infine immerse in acqua fredda per favorirne il rassodamento."}
{"id": "7535781", "revid": "1543377", "url": "https://it.wikipedia.org/wiki?curid=7535781", "title": "Foresta nazionale di Sequoia", "text": "La foresta nazionale di Sequoia (in inglese: \"Sequoia National Forest\") si trova nella parte meridionale delle montagne della Sierra Nevada della California. Lo United States Forest Service le ha dato il nome dai maestosi alberi di sequoia gigante (\"Sequoiadendron giganteum\") che popolano 38 distinti boschi all'interno dei confini della foresta.\nIl Giant Sequoia National Monument \u00e8 situato nella foresta nazionale. Altre caratteristiche degne di nota sono i paesaggi scolpiti dai ghiacciai e imponenti monoliti di granito. I Needles sono una serie di guglie di granito in cima a una stretta cresta sopra il fiume Kern. La sede forestale si trova a Porterville, in California. Ci sono uffici locali del distretto dei ranger a Dunlap, Kernville, Lake Isabella e Springville."}
{"id": "7535782", "revid": "767487", "url": "https://it.wikipedia.org/wiki?curid=7535782", "title": "Paolo Moretti (presbitero)", "text": "Biografia.\nPadre Paolo Moretti nacque nel 1759.\nNel 1791 la Santa Sede lo invi\u00f2 come missionario a Stoccolma. Aveva venticinque anni in meno di Rafael d'Ossery e fin dall'inizio ci fu un conflitto tra loro riguardo ai metodi per evangelizzare gli svedesi e su questioni organizzative e amministrative. Il pi\u00f9 controverso dibattito riguard\u00f2 la lingua in cui venivano tenuti i sermoni, tra cui l'italiano, il francese e il tedesco. Nel frattempo, il numero di credenti in Svezia diminu\u00ec.\nDal 1795 al 1804 fu vicario apostolico di Svezia senza dignit\u00e0 episcopale. Si rec\u00f2 a Roma tre volte per chiedere alla Curia romana dei finanziamenti per la missione. Il suo pi\u00f9 grande successo fu quello di convincere il re Gustavo IV Adolfo a pubblicare il catechismo della Chiesa cattolica con fondi dello Stato.\nMor\u00ec a Stoccolma nel 1804 all'et\u00e0 di 45 anni."}
{"id": "7535783", "revid": "1391549", "url": "https://it.wikipedia.org/wiki?curid=7535783", "title": "Sequoia National Forest", "text": ""}
{"id": "7535784", "revid": "830939", "url": "https://it.wikipedia.org/wiki?curid=7535784", "title": "Jean Baptiste Gridaine", "text": "Biografia.\nNel 1805 papa Pio VII lo nomin\u00f2 vicario apostolico di Svezia senza dignit\u00e0 episcopale. Per i successivi anni fu l'unica guida spirituale cattolica operante in quello stato scandinavo. Era particolarmente interessato al destino della povera gente. Per alcuni anni rimase esclusivamente per conto dei suoi parrocchiani.\nMor\u00ec a Stoccolma nel 1833 dopo una breve malattia."}
{"id": "7535791", "revid": "287204", "url": "https://it.wikipedia.org/wiki?curid=7535791", "title": "Johan Georg Huber", "text": "Biografia.\nPadre Johan Georg Huber nacque il 3 settembre 1820\nIl 1\u00ba settembre 1874 papa Pio IX lo nomin\u00f2 vicario apostolico di Svezia senza dignit\u00e0 episcopale. All'epoca vi era una comunit\u00e0 di appena mille fedeli, in gran parte stranieri.\nNel 1876 presiedette le esequie della regina madre Giuseppina nel Palazzo Reale di Stoccolma alla presenza della famiglia reale. Port\u00f2 in Svezia due gesuiti e pubblic\u00f2 un nuovo libro di preghiere contenente, tra le altre, una litania al Sacro Cuore di Ges\u00f9. Nel 1881 fond\u00f2 una nuova parrocchia a G\u00e4vle.\nMor\u00ec il 25 marzo 1886 all'et\u00e0 di 65 anni."}
{"id": "7535798", "revid": "228587", "url": "https://it.wikipedia.org/wiki?curid=7535798", "title": "LZ 114", "text": ""}
{"id": "7535810", "revid": "228587", "url": "https://it.wikipedia.org/wiki?curid=7535810", "title": "DAIMON", "text": ""}
{"id": "7535812", "revid": "1305772", "url": "https://it.wikipedia.org/wiki?curid=7535812", "title": "Wallflower (brano musicale)", "text": "Wallflower \u00e8 una canzone scritta e registrata nel novembre 1971 da Bob Dylan, ma nei successivi vent'anni non venne pubblicata, fino all\u2019uscita di \"The Bootleg Series Volumes 1-3 (Rare &amp; Unreleased) 1961-1991\". La stessa versione del 1971 usc\u00ec nel 2013 su \"The Bootleg Series Vol. 10 - Another Self Portrait 1969-1971\".\nVersioni.\nDiversi artisti hanno registrato una cover di questa canzone poco conosciuta di Dylan (l'elenco non \u00e8 completo):"}
{"id": "7535813", "revid": "110157", "url": "https://it.wikipedia.org/wiki?curid=7535813", "title": "Santu\u00e1rio Memorial Frei Dami\u00e3o", "text": "Il Santu\u00e1rio Memorial Frei Dami\u00e3o \u00e8 un santuario dedicato al missionario Damiano da Bozzano a Guarabira, in Brasile, dove il cappuccino, morto nel 1997, era conosciuto come \"Frei Dami\u00e3o\".\nIl santuario \u00e8 composto da un museo, opera dell'architetto Gilberto Guedes, e da una statua, opera di Alexandre Az\u00eado. L'ingegnere responsabile \u00e8 stato Argemiro Brito de Fran\u00e7a. \u00c8 alto complessivamente 34 metri: la statua \u00e8 alta 22 m, il piedistallo 12 m. La costruzione \u00e8 iniziata il 25 marzo 2000, ed \u00e8 stato inaugurato il 19 dicembre 2004 alla presenza, secondi i dati della Polizia Militare, di pi\u00f9 di 80.000 persone.\nIl santuario \u00e8 propriet\u00e0 del comune di Guarabira, che al momento dell'inaugurazione lo ha dato in comodato alla diocesi. Il 29 aprile 2013 l'allora vescovo Francisco de Assis Dantas de Lucena ne ha affidato la gestione all'Ordine dei frati minori cappuccini, di cui il missionario faceva parte. Attualmente \u00e8 retto da Padre Jos\u00e9 Renato Ferreira de Oliveira."}
{"id": "7535828", "revid": "287204", "url": "https://it.wikipedia.org/wiki?curid=7535828", "title": "Jodel (applicazione)", "text": " \nJodel \u00e8 un'applicazione di messaggistica istantanea multimediale disponibile in versione gratuita per i dispositivi mobili Android e iOS. Progettata prevalentemente per gli studenti universitari, consente la condivisione anonima di post e fotografie visibili da altri utenti entro un raggio di 10 chilometri, calcolati in base alla geolocalizzazione. Ampiamente utilizzata nei Paesi nordeuropei, in Italia \u00e8 in crescita.\nStoria.\nNascita.\nL'idea di Jodel inizi\u00f2 a svilupparsi nel 2012 quando Alessio Avellan Borgmeyer, fondatore e CEO della Jodel Venture GmbH, sent\u00ec il bisogno di dar vita ad una comunit\u00e0 studentesca su base locale. Borgmeyer, ex studente tedesco di ingegneria meccanica presso l'Universit\u00e0 Tecnica di Aquisgrana, durante quell'anno si trovava in California per trascorrere un periodo di studi alla San Diego State University e con alcuni amici inizi\u00f2 a pensare ad un social network dedicato soprattutto agli studenti universitari. Compresa l'importanza di una piattaforma virtuale nella quale tutti gli studenti appartenenti ad uno stesso luogo potessero condividere liberamente problemi ed esperienze comuni, il team svilupp\u00f2 TellM, il predecessore di Jodel.\nLa compagnia inizi\u00f2 cos\u00ec a navigare per gli Stati Uniti attraverso un camper personalizzato per cercare di promuovere l'applicazione in varie universit\u00e0 e organizzando delle feste, tanto che il numero degli utenti sal\u00ec rapidamente ma soli tre giorni dopo l'iniziativa fu abbandonata. Diversi furono i motivi per cui il progetto non funzion\u00f2 come previsto. Il software TellM concettualmente ricalcava lo stesso principio di Jodel ma non essendo ancora tecnicamente predisposto non ottenne il successo sperato. Per di pi\u00f9 la delusione dell'app port\u00f2 il gruppo di fondazione, di cui una met\u00e0 di origine tedesca e l'altra americana, a dividersi.\nConseguentemente al fallimento di TellM e terminato l'anno a San Diego, Borgmeyer rientr\u00f2 in Germania dove, su incoraggiamento dei genitori, si dedic\u00f2 alla realizzazione di un prodotto nuovo e pi\u00f9 complesso che lo condusse anche ad interrompere gli studi. Affiancato da una nuova squadra, Borgmeyer realizz\u00f2 la prima versione di Jodel che test\u00f2 nella RWTH, la sua universit\u00e0 d'origine. \nSviluppo.\nLa pubblicazione di Jodel \u00e8 stata ufficializzata il 20 ottobre 2014 ad Aquisgrana, dimostrando fin da subito di essere un successo e portando alla formazione di una startup di riferimento, la Jodel Venture GmbH. L'applicazione si \u00e8 diffusa velocemente in Germania ed \u00e8 diventata il principale strumento di chat anonima per le comunit\u00e0 universitarie locali.\nDal 2014 la Jodel Venture GmbH ha sede a Berlino e nel 2018 risulta essere composta da circa 30 dipendenti, tra cui 3 degli amici pi\u00f9 fedeli che aiutano Alessio Borgmeyer nella gestione della societ\u00e0: il COO Tim Schmitz si occupa degli affari economici dell'app, Niklas Henckell coordina la comunit\u00e0 jodeliana e Alexander Linevich promuove lo sviluppo del prodotto.\nNel giro di qualche mese dalla fondazione, la societ\u00e0 super\u00f2 i confini tedeschi per diffondersi in Austria, Svezia, Norvegia, Danimarca e Svizzera. Nell'aprile del 2015 Jodel registr\u00f2 pi\u00f9 di 100.000 utenti e nell'ottobre dello stesso anno super\u00f2 il milione. Nel maggio 2016 sono stati realizzati oltre 600.000 post giornalieri. Nel giugno 2017 la startup ricevette 6 milioni di dollari dagli investitori della Silicon Valley per favorire la sua espansione negli Stati Uniti mentre ad agosto l'applicazione super\u00f2 gli 1,5 milioni di utenti registrati. Nell'aprile 2018 la societ\u00e0 ha annunciato che solo in Germania il numero degli utenti ha superato il milione.\nNel 2018 Jodel conta oltre 1,2 milioni di post al giorno, per un totale di 60 milioni di interazioni quotidiane ed aggiungendo costantemente nuove funzionalit\u00e0, Borgmeyer e la sua squadra stanno progettando di espandersi in un numero ancora maggiore di Paesi.\nDiffusione.\nIl concetto di Jodel \u00e8 tratto dall'applicazione americana Yik Yak, la quale anch'essa puntava all'anonimato e alla geolocalizzazione. L'app, che aveva ottenuto un investimento di 400.000 dollari, fu presto costretta a cessare la sua attivit\u00e0 nel maggio del 2017 a causa di fenomeni di cyberbullismo. Osservato che l'anonimato degli utenti aveva condotto l'applicazione americana al suo declino, interviene Jodel che spera di irrompere nel mercato statunitense.\n Nel 2015 \u00e8 nata poi l'app Bspotted, una piattaforma specifica che funziona con le stesse dinamiche gi\u00e0 introdotte nella pagina Facebook ma su smartphone. La differenza con Jodel \u00e8 sostanziale: l'app permette di contattare un altro studente non solo in forma anonima ma anche in tempo reale.\nTuttavia la campagna promozionale, di cui si \u00e8 servita la giovane azienda per raggiungere i risultati odierni, si \u00e8 svolta attraverso la distribuzione di volantini, adesivi e poster per favorire il passaparola tra gli studenti. L'amministratore Niklas Henckell ha iniziato a viaggiare in Germania distribuendo volantini pubblicitari nelle diverse universit\u00e0 e cercando di far comprendere l'utilit\u00e0 che se ne poteva trarre. Da l\u00ec il successo \u00e8 stato immediato, tanto che la prima ondata di download ha crashato il server. Anche dopo aver interrotto la promozione, l'app ha continuato a crescere in tutto il mondo fino a raggiungere l'Arabia Saudita.\nPer gestire nei migliori dei modi il funzionamento dell'applicazione, generalmente viene nominato un Country Manager, responsabile di Jodel nel Paese che rappresenta. In Italia esiste la figura professionale dell'Italian Country Manager che si occupa di Jodel Italia.\nUno strumento importante e che funge da supporto per il software \u00e8 la pagina Facebook ufficiale di Jodel, con attualmente 1,1 milioni di fan. Qui gli operatori di Jodel replicano le storie pi\u00f9 divertenti ed emozionanti che i loro utenti condividono sull'app.\nGuadagno e finanziamenti.\nSviluppare Jodel significa enormi costi che finora sono stati coperti esclusivamente da imprenditori esterni. Negli anni la compagnia ha suscitato l'interesse di molti investitori e sponsor anche piuttosto famosi che, come gli ideatori, credono nel fatto che Jodel possa rappresentare il social network del futuro, almeno per quanto riguarda il mondo accademico / universitario. Per questo motivo Jodel non \u00e8 a pagamento e gli stipendi di Alessio Borgmeyer, Tim Schmitz e degli altri dipendenti non sono finanziati da entrate pubblicitarie o contributi donati degli utenti, ma solo dalle tasche degli investitori.\nDal 2016 sono circa venti i partner aziendali che detengono una percentuale delle azioni in Jodel e ne garantiscono la piena stabilit\u00e0 economica. Uno dei primi imprenditori a depositare speranze sulla nascente startup fu lo svizzero C\u00e9dric Waldburger, che all'et\u00e0 di 14 anni fond\u00f2 un'agenzia pubblicitaria. C\u00e9dric Waldburger ha investito diverse centinaia di migliaia di euro in Jodel ottenendo cos\u00ec circa il 10% delle azioni. Successivamente si ricordano gli investimenti da parte del team di Floodgate con sede a Silicon Valley che insieme ad Adam d'Angelo ha investito 6,7 milioni di dollari in Jodel. Seguono poi investitori tedeschi come i fratelli Samwer con la Global Founders Capital, coinvolti per il 12%, e Christopher Maire, fondatore dell'Atlantic Labs, che possiede poco meno del 32% delle azioni. \nQuesti istituti di credito contano sul fatto che un giorno Jodel diventi autonomo in modo da dimostrare di poter rimborsare gli investimenti ricevuti e guadagnare denaro, cos\u00ec da evolversi nel prossimo social network ad estensione globale. In futuro sar\u00e0 forse necessario che Borgmeyer e il suo staff adottino nuove strategie per produrre reddito a favore della piattaforma. Questo potrebbe verificarsi attraverso la pubblicazione di annunci pubblicitari o rendendo Jodel a pagamento per tutti gli utenti intenzionati ad utilizzarlo.\nAl successo di Jodel, secondo i fondatori, ha contribuito anche una dimensione difficile da misurare e che va oltre la componente materiale: l'amicizia. Infatti, gli amici pi\u00f9 fedeli di Borgmeyer sono tra i primi grandi investitori. Essi non hanno impiegato denaro per la realizzazione del progetto ma il loro tempo: Alexander Linewitsch ha realizzato un lavoro onorifico sul design e le funzioni di Jodel durante lunghe nottate, Niklas Henckell ha distribuito volantini pubblicitari nelle citt\u00e0 universitarie tedesche e Tim Schmitz ha testato l'app durante il suo semestre all'estero con altri studenti in Australia.\nCaratteristiche.\nCriteri di base.\nJodel \u00e8 un mix tra social network e messaggistica istantanea. Si differenzia in modo significativo dalle precedenti reti sociali come Facebook, Instagram o Twitter poich\u00e9 la registrazione su Jodel non richiede l'inserimento di dati personali n\u00e9 il caricamento di foto per il riconoscimento. Per di pi\u00f9, pur rappresentando un social per il campus universitario, non richiede le credenziali d'ateneo e questo fa s\u00ec che Jodel sia accessibile a chiunque. Secondo alcune statistiche il target group \u00e8 abbastanza giovane: il 70% degli utenti dovrebbe avere tra i 18 e i 24 anni.\nI maggiori fruitori di questa applicazione sono comunque universitari e l'uso che ne fanno \u00e8 abbastanza vario: c'\u00e8 chi la usa per scherzare, chi invece per parlare di argomenti che senza l'anonimato non affronterebbe e chi la usa per fini pratici, come l'organizzazione di un gruppo di studio per un esame o per andare insieme ad un concerto. Il contenuto che si trova su Jodel \u00e8 unico nel suo genere perch\u00e9 istantaneo, originale e soprattutto locale. \nL'anonimato \u00e8 una delle caratteristiche principali del software ed \u00e8 lo strumento che permette di comunicare apertamente e rapidamente con l'ambiente circostante. Dato che l'applicazione \u00e8 usata anonimamente, il registro \u00e8 piuttosto approssimativo e colloquiale: nel feed si possono trovare barzellette e battute che ricordano Twitter e Instagram. \nUn altro elemento chiave che distingue Jodel dalle altre app di questa tipologia \u00e8 la geolocalizzazione (attraverso GPS), unico riferimento che consente di raggruppare gli utenti entro un raggio massimo di 10 km. creando delle micro-comunit\u00e0 nelle quali si possa apprezzare e condividere la conoscenza del luogo. Ciascuno pu\u00f2, dunque, usufruire del contenuto geograficamente pi\u00f9 rilevante senza mettere a rischio la propria privacy.\nStruttura e modalit\u00e0 di funzionamento.\nL'applicazione si avvia con la schermata principale che mostra tutte le possibili azioni consentite all'utente. Jodel si serve del GPS per determinare la posizione attuale di chi ne fa uso, che \u00e8 indicata in alto al centro con il nome della citt\u00e0. I post, denominati \"jodel\", sono quindi visualizzati da altri utenti in un raggio massimo di 10 km e, a seconda della distanza, ogni jodel \u00e8 etichettato con un avverbio di luogo specifico: con \"qui\" si indicano i post condivisi in meno di 1km, \"molto vicino\" quelli condivisi in meno di 2km e con \"vicino\" quelli condivisi entro 10km o meno. Se qualcuno oltre i 10km commenta uno jodel compare \"lontano\", mentre compare \"Citt\u00e0 Attuale\" se si commenta un post dopo aver impostato la funzione Hometown. Quest'ultima, introdotta dal novembre 2016, consente agli utenti di leggere e scrivere post in un luogo in cui non si trovano fisicamente (come la citt\u00e0 natale), ma senza guadagnare punti karma per impedire il cosiddetto reposting da altre citt\u00e0. L'obiettivo della funzione Hometown \u00e8 quello di permettere agli utenti di rimanere connessi con la loro citt\u00e0 d'origine, anche quando questi sono lontani da essa o la lasciano momentaneamente, come spesso accade per gli studenti fuori sede o i viaggiatori.\nChi fa uso di Jodel \u00e8 denominato \"jodeler\" e pu\u00f2 pubblicare sia messaggi di testo che fotografie realizzate al momento (ma non foto precedentemente scattate). Agli jodel generati sono assegnati dei colori causali (tra cui blu, giallo, arancione, rosso e verde) che rappresentano la diversit\u00e0 di persone e gli argomenti trattati sulla community. Quando si realizza un post si pu\u00f2 aggiungere un hashtag, visualizzato in grassetto, che a sua volta rimanda al feed per tenere d'occhio l'argomento. A questo punto entrano in gioco gli altri jodeler a cui \u00e8 consentito commentare o votare ogni singolo post.\nIn linea con il principio di Reddit, esiste un sistema di votazione che consente agli utenti di votare positivamente (\"upvote\"), o negativamente (\"downvote\"). La somma dei voti influenza la visibilit\u00e0 dei post sulla schermata principale: se uno jodel ha una valutazione inferiore a -5 punti verr\u00e0 automaticamente eliminato, mentre il messaggio che avr\u00e0 il maggior numero di punti sar\u00e0 posizionato in alto. \nQuando, invece, uno jodeler commenta un post, per identificare i diversi utenti, Jodel usa un numero progressivo assegnato in base all'ordine di risposta. Chi ha iniziato la discussione e la auto-commenta \u00e8 nominato OJ, vale a dire \"Original Jodeler\". Questo meccanismo impedisce che i troll ne traggano beneficio poich\u00e9 rende in maniera abbastanza chiara quali commenti provengono da uno stesso jodeler. Sempre tra i commenti, l'OJ \u00e8 in possesso di uno strumento speciale che gli consente di mostrare apprezzamento e ringraziamento verso coloro che commentano in maniera positiva il suo post: si tratta dell'opzione \"Thank a Jodeler\", una sorta di upvote che si manifesta attraverso l'apparizione, sotto al commento prescelto, di un \"Grazie\" seguito da un \"\u2665\". In questo modo si ha la certezza che sia stato l'OJ in prima persona a ringraziare colui che ha commentato il suo post.\nOltre la schermata principale, dove \u00e8 possibile scorrere i vari messaggi, esiste una sezione, in alto a destra, denominata \u201cIl mio karma\u201d. Si tratta di un'area che raggruppa il punteggio totale attribuito a ogni jodeler e che varia a seconda dei post pubblicati, commentati e votati. Secondo la concezione di Borgmeyer, il karma riflette il contributo positivo che ogni singolo utente offre alla community di Jodel. Si possono collezionare punti karma pubblicando contenuti rilevanti e fantastici, aiutando l'atmosfera della community a migliorare e diffondendo lo spirito di Jodel. \nLa piattaforma si compone poi di due barre, una in alto e un'altra in basso: in alto vi sono tre diverse schede che raggruppano gli jodel in base ai tempi di pubblicazione, ai voti ricevuti e al numero dei commenti; sotto, invece, vi sono dei simboli che ricollegano alla home, alla sezione canali, al centro notifica e all'area personale.\nUna novit\u00e0 introdotta su Jodel Italia, a partire dal 20 giugno 2018, \u00e8 l'esistenza dei canali. Sono delle aree che trattano di argomenti specifici e che consentono di trovare contenuti pi\u00f9 personalizzati. Ci si pu\u00f2 iscrivere ad un canale gi\u00e0 esistente oppure crearlo autonomamente digitando \u201c@\u201d + \u201cnomecanale\u201d; quando ci si iscrive, tutto ci\u00f2 che gli jodeler pubblicano appare nel feed principale. Per filtrare solo un canale specifico basta digitare il nome nella barra di ricerca collocata nella sezione canali.\nOccasionalmente pu\u00f2 capitare che sulla schermata principale appaia uno jodel di colore diverso (solitamente grigio) intitolato Jodel HQ: \u00e8 una strategia di cui si servono gli amministratori dell'app per rivolgersi direttamente agli utenti e comunicare divieti, sondaggi, novit\u00e0 o altre notizie.\nNome e logo.\nLa scelta del nome e del logo dell'applicazione \u00e8 connessa a cause puramente casuali. Borgmeyer ai primordi della piattaforma aveva con s\u00e9 una lunga lista di nomi da attribuirle ma in realt\u00e0 il termine Jodel sembrerebbe essere legato al tipico canto dell'area germanofona alpina, detto storicamente \"jodel\" o \"yodel\". Da secoli utilizzato per richiamare il bestiame o per una richiesta di soccorso, metaforicamente lo \u201cyodelling\u201d rispecchia ci\u00f2 che si pu\u00f2 fare sul social, ovvero sentirsi completamente liberi di pubblicare qualsiasi cosa divertendosi. \nLa selezione del logo ufficiale, invece, \u00e8 avvenuta in seguito ad un bizzarro episodio: Alexander Linevich, oggi membro delegato della Jodel Venture GmbH, poco prima della sua fondazione si trovava a Santa Barbara, in California, per trascorrere un semestre di studi, quando trovandosi sul lungomare fu colpito da un pallone da spiaggia. Proprio sulla palla era raffigurato il volto di un procione arancione divenuto da allora il marchio aziendale di Jodel.\nRegolamento.\nA parte pornografia, violenza, discriminazione, razzismo, non si tollerano la divulgazione di informazioni personali, spoilers, spam, annunci pubblicitari, riproduzione di post gi\u00e0 esistenti, abusi di misure di sicurezza e foto a persone inconsapevoli. \nIl costante controllo degli amministratori, condotto sulla guida di principi e valori, consente di mantenere la community positiva e di proteggere la pace nel rispetto del corretto utilizzo di Jodel. Tuttavia non sono soli ma sono affiancati dagli utenti locali che contribuiscono, nel loro piccolo, a rendere questa applicazione un posto sicuro, solidale e a farla crescere sempre pi\u00f9 forte e positiva. Essi possono segnalare jodel che ritengono inappropriati tanto che dopo un po' un normale utente, soprattutto dopo aver accumulato una discreta quantit\u00e0 di karma e sulla base di altri parametri, viene nominato moderatore. In particolare, uno strumento pensato per aiutare la collettivit\u00e0 a curare i loro post in tempo reale \u00e8 il downvoting, il cui scopo \u00e8 quello di far scomparire il contenuto negativo e far prevalere quello buono e coinvolgente. Segnalare messaggi ai moderatori \u00e8 una delle cose pi\u00f9 importanti che uno jodeler pu\u00f2 fare.\nQuestione sull'anonimato.\nCaratterizzandosi per l'anonimato, Jodel rompe intenzionalmente con il principio di altri social media, come Facebook, i quali usano quasi sempre nomi reali. Questo impedisce che le persone dicano ci\u00f2 che pensano davvero. Contrariamente, proprio per via dell'anonimato, su Jodel le persone sono libere di dire ci\u00f2 che vogliono tanto che a volte gli utenti pubblicano facilmente messaggi di odio o di insulti, sentendosi cos\u00ec autorizzati a pubblicare qualsiasi tipologia di messaggio. Non a caso in seguito ai primi download si sono verificate una serie di ripercussioni negative: ad Aquisgrana, durante i primi periodi di vita della piattaforma, furono pubblicate foto pornografiche e l'applicazione fu bandita su App Store e Play Store per un po' di tempo. A quel punto il responsabile della community Niklas Henckell controll\u00f2 personalmente ogni immagine.\nAlcune statistiche hanno constatato che casi di bullismo e di minacce si presentano con maggiore insistenza nei Paesi scandinavi, o pi\u00f9 precisamente nelle universit\u00e0 del nord Europa. Di recente la seconda Universit\u00e0 della citt\u00e0 svedese di Lund, a causa di una minaccia terroristica che circolava su Jodel, chiuse per poi riaprire il giorno dopo, solo quando i dati dell'hacker furono rintracciati e analizzati dalla polizia. Chiunque abusi dell'anonimato di Jodel alla fine rischia di perderlo, perch\u00e9 in questi casi gli amministratori collaborano con le autorit\u00e0 investigative per scoprire chi si nasconde dietro queste intimidazioni. Ad esempio, nel novembre del 2017, Jodel Germania in collaborazione con la polizia, identific\u00f2 uno studente dell'Universit\u00e0 di Treviri che aveva pubblicato una minaccia di rapina. Il suo appartamento fu preso d'assalto dal SEK e fu poi arrestato. Di fatto ad ogni utente Jodel \u00e8 attribuito un ID attraverso cui \u00e8 possibile far risalire tutti i post da lui realizzati, mentre l'avvio memorizza i dati geografici e gli indirizzi IP per ogni post. Dal gennaio 2016 in Svizzera, a Neuch\u00e2tel, l'applicazione \u00e8 posta sotto controllo a causa di osservazioni offensive. Nella presunta protezione dell'anonimato, tuttavia, ci sono sempre contributi sessisti, xenofobi o odiosi da parte di membri che hanno voglia di scatenare agitazione nella loro comunit\u00e0 d'appartenenza. \nAl di l\u00e0 degli aspetti negativi, Jodel dovrebbe trasformarsi, dal punto di vista dei creatori, in un luogo speciale dove le persone si connettono con la comunit\u00e0 vicina e dalla cui unione e interazione si cerca di migliorare l'ambiente sociale che li circonda. Inoltre tramite Jodel molte persone si conoscono, stringono amicizia e hanno un seguito anche al di fuori del mondo virtuale. Molti studenti solitari hanno gi\u00e0 organizzato tra loro incontri, appuntamenti o scambiato velocemente pseudonimi con applicazioni che non richiedono necessariamente il numero di cellulare, come Telegram o Kik Messenger. Dopo alcuni sondaggi da parte della Jodel Venture GmbH, si \u00e8 osservato come dalle innumerevoli storie degli jodeler siano nate davvero grandi amicizie o si siano formate coppie che alla fine si sono sposate e hanno avuto bambini."}
{"id": "7535830", "revid": "1782831", "url": "https://it.wikipedia.org/wiki?curid=7535830", "title": "Collegio di Nuneaton", "text": "Nuneaton \u00e8 un collegio elettorale inglese situato nel Warwickshire, nelle Midlands Occidentali, rappresentato alla Camera dei comuni del Parlamento del Regno Unito. Elegge un membro del parlamento con il sistema first-past-the-post, ossia maggioritario a turno unico; l'attuale parlamentare \u00e8 Marcus Jones del Partito Conservatore, che rappresenta il collegio dal 2010."}
{"id": "7535831", "revid": "124430539", "url": "https://it.wikipedia.org/wiki?curid=7535831", "title": "D\u012bm\u012btrios Salachas", "text": "Biografia.\nMonsignor D\u012bm\u012btrios Salachas \u00e8 nato ad Atene il 7 giugno 1939.\nFormazione e ministero sacerdotale.\n\u00c8 entrato nel seminario minore dei padri assunzionisti e poi \u00e8 passato al seminario minore dell'esarcato apostolico di Grecia.\nHa compiuto gli studi di filosofia alla Pontificia Universit\u00e0 Urbaniana e quelli di teologia alla Pontificia Universit\u00e0 Gregoriana. Successivamente ha studiato nel seminario di Sant'Anna a Gerusalemme.\nIl 9 febbraio 1964 \u00e8 stato ordinato presbitero per l'esarcato apostolico di Grecia a Gerusalemme. Si \u00e8 laureato \"in utroque iure\" presso l'Universit\u00e0 di Atene. Nel 1971 \u00e8 stato nominato professore presso l'Istituto ecumenico di Bari e successivamente ha insegnato diritto canonico orientale anche al Pontificio istituto orientale, in varie universit\u00e0 romane e all'Institut catholique di Parigi.\n\u00c8 stato membro della commissione teologica per il dialogo ecumenico con le Chiese ortodosse fin dalla sua creazione, consultore della Congregazione per le Chiese orientali, del Pontificio consiglio per la promozione dell'unit\u00e0 dei cristiani e del Pontificio consiglio per i testi legislativi. \u00c8 stato inoltre referendario del Supremo tribunale della Segnatura apostolica e membro della commissione speciale per la trattazione delle cause di scioglimento di matrimonio \"in favorem fidei\".\nHa pubblicato numerosi libri ed articoli di diritto canonico orientale. Nel 2006 \u00e8 stato nominato cappellano di Sua Santit\u00e0.\nMinistero episcopale.\nIl 23 aprile 2008 papa Benedetto XVI lo ha nominato esarca apostolico di Grecia e vescovo titolare di Carcabia. Ha ricevuto l'ordinazione episcopale il 24 maggio successivo dal vescovo ausiliare di F\u0103g\u0103ra\u0219 e Alba Iulia Mihai C\u0103t\u0103lin Fr\u0103\u021bil\u0103, coconsacranti il vescovo di Sira e Milo Frangh\u00edskos Papaman\u00f3lis e il vescovo ausiliare di Kiev Hlib (Borys Sviatoslav) Lonchyna.\nIl 14 maggio 2012 \u00e8 stato trasferito alla sede titolare di Grazianopoli.\nIl 27 agosto 2014 papa Francesco lo ha nominato membro della commissione di studio per la riforma del processo matrimoniale canonico. Questa commissione ha concluso i suoi lavori con la pubblicazione da parte del papa nel 2015 dei \"motu proprio\" \"Mitis Iudex Dominus Iesus\" e \"Mitis et misericors Iesus\" sulla riforma del processo canonico per le cause di dichiarazione di nullit\u00e0 del matrimonio rispettivamente nel Codice di diritto canonico e nel Codice dei canoni delle Chiese orientali.\nNel febbraio del 2015 ha compiuto la visita \"ad limina\".\nIl 2 febbraio 2016 papa Francesco ha accettato la sua rinuncia al governo pastorale dell'esarcato per raggiunti limiti di et\u00e0.\nIl 14 novembre 2014, la Facolt\u00e0 di Diritto Canonico Orientale del Pontificio Istituto Orientale di Roma, lo ha onorato con dottorato \"onoris causa\" per i suoi contributi scientifici al campo del diritto canonico orientale.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "7535837", "revid": "363629", "url": "https://it.wikipedia.org/wiki?curid=7535837", "title": "Sottotipi dell'HIV", "text": "Uno dei problemi del virus dell'immunodeficienza umana in ambito clinico consiste nella sua elevata variabilit\u00e0 genetica. \nLa specie del virus HIV \u00e8 distinta in due tipi principali:\nI virus HIV-1 possono essere suddivisi ulteriormente in gruppi, di cui il gruppo M dei virus HIV-1 \u00e8 quello predominante tra gli umani ed \u00e8 responsabile delle pandemie di AIDS. Il gruppo M a sua volta pu\u00f2 essere suddiviso in sottotipi in base a diverse informazioni genetiche; in base a queste, si \u00e8 in grado di determinare il grado di virulenza dei patogeni e un'eventuale resistenza a terapia antiretrovirale.\nI virus HIV-2 sono considerati in genere meno virulenti e contagiosi dei virus HIV-1 del gruppo M, sebbene anche i primi siano in grado di causare AIDS.\nTipi principali.\nLa seguente non \u00e8 una lista esaustiva, ed \u00e8 molto probabile che in futuro saranno scoperti e classificati altri tipi di virus.\nHIV-1.\nNel gruppo HIV-1 si ascrivono patogeni molto comuni e virulenti. Si \u00e8 soliti individuare i seguenti gruppi:\nSi pensa che ogni gruppo di HIV-1 rappresenti una trasmissione indipendente del SIV negli umani.\nGruppo M.\nIl gruppo Major (principale) \u00e8 il responsabile di oltre il 90% dei casi di HIV/AIDS registrati nei pazienti infetti da HIV. All'interno del gruppo M si individuano \"cladi\", ovverosia \"sottotipi\" identificati da una lettera dell'alfabeto. In aggiunta possono esserci varianti ricombinanti, ovvero \"forme ricombinanti circolanti\" in cui due sottotipi diversi formano un nuovo virus, identificato da un numero. Ad esempio un virus ricombinante formato dal sottotipo B e F \u00e8 denominato CRF12_BF (Circulating Recombinant Form 12 BF, forma ricombinante circolante 12 di B e F).\nI sottotipi principali sono i seguenti:\nGruppo N.\nLa \"N\" sta per \"non-M\" e \"non-O\". Questo gruppo venne scoperto nel 1998, da un gruppo di ricerca franco-camerunense, quando identificarono e isolarono un ceppo di HIV-1 diverso da altri, il YBF380. \nYBF380 venne isolato da una donna della Repubblica del Camerun che mor\u00ec di AIDS nel 1995. Quando venne saggiato in vitro, la variante YBF380 reagiva con un antigene di superficie del virus SIV (dello scimpanz\u00e9) piuttosto che con quelli del gruppo M o del gruppo O, suggerendo la nascita di un nuovo ceppo di HIV-1. Al 2015, si registrano meno di 20 infezioni da gruppo N.\nGruppo O.\nIl gruppo Outlier \u00e8 stato registrato comunemente in Camerun e in altre regioni dell'Africa centro-occidentale. Nel 1997 venne affermato che circa il 2% degli infetti di Camerun erano affetti dal gruppo O di HIV-1. Questo sottogruppo clinico originariamente destava preoccupazione in ambito clinico, poich\u00e9 la sua positivit\u00e0 non era rilevata tramite i vecchi test per il virus HIV-1. I test attuali sono in grado di individuare sia il gruppo O sia il gruppo N.\nGruppo P.\nNel 2009 venne analizzata una nuova sequenza dell'HIV, molto simile al SIV scoperto in alcuni gorilla selvatici (SIVgor) che in quello scoperto negli scimpanz\u00e9 (SIVcpz). Il virus venne isolato da una donna del Camerun residente in Francia, diagnosticata nel 2004 con infezione da HIV-1. Questo gruppo cos\u00ec denominato da pending, cio\u00e8 \"in attesa di identificazione di altri casi umani\".\nHIV-2.\nHIV-2 non \u00e8 frequente al di fuori dell'Africa. I primi casi di HIV-2 in zone extra-africane vennero registrati nel 1987 negli Stati Uniti d'America. Al giorno d'oggi, molti kit sono in grado di identificare sia HIV-1 sia HIV-2.\nAl 2010 si conoscono otto gruppi di HIV-2:\nPer i sei gruppi non pandemici (da C a H) \u00e8 stato riscontrato che il loro genoma \u00e8 molto simile ai ceppi di SIVsmm (dei cercocebi) che vivono nella stessa zona in cui l'infezione umana \u00e8 stata registrata. "}
{"id": "7535856", "revid": "729019", "url": "https://it.wikipedia.org/wiki?curid=7535856", "title": "La Castellina", "text": "La Castellina \u00e8 un edificio fortificato a pianta quadrata situato nella piazza principale di Norcia. Dal 1967 ospita il \"Museo Civico e Diocesano\" che dal 2002 comprende la \"Collezione Evelino Massenzi\" e dal 2003 la Mostra Archeologica \"Partire per l'Aldil\u00e0\".\nLa storia.\nLa fortezza venne progettata nel 1554 da Jacopo Barozzi da Vignola per volont\u00e0 di papa Giulio III. \nIl perimetro interessato alla sua costruzione era occupato dall'antica Pieve di Santa Maria Argentea dal Palazzo del Podest\u00e0. Entrambi i monumenti preesistenti vennero spostati pezzo per pezzo: la pieve venne ricostruita poco pi\u00f9 distante, il Palazzo del Podest\u00e0 poi fu quasi completamente demolito.\nDopo il completamento avvenuto intorno al 1562, il papa vi pose un presidio militare per garantire alla chiesa un maggior controllo sul territorio, in seguito al verificarsi di gravi disordini in cui rimasero uccisi i consoli del comune. Divenne quindi la residenza dei governatori apostolici che amministravano in loco la giustizia per conto dello Stato Pontificio. Quando nel 1569 papa Pio V istitu\u00ec la \"Prefettura della Montagna\", scelse La Castellina come sede.\nVenne restaurata nel corso del XVIII secolo e nel 1860 divenne sede di uffici comunali. \nDal 1967 ospita il \"Museo Civico e Diocesano\", istituito per conservare, valorizzare e promuovere la conoscenza del patrimonio storico-artistico, proveniente dal territorio nursino.\nRestaurata dopo il terremoto del 1979, ha di nuovo subito importanti danni a seguito del terremoto del 30 ottobre 2016, pertanto \u00e8 nuovamente in fase di restauro.\nDescrizione.\nSi presenta a pianta quadrata con quattro torri e muri a sperone, due piani, alcuni ammezzati e un sottotetto. I bastioni hanno costituito le principali difese della fortezza; le feritoie si aprono in mura di circa due metri di spessore; i finestroni fino al 1861 erano dotati di robuste inferriate; una campana, prima posizionata sulla porta, venne poi spostata sulla sommit\u00e0 del tetto.\nIl portale bugnato, sovrastato da tre stemmi e guarnito lateralmente da leoni dei primi del '900, immette in un atrio e poi nel cortile, un quadriportico a 12 archi sormontato da una loggia coperta. Al centro \u00e8 collocata la statua di Vespasia Polla, la madre dell'imperatore Vespasiano. \nQui si aprono alcune porte del 1500 che consentivano l'ingresso alla cancelleria, alle carceri, alle scuderie e alla sala delle torture. Un passaggio sotterraneo arrivava fin fuori le mura cittadine.\nIl primo piano (restaurato nel 1779) era occupato dalla \"sala delle udienze\", dalla cappella e dall'appartamento del governatore. Nel 1734 fu aperta la porta verso la piazza.\nMuseo Civico e Diocesano \"La Castellina\".\nIl Museo Civico e Diocesano \"La Castellina\" occupa il piano nobile dell'edificio. Il percorso museale si snoda su otto sale, e si divide in tre sezioni: la \"Collezione del Museo civico e diocesano\", la \"Collezione Massenzi\" e la mostra archeologica permanente \"\u201cPartire per l'aldil\u00e0\u201d\".\nSezione I - Museo civico e diocesano.\nLa prima sezione riunisce le opere d'arte e la suppellettile liturgica di provenienza locale, di propriet\u00e0 ecclesiastica o comunale, databili tra XII e XVIII secolo:\nSezione II - Collezione Massenzi.\nla \"collezione Massenzi\", una delle maggiori raccolte private umbre, \u00e8 giunta a Norcia nel 2002 grazie alla generosit\u00e0 del suo donatore, il cavaliere Evelino Massenzi. Comprende una statua in terracotta policroma, \"Madonna annunciata\" (1410 ca.), attribuita a Jacopo della Quercia, e numerosi reperti bronzei, vasi etruschi e greci e in minima parte magnogreci, per lo pi\u00f9 di VII - VI secolo a.C., ma anche di epoca classica ed ellenistica (V - I secolo a.C.), elementi che consentono di ripercorrere la storia della ceramografia etrusca e greca dall'VIII secolo a.C. fino all'et\u00e0 romana.\nSezione III - Mostra permanente \"Partire per l'aldil\u00e0\".\nDal 2003 \u00e8 allestita la Mostra archeologica permanente \"Partire per l'aldil\u00e0\", costituita dai materiali di ricchi corredi tombali (fine del IV - I secolo a.C.) rinvenuti, a partire dal 2001, nelle necropoli ellenistiche di Colle dell'Annunziata, Popoli e del Piano di Santa Scolastica: questi reperti documentano la ricchezza e la prosperit\u00e0 di \"Nursia\" (nome latino di Norcia) al momento della sua romanizzazione.\nAnni 2000.\nNel 2008 \u00e8 stato riaperto al pubblico il passaggio segreto denominato il \"corridore coperto della Castellina\" che il Vignola aveva disegnato per consentire l'entrata e l'uscita in citt\u00e0 in totale segretezza. Il cunicolo sotterraneo collegava l'interno della Castellina, con la porta muraria esterna detta \"Porta delle Ceresce\" o \"Porta Ferrata\"."}
{"id": "7535857", "revid": "1363832", "url": "https://it.wikipedia.org/wiki?curid=7535857", "title": "Martine Bertereau", "text": "I suoi scritti descrivono l'uso delle bacchette da rabdomante e molti consigli utili, scientifici e pratici, che derivarono in gran parte dal libro dell'ingegnere romano di Vitruvius sull'architettura, \"De architectura\". Sono uno sguardo unico sulle abilit\u00e0 artigianali coinvolte nell'estrazione mineraria nel diciassettesimo secolo.\nBiografia.\nMartine Bertereau proveniva da una nobile famiglia francese della Turenna, tradizionalmente impegnata nel settore minerario. Spos\u00f2 Jean de Chastelet, barone de Beausoleil e d'Auffenbach, esperto di estrazione mineraria. Il Sacro Romano Imperatore, Rodolfo II, lo aveva nominato commissario generale delle miniere dell'Ungheria. In questa veste, viaggiarono molto, visitando miniere in Guiana dove fecero scoperte con metodi di radioestesia, e, sempre in Sudamerica, in Bolivia) oltre a Ungheria, Germania, Italia, Svizzera, Spagna e Inghilterra. Nel 1626, furono incaricati dal re Enrico IV di ispezionare la Francia per possibili localit\u00e0 minerarie e far rivivere l'industria mineraria francese. Stabilito una base a Morlaix in Bretagna. La loro attivit\u00e0 dest\u00f2 nel clero provinciale, il sospetto che i loro metodi riguardassero la magia, e il Provost provinciale, Touche-Gripp\u00e9, esamin\u00f2 i loro castelli cercando materiale incriminante. Nessun'accusa, ma la coppia fu costretta a lasciare la Francia. Vennero invitati nuovamente a proseguire il loro lavoro sotto il regno di re Luigi XIII. \nLa baronessa scrisse due relazioni sul loro lavoro: la prima, \"V\u00e9ritable d\u00e9claration de la d\u00e9couverte des mines et mini\u00e8res\", fu pubblicata nel 1632. La seconda, in forma di poesia indirizzata al cardinale de Richelieu \"La restitution de pluton \"(1640) costitu\u00ec il motivo per chiedere il pagamento per il lavoro che avevano svolto a proprie spese.\nIn questa relazione cerc\u00f2 di difendere la sua posizione insolita come donna nell'industria mineraria: Si ipotizz\u00f2 che la domanda di moneta abbia fatto muovere contro di loro l'accusa di furto da parte del governo. Jean de Chastelet fu imprigionato nella Bastiglia e Martine e la sua figlia maggiore a Vincennes. Entrambi morirono in prigione."}
{"id": "7535859", "revid": "1543377", "url": "https://it.wikipedia.org/wiki?curid=7535859", "title": "Vela ai Giochi della XVIII Olimpiade - Flying Dutchman", "text": "La competizione della classe Flying Dutchman di vela ai Giochi della XVIII Olimpiade si e svolta nei giorni dal 12 al 21 ottobre 1964 nella Baia di Sagami,con base a Enoshima."}
{"id": "7535863", "revid": "767487", "url": "https://it.wikipedia.org/wiki?curid=7535863", "title": "L'Ordonnance (film 1933)", "text": "L'Ordonnance \u00e8 un film del 1933 diretto da Viktor Tourjansky. La sceneggiatura si basa su \"L'attendente\", racconto di Guy de Maupassant pubblicato nel 1887 su \"Gil Blas\" e inserito in seguito, nel 1889, nella raccolta \"La mano sinistra\". Il regista aveva gi\u00e0 diretto un precedente adattamento del racconto con un altro \"L'Ordonnance\", film del 1921 che aveva come interpreti Nathalie Kovanko, Alexandre Colas e Paul Hubert.\nProduzione.\nIl film fu prodotto dalla Capitole Films e da Les Films R.P.\nDistribuzione.\nDistribuito in Francia dalla Path\u00e9 Consortium Cin\u00e9ma, il film fu presentato a Parigi il 25 agosto 1933."}
{"id": "7535864", "revid": "371529", "url": "https://it.wikipedia.org/wiki?curid=7535864", "title": "Walkin' Down the Line", "text": "Walkin' Down the Line \u00e8 una canzone scritta da Bob Dylan e registrata per la prima volta nel novembre 1962 per la rivista \"Broadside\". Dylan ha registrato nuovamente la canzone nel marzo 1963 per il suo editore musicale Witmark e questa versione \u00e8 stata pubblicata solo nel 1991 su \"The Bootleg Series Volumes 1-3 (Rare &amp; Unreleased) 1961-1991\".\nIl testo racconta i problemi di un vagabondo che cammina lungo i binari della ferrovia.\n\"Walkin\u2019 Down the Line\" \u00e8 stata cantata da Arlo Guthrie a Woodstock e la sua interpretazione appare nel cofanetto del \"Woodstock 25th Anniversary\" del 1994."}
{"id": "7535870", "revid": "254059", "url": "https://it.wikipedia.org/wiki?curid=7535870", "title": "Frittella di mais", "text": "Le frittelle di mais sono frittelle fatte con mais. Originarie della cucina dei nativi americani, sono un dolce tradizionale e uno snack salato negli Stati Uniti meridionali, cos\u00ec come in Indonesia dove sono conosciute come \"perkedel jagung\" o \"bakwan jagung\".\nStoria.\nI Nativi Americani hanno usato il mais come cibo per migliaia di anni prima dell'arrivo degli esploratori europei nel Nuovo Mondo. I prodotti a base di mais come la tortilla e l'Arepa erano alimenti di base nelle Americhe precolombiane. I Nativi Americani non usavano la frittura profonda, che richiede grandi riserve di olio e l'equipaggiamento per fargli raggiungere le alte temperature richieste.\nI coloni europei impararono le ricette dei piatti a base di mais dai Nativi Americani, e presto idearono variazioni dei pani europei fatte con il mais disponibile nel continente. La frittella di mais \u00e8 probabilmente stata inventata negli Stati Uniti meridionali, dove sono considerati piatti tradizionali una moltitudine di cibi fritti profondamente, come il pollo fritto.\nI semi di mais provenienti dalle Americhe vennero introdotti nel Sud-est asiatico nel tardo sedicesimo secolo da commercianti spagnoli e portoghesi. La pianta ha prosperato nel clima tropicale dell'Indonesia, e presto il mais divenne alimento base in aree pi\u00f9 aride dell'Indonesia centrale e sud-est, visto che richiede molta meno acqua del riso. L'olio di cocco e di palma sono stati elementi essenziali della cucina indonesiana per secoli. La tecnica della frittura profonda usando olio di palma fu probabilmente appresa dai coloni portoghesi; l'Indonesia ha un proprio tipo di frittella di mais, chiamata \"perkedel jagung\" o \"bakwan jagung\".\nIngredienti.\nStati Uniti meridionali.\nLe tradizionali frittelle di mais negli Stati Uniti meridionali vengono preparate con mais, uova, farina, latte, e burro fuso., possono essere fritte profondamente, fritte in poco olio, al forno, e servite con confetture, frutta, miele, o panna. Possono anche essere fatte con mais cremoso e servite con sciroppo d'acero. Spesso sono confuse con le johnnycake se fatte in modo similare.\nIndonesia.\nLe frittelle di mais indonesiane non sono dolci ma salate. Hanno una superficie pi\u00f9 granulosa, visto che il mais non \u00e8 finemente fuso e miscelato nell'impasto, e mantiene quindi la sua forma. La frittella \u00e8 preparata con mais fresco, farina di frumento, farina di riso, sedano, scalogno, uova, aglio, sale, pepe, e olio di cocco fritto profondamente. Sono uno snack popolare e spesso servite come antipasto."}
{"id": "7535874", "revid": "1573940", "url": "https://it.wikipedia.org/wiki?curid=7535874", "title": "Chiesa di San Pietro Apostolo (Ardesio)", "text": "La chiesa di san Pietro Apostolo \u00e8 un luogo di culto cattolico di Ardesio, via Leonardo da Vinci, in provincia di Bergamo alta Val Seriana. L'edificio risalente al XIV secolo \u00e8 posto sopra un altipiano e il porticato che lo circonda lo ha reso tra i pi\u00f9 caratteristici del paese orobico.\nStoria.\nLa costruzione dell'oratorio di san Pietro risalirebbe al XIV secolo, quando fu ampliata una piccola edicola romanica risalente al XII secolo. Nel secolo successivo l'edificio fu nuovamente rivisitato. Non vi \u00e8 documentazione certa che nel 1455 il vescovo di Bergamo Giovanni Barozzi autorizzasse i fabbricieri di Ardesio alla costruzione di una chiesa intitolata a san Giorgio, in sostituzione alla \"vecchia parrocchia\" di san Pietro. La chiesa \u00e8 documentata negli atti della visita pastorale del 10 settembre 1535 del vescovo Pietro Lippomano dove vengono elencati altri cinque edifici religioni sparsi nelle corrispondenti valli di Ardesio.\nIl porticato rinascimentale che fa il giro a tutto l'edificio, fu realizzato dopo la visita pastorale di san Carlo Borromeo del 1575 proprio su sua indicazione, la chiesa era infatti circondata da un cimitero che il cardinale invitava a chiudere con un muro, da qui la costruzione del porticato lungo tutto il perimetro della chiesa che fu realizzato per\u00f2 solo nel XVII secolo.\nNel XX secolo la chiesa, ormai vuota e senza che vi fossero officiate funzioni liturgiche da qualche tempo, fu adibita per alcuni anni a sede del corpo musicale del paese; solo nel XXI secolo furono eseguiti lavori di restauro e di mantenimento cos\u00ec da ridare al piccolo oratorio le sue primitive condizioni.\nDescrizione.\nLa piccola chiesa \u00e8 costruita sopra un terrazzo fluviale, leggermente isolato dal nucleo urbano ed \u00e8 accessibile da una scalinata ampia in ciottolato sul lato a sud, e da una strada in terra battuta, sul lato nord.\nIl porticato pavimentato con piastrelle di cotto e che circonda tutta la chiesa, \u00e8 in stile rinascimentale, pi\u00f9 ampio sul lato a ovest. Presenta colonne in pietra con capitello e basamento, poggianti su di un parapetto. \nL'ingresso \u00e8 posto sul lato a ovest e si presenta con due finestrelle laterali contornate da stipiti in pietra sagomata e un timpano spezzato con cartiglia, mentre alla base delle finestre vi \u00e8 un gradino con le funzioni d'inginocchiatoio.\nL'interno \u00e8 composto di un'unica navata rettangolare che presenta quattro archi su entrambi i lati. Sulle pareti laterali a nord e sud, vi sono due finestre settecentesche. Lesene terminati con capitelli sorreggono la trabeazione e il cornicione di stucchi collegando le pareti agli involti. Piccoli frammenti di affreschi che non ne rendono possibile una chiara interpretazione. Il presbiterio, rivolto a est, ha frontale un arco trionfale \ned \u00e8 rientrante rispetto alla navata; presenta una coperture a volta ad ombrello. La pala d'altare raffigura il \"Battesimo di Cristo\". Il dipinto sarebbe attribuito al pittore Quattrocentesco \"Alessandro de Ardese\", la particolare ondulazione delle pareti, differente da quelle laterali molto pi\u00f9 lisce, farebbe supporre esatta quest'assegnazione, considerata quindi come la parte pi\u00f9 antica dell'oratorio.\nSui due lati precedenti il presbiterio vi sono due porte, una che conduce alla sacrestia e l'altra alla torre campanaria.\nAll'esterno, sul lato a sud vi \u00e8 raffigurato un grande leone alato simbolo del dominio veneto che dal 1428 governava Bergamo e le terra bergamasca. La raffigurazione del leone alato sul lato che era l'accesso principale del paese era sicuramente segno benevolo di accoglienza verso il dominatore, probabilmente fu affrescato in occasione di qualche importante evento o visita pastorale, erano infatti veneziani i vescovi di Bergamo nei secoli del dominio."}
{"id": "7535878", "revid": "1337443", "url": "https://it.wikipedia.org/wiki?curid=7535878", "title": "Pietro Ghinzoni", "text": "Biografia.\nFiglio di Vincenzo e di Giuseppina Angelini, Pietro Ghinzoni si form\u00f2 in studi umanistici a Milano e, nel 1849, entr\u00f2 come allievo nella Scuola di Archivistica, Paleografia e Diplomatica guidata allora da Giuseppe Cossa. Entr\u00f2 nell'amministrazione archivistica e governativa quando la Lombardia faceva parte del Regno Lombardo-Veneto a partire dal 7 luglio 1851, quando fu nominato \"accessista gratuito presso gli Archivi governativi di Milano\", continuando da quel momento in avanti a prestare servizio e ad avanzare di carriera sotto il mandato di Giuseppe Viglezzi, di Luigi Osio (durante la quale partecip\u00f2 alla spedizione regia verso il Regno di Napoli tra il 1860 e il 1861, venendo onorificato nel 1869) e poi di Cesare Cant\u00f9. Il 12 dicembre 1871, dopo l'improvvisa scomparsa di Luigi Ferrario, divenne suo successore e docente di paleografia e diplomatica, carica che mantenne fino al 1874, lasciando poi l'incarico a Giuseppe Porro. Fu per\u00f2 sotto il mandato di Cant\u00f9 (1873-1895) che Ghinzoni avanz\u00f2 di carriera, passando dall'essere \"sotto archivista di I classe\" (23 dicembre 1875) a diventare \"archivista di prima classe\" (2 luglio 1890), giungendo a sostituire pi\u00f9 volte il Cant\u00f9 alla direzione dell'Archivio, negli ultimi anni infermo e sempre pi\u00f9 anziano. Inoltre, fu sempre in questo periodo che il Ghinzoni pot\u00e9 palesare la sua vena archivistico-storiografica pubblicando ininterrottamente le sue ricerche sulla rivista voluta dallo stesso Cant\u00f9, l\"'Archivio Storico Lombardo\", dal primo numero, uscito nel 1874, fino al 1893.\nOpere.\nSi riportano alcune delle opere di Ghinzoni, trovate sul Servizio Bibliotecario Nazionale e su \"google.books\":"}
{"id": "7535880", "revid": "112911463", "url": "https://it.wikipedia.org/wiki?curid=7535880", "title": "Arco di Arcadio, Onorio e Teodosio", "text": "L'Arco di Arcadio, Onorio e Teodosio (in latino: \"Arcus Arcadii Honorii et Theodosii\") era un arco trionfale eretto a Roma dal Senato in onore dei tre Imperatori Arcadio, Onorio e Teodosio II, nel corso del V secolo. Il monumento ricordava la vittoria contro i Goti di Alarico nel 402 da parte del generale romano Stilicone a Pollenza.\nEra collocato nel Campo Marzio all'inizio della via Trionfale, all'ingresso del Ponte Neroniano. Attestato ancora nel Medioevo come esistente, e indicato come \"arcus aureus Alexandri\" a causa dei suoi ricchi ornamenti, \u00e8 stato distrutto successivamente all'inizio del XV secolo, quando era ancora conservata la struttura in laterizio, priva per\u00f2 della decorazione originaria."}
{"id": "7535896", "revid": "122741167", "url": "https://it.wikipedia.org/wiki?curid=7535896", "title": "Spettroscopia dielettrica", "text": "La spettroscopia dielettrica (parte della pi\u00f9 generica spettroscopia di impedenza) \u00e8 una tecnica di misura delle propriet\u00e0 dielettriche di un mezzo materiale, in funzione della frequenza. Tale tecnica si basa sull'interazione di un campo esterno con il momento di dipolo elettrico del campione, spesso espresso dalla permittivit\u00e0.\n\u00c8 altres\u00ec un metodo sperimentale per la caratterizzazione dei sistemi elettrochimici e prende per questo il nome, talvolta, di spettroscopia di impedenza elettrochimica (nota con l'acronimo inglese EIS, \"Electrochemical Impedance Spectroscopy\"). La tecnica consiste nel misurare l'impedenza di un sistema in un ampio intervallo di frequenze e quindi la risposta del sistema a queste frequenze differenti. Il responso valutato riguarda sia l'accumulo di energia sia le propriet\u00e0 dissipative. I risultati di questa analisi vengono espressi mediante un diagramma di Bode o un diagramma di Nyquist.\nL'impedenza \u00e8 la tendenza di una sostanza ad opporsi al passaggio di corrente alternata (AC) in un sistema complesso, costituito sia da resistori che da capacit\u00e0. Se il sistema \u00e8 puramente resistivo, allora l'opposizione alla corrente alternata o alla corrente continua (DC) \u00e8 semplicemente la resistenza del circuito\nPressoch\u00e9 ogni sistema chimico-fisico, come una cella elettrochimica o persino un tessuto biologico, possiede propriet\u00e0 di accumulo di energia e sua dissipazione, oggetto di analisi della EIS.\nNell'ultimo decennio la EIS si \u00e8 sviluppata notevolmente per essere applicata in vari ambiti di ricerca scientifica, quali i test per le celle a combustibile, la caratterizzazione di microstrutture o la progettazione di sensori chimici. Spesso la EIS rivela informazioni riguardo al meccanismo di reazione di un processo elettrochimico, dato che determinati passaggi predominano quando si lavora ad una certa frequenza. Inoltre il responso finale graficato tramite EIS pu\u00f2 aiutare ad identificare quale sia lo stadio cineticamente determinante (\"rate determining step\", RDS).\nMeccanismi dielettrici.\nCi sono diversi meccanismi dielettrici, ognuno dei quali legati ad una caratteristica frequenza. In generale, i meccanismi dielettrici possono essere divisi in rilassamento e risonanza. I pi\u00f9 comuni, a partire dalle alte frequenze, sono:\nPrincipi.\nStato stazionario.\nPer una reazione redox R formula_1 O + e, senza limiti al trasferimento di massa, la relazione tra la densit\u00e0 di corrente e il sovrappotenziale dell'elettrodo \u00e8 data dall'equazione di Butler-Volmer:\nformula_2\ncon\nformula_3.\nformula_4 \u00e8 la densit\u00e0 di corrente di scambio, mentre formula_5 e formula_6 sono fattori di simmetria.\nLa curva formula_7 non \u00e8 una retta (fig. 1), quindi una ossidoriduzione non \u00e8 un sistema lineare.\nComportamento dinamico.\nImpedenza faradica.\nIn una cella elettrochimica l'impedenza faradica all'interfaccia elettrodo-elettrolita \u00e8 la combinazione resistenza elettrica e della capacit\u00e0 presso tale interfaccia.\nNell'ipotesi che il comportamento dinamico della reazione redox si possa seguire correttamente mediante la relazione di Butler-Volmer:\nformula_8\nIl comportamento dinamico della redox \u00e8 caratterizzato dalla cosiddetta resistenza al trasferimento di carica, definita come:\nformula_9\nIl valore di tale resistenza cambia con il potenziale.\nE' importante notare che:\nformula_10\nse formula_11 .\nCapacit\u00e0 del doppio strato elettrico all'interfaccia elettrodo-soluzione.\nL'interfaccia elettrodo/elettrolita si comporta come una capacit\u00e0 che viene chiamata capacit\u00e0 del doppio strato elettrico formula_12. Il circuito elettrico equivalente, in Fig.2, include la capacit\u00e0 di doppio strato cos\u00ec come la resistenza al trasferimento di carica. Un altro circuito analogo vede invece l'impiego di un elemento a fase costante (CPE, \"constant phase element\").\nL'impedenza elettrica di questo circuito si ottiene semplicemente ricordando che l'impedenza di una capacit\u00e0 \u00e8 data da:\nformula_13\ndove formula_14 \u00e8 la frequenza angolare di un segnale sinusoidale (rad/s) e formula_15.\nSi ottiene:\nformula_16\nIl diagramma di Nyquist dell'impedenza del circuito mostrato in fig.3 \u00e8 un semicerchio con un diametro formula_17 e una frequenza angolare all'apice uguale a formula_18.\nResistenza ohmica.\nLa resistenza ohmica formula_19 \u00e8 in serie con l'impedenza dell'elettrodo e il diagramma di Nyquist \u00e8 traslato a destra.\nMisura dei parametri richiesti.\nDisegnare il diagramma di Nyquist con un potenziometro e un analizzatore di impedenza permette all'utente di determinare la resistenza di trasferimento di carica, la capacit\u00e0 del doppio strato carico e la resistenza ohmica. La densit\u00e0 di corrente di scambio formula_4 si pu\u00f2 determinare facilmente misurando l'impedenza di una reazione redox per formula_21.\nApplicazioni.\nLa EIS \u00e8 applicata in numerosi settori.\nNell'industria delle vernici \u00e8 un ottimo metodo per investigare la qualit\u00e0 dei rivestimenti e rivelare la presenza di corrosione.\nViene usata nei biosensori per misurare la concentrazione batterica e per mostrare la presenza o meno di pericolosi agenti patogeni quali Escherichia coli O157:H7 e Salmonella, cos\u00ec come le cellule di organismi fungini.\nLa spettroscopia di impedenza elettrochimica \u00e8 anche impiegata per analizzare e caratterizzare diversi alimenti. Alcuni esempi riguardano le interazioni tra cibo e imballaggio, l'analisi della composizione del latte, la caratterizzazione e la determinazione dei punti di congelamento di miscele per gelati, la misura dell'invecchiamento della carne, l'investigazione della maturit\u00e0 e qualit\u00e0 della frutta e lo studio dell'acidit\u00e0 di altre matrici quali l'olio d'oliva e il vino.\nNel campo della salute umana questa tecnica \u00e8 meglio nota come analisi di impedenza bioelettrica (BIA, \"bioelectrical impedance analysis\") ed \u00e8 impiegata per stimare la composizione del corpo del soggetto, per esempio con parametri quali la quantit\u00e0 di acqua totale e di grassi.\nLa spettroscopia di impedenza elettrochimica pu\u00f2 essere usata anche per studiare le batterie."}
{"id": "7535902", "revid": "1516566", "url": "https://it.wikipedia.org/wiki?curid=7535902", "title": "Di Giorgio (California)", "text": "Di Giorgio \u00e8 un'area non incorporata della contea di Kern, in California. \u00c8 situata a 6,5 miglia (10 km) a sud di Edison, ad un'altitudine di 486 piedi (148 m). Di Giorgio sovrasta il grande Mountain View Oil Field e d\u00e0 il nome a una delle tante aree produttive del campo.\nOrigini del nome.\nIl nome \u00e8 in onore di Giuseppe \"Joseph\" Di Giorgio (1874\u20131951), un imprenditore agricolo, nato a Cefal\u00f9 e immigrato negli Stati Uniti dalla Sicilia nel 1888, che fu il fondatore dell'azienda ortofrutticola DiGiorgio Corporation.\nStoria.\nIl primo ufficio postale a Di Giorgio venne inaugurato nel 1944. "}
{"id": "7535905", "revid": "858648", "url": "https://it.wikipedia.org/wiki?curid=7535905", "title": "Lega (partito politico)", "text": ""}
{"id": "7535906", "revid": "1391549", "url": "https://it.wikipedia.org/wiki?curid=7535906", "title": "Fig Orchard", "text": "Fig Orchard \u00e8 un'area non incorporata della contea di Kern, in California. Si trova sul Caliente Creek a 3 miglia (4,8 km) a est-nord-est di Caliente, ad un'altitudine di piedi (474 m)."}
{"id": "7535910", "revid": "6923", "url": "https://it.wikipedia.org/wiki?curid=7535910", "title": "Arco di Graziano e Valente", "text": "L'Arco di Graziano e Valente era un arco trionfale eretto a Roma intorno al V secolo d.C. L'arco era dedicato agli Imperatori romani Graziano e Valente. La struttura \u00e8 tra quelle scomparse nei secoli per deterioramento o per riutilizzo dei materiali."}
{"id": "7535911", "revid": "767487", "url": "https://it.wikipedia.org/wiki?curid=7535911", "title": "Satanismo Calibro 9", "text": "I Satanismo Calibro 9 sono un gruppo musicale italiano.\nIl loro stile ambientale e rumorista segue le direttive della scena death industrial di cui hanno fatto parte gruppi italiani quali gli Atrax Morgue e i Mauthausen Orchestra. I molti rimandi all'occultismo hanno spinto qualcuno a definire la loro matrice sonora \"esoterica, cerimoniale e preterumana\"."}
{"id": "7535912", "revid": "132406", "url": "https://it.wikipedia.org/wiki?curid=7535912", "title": "Domenico Benedetto Balsamo", "text": "Biografia.\nAppartenente alla famiglia dei principi di Castellacci, \u00e8 nato il 31 dicembre 1759 a Messina, sede dell'omonima arcidiocesi.\nEntrato da giovane nell'Ordine di San Benedetto, ha studiato a Roma teologia dogmatica e diritto canonico.\n\u00c8 stato ordinato presbitero il 27 marzo 1784.\nIndicato da re Ferdinando III di Sicilia come arcivescovo metropolita di Monreale il 16 luglio 1816, \u00e8 stato nominato da papa Pio VII il 23 settembre seguente; ha ricevuto l'ordinazione episcopale il 29 settembre dal cardinale Tommaso Arezzo, legato apostolico di Ferrara, coconsacranti l'arcivescovo Alfonso Airoldi, vicegerente della diocesi di Roma, e l'arcivescovo e futuro cardinale Fabrizio Sceberras Testaferrata, segretario della Congregazione dei vescovi e regolari.\nDurante i 28 anni di governo pastorale dell'arcidiocesi ha promosso il restauro del duomo danneggiato dall'incendio del 1811 e dell'adiacente arcivescovado. Inoltre, nel 1822 ha istituito il \"Seminario dei chierici rossi\" e nel 1936 ha dato avvio all\"'Opera Pia \"Reale Albergo dei Poveri\"\", divenuta nel 2002 una casa di riposo a lui intitolata.\nFu membro dell'Accademia Peloritana dei Pericolanti.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "7535924", "revid": "922800", "url": "https://it.wikipedia.org/wiki?curid=7535924", "title": "Omicidio di Jahseh Onfroy", "text": ""}
{"id": "7535928", "revid": "77594", "url": "https://it.wikipedia.org/wiki?curid=7535928", "title": "Arco di Graziano, Valentiniano e Teodosio", "text": "L'Arco di Graziano, Valentiniano e Teodosio era un arco trionfale presente a Roma e dedicato a tali Imperatori romani.\nPur non essendo pi\u00f9 esistente, esso era situato in Campo Marzio: la sua epigrafe \u00e8 stata rinvenuta, insieme ad alcuni resti dell'arco, nei pressi della Chiesa dei Santi Celso e Giuliano."}
{"id": "7535929", "revid": "1305887", "url": "https://it.wikipedia.org/wiki?curid=7535929", "title": "T\u0101j-al-Sal\u1e6dana", "text": "Viene considerata la prima femminista persiana.\nBiografia.\nFiglia dello sci\u00e0 Nasser al-Din Shah Qajar e della consorte Maryam Turan al-Sal\u1e6dana, la principessa Taj-al-Saltana nacque nel 1883 (1301 d. H.). All'et\u00e0 di 7 anni inizi\u00f2 a frequentare la scuola, dove oltre alla lingua persiana, impar\u00f2 l'arabo e il francese.\nAll'et\u00e0 di 10 anni venne data in sposa ad Amir Hussein Khan Shoja'al Saltaneh, da cui divorzi\u00f2 nel 1899, dopo aver dato alla luce quattro figli, di cui due femmine e due maschi, poi affidati al padre.\nNel 1908 si rispos\u00f2 con Kowloer Ahasi.\nInteresse per l'arte e la letteratura.\nDurante gli studi, conobbe le opere di Victor Hugo, Jean-Jacques Rousseau e Otto von Bismarck, che furono di ispirazione per la scrittura delle sue memorie (\"\u1e34\u0101\u1e6der\u0101t)\"\nT\u0101j-al-Sal\u1e6dana fu interesse di amore del noto poeta persiano Aref Qazvin\u00ed, che le dedic\u00f2 il suo famoso poema \"Ey Tadj\".\nDiritti delle donne.\nT\u0101j-al-Sal\u1e6dana \u00e8 considerata una femminista e una pioniera dei diritti delle donne in Iran. Fu infatti tra le fondatrici del gruppo clandestino per i diritti delle donne persiane chiamato \"Anjoman Horriyyat Nsevan\" (Societ\u00e0 della Libert\u00e0 delle Donne), creato nel 1910 per rivendicare l'eguaglianza di diritti delle donne.\nScrittrice, pittrice, intellettuale ed attivista, organizzava incontri letterari nella sua casa una volta per settimana. \u00c8 ricordata anche per essere stata la prima donna della corte reale a togliersi lo hijab ed indossare vestiti occidentali.\nLe sue memorie furono pubblicate nel 1996 con il titolo di \"Coronazione angustiosa: Memorie di una principessa persiana dell'Harem alla modernit\u00e0 1884-1914\", con una prefazione di Abbas Amanat e tradotte da Anna Vanzan e Amin Neshati.\nMor\u00ec nel 1936 e i suoi resti riposano nel cimitero di Tajrish.\nLa sua vita, i suoi scritti e le sue idee femministe sono oggetto degli studi mediorientali delle universit\u00e0 di Teheran e Harvard."}
{"id": "7535938", "revid": "327773", "url": "https://it.wikipedia.org/wiki?curid=7535938", "title": "Archi insulari", "text": ""}
{"id": "7535951", "revid": "327773", "url": "https://it.wikipedia.org/wiki?curid=7535951", "title": "Granuliti", "text": ""}
{"id": "7535953", "revid": "1318658", "url": "https://it.wikipedia.org/wiki?curid=7535953", "title": "Campionati del mondo di atletica leggera 2005 - Eptathlon", "text": "La gara di eptathlon dei Campionati del mondo di atletica leggera di si \u00e8 disputata nelle giornate del 6 agosto (100 metri ostacoli, salto in alto, getto del peso e 200 metri) e 7 agosto (salto in lungo, lancio del giavellotto e 800 metri)."}
{"id": "7535954", "revid": "1543377", "url": "https://it.wikipedia.org/wiki?curid=7535954", "title": "Cratone sarmatico", "text": "Il cratone sarmatico o Sarmatia, \u00e8 il segmento meridionale del cratone dell'Europa Orientale o Baltica. \u00c8 citato a volte anche come piattaforma scitica.\nIl cratone contiene rocce risalenti all'Archeano che hanno un'et\u00e0 compresa tra 3,7 e 2,8 miliardi di anni. Nel corso del Carbonifero, il cratone fu staccato dal rift Dnieper-Donets. Ne risulta che da un punto di vista geomorfologico l'area del cratone \u00e8 suddivisa dalla cintura del bacino del Donec, che fa parte del pi\u00f9 esteso aulacogeno del Pripyat-Dniepr-Donets che attraversa la Sarmatia, suddividendola nello scudo ucraino a sudovest e nel Massiccio di Voronezh a nordest.\nCaratteristiche.\nIl cratone sarmatico \u00e8 costituito da frammenti continentali archeani e un tempo indipendenti tra loro che si formarono rispettivamente 3,7-2,9; 3,6-2,8; 3,2-3,0 e 2,7-2,6 miliardi di anni fa. Questi spezzoni sono separati da una serie di cinture orogenetiche risalenti a 2,2-2,1 miliardi di anni fa. Il margine nordoccidentale del cratone ha un esteso arco magmatico continentale che data a 2,0-1,95 miliardi di anni fa.\nLo scudo ucraino e il Massiccio di Voronezh sono le aree esposte del cratone sarmatico. Il cratone pu\u00f2 essere suddiviso in terrane dell'Archeano (3,7-2,7 miliardi di anni fa) separati da cinture orogenetiche del Paleoproterozoico (2,2-2,1 e 2,0-1,9 miliardi di anni fa).\nLa cintura Osnitsk-Mikashevichi a nordovest \u00e8 larga 150-200\u00a0km e si estende per oltre 1000\u00a0km dalla zona di Tornquist fino a Mosca. \u00c8 esposta solo nell'angolo nordoccidentale dello scudo ucraino e nella fossa di Pripyat, a ovest dell'aulacogeno Dniepr-Donets, risalente al Devoniano. La cintura pu\u00f2 essere tracciata magneticamente anche se \u00e8 per lo pi\u00f9 ricoperta da rocce sedimentarie del Fanerozoico. La presenza di batoliti granitiche intruse da diorite e gabbro di 1,98-1,95 miliardi di anni e rocce metavulcaniche e filoniane datate a 2,02 miliardi di anni, indica che la cintura Osnitsk-Mikashevichi si \u00e8 formata su un margine attivo di tipo Andino assieme a crosta oceanica subdotta di 2,0-1,95 miliardi di anni fa. Questa subduzione fu seguita da un periodo di calma dopo il quale la Sarmatia e la Fennoscandia entrarono in collisione, circa 1,84-1,82 miliardi di anni fa. \nIl paleoproterozoico Dominio Volyn \u00e8 costituito da granitoidi di 2,06-2,02 miliardi di anni all'interno di rocce fortemente deformate e risalenti a 2,2 miliardi di anni fa della cintura Teterev\u2013Belaya Tserkov. L'area fu fortemente deformata attorno a 1,98-1,85 miliardi di anni fa, ma pu\u00f2 essere interpretata come sede di un intenso vulcanismo e sedimentazione un ambiente costiero-marittimo nel quale gli archi insulari riutilizzarono detriti provenienti da sorgenti dell'Archeano.\nNell'Ucraina settentrionale, il plutone Korosten, risalente a 1,80-1,74 miliardi di anni fa, si \u00e8 formato in seguito a ripetuti episodi di vulcanismo. I primi studi ritenevano che fosse stato un processo anorogenetico causato da vulcanismo al di sotto del mantello terrestre. Studi pi\u00f9 recenti hanno dimostrato che il plutone Korosten non \u00e8 costituito da materiale igneo proveniente dal mantello, ma dalla crosta pi\u00f9 profonda della cintura Osnitsk-Mikashevichi estrusa nella zona di sutura della Bielorussia centrale.\nIl Dominio Podoliano nella parte meridionale della Sarmatia \u00e8 costituito perlopi\u00f9 da granuliti dell'Archeano-Paleoproterozoico risalenti a 3,7 miliardi di anni fa, e divise da importanti pieghe nelle regioni di Vinnitsa e di Gayvoron. \nLe intrusioni di charnockite dell'Archeano sono comuni nel sudest. Le rocce esposte nella Sarmatia occidentale fanno parte della crosta archeano-paleoproterozoica con spessori di 10-15\u00a0km. Le granuliti nel sud della Sarmatia sono emerse da profondit\u00e0 di almeno 35\u00a0km. A est, la zona di sutura di Golovanevsk contiene rocce ignee di quasi 3 miliardi di anni. Le rocce pi\u00f9 antiche derivano probabilmente da crosta oceanica dell'inizio dell'Archeano."}
{"id": "7535958", "revid": "762947", "url": "https://it.wikipedia.org/wiki?curid=7535958", "title": "Marthe Le Rochois", "text": "Carriera.\nFu presentata a Jean-Baptiste Lully (che potrebbe essere stato il suo insegnante), forse dal suo suocero Michel Lambert, e divenne componente dell'Op\u00e9ra di Parigi nel 1678. Cant\u00f2 nelle opere di Lully, Pascal Collasse, Henri Desmarets, Marc-Antoine Charpentier, Andr\u00e9 Campra, Marin Marais e di Andr\u00e9 Cardinal Destouches. Ma le sue migliori interpretazioni le ottenne per il ritratto di Armide nell'opera di Lully e con Medea di Marc-Antoine Charpentier, uno dei ruoli pi\u00f9 impegnativi del repertorio. Nel 1697, interpret\u00f2 il personaggio di Venere nella tragedia operistica \"Venere e Adone\" del compositore Henry Desmarest.\nRitiro.\nSi ritir\u00f2 colma di onori nel 1698 nella sua propriet\u00e0 a Sartrouville dove ricevette le Arti e Lettere All-Paris. Dopo essersi ritirata dal palcoscenico nel 1698, divenne insegnante, pur rimanendo attiva nel mondo delle arti. Tra i suoi studenti c'erano Marie Antier e Fran\u00e7oise Journet. Mor\u00ec a Parigi nel 1728."}
{"id": "7535961", "revid": "1143927", "url": "https://it.wikipedia.org/wiki?curid=7535961", "title": "Stazione di Fontan-Saorgio", "text": ""}
{"id": "7535965", "revid": "31886", "url": "https://it.wikipedia.org/wiki?curid=7535965", "title": "Ordine al merito (Waldeck e Pyrmont)", "text": "L'Ordine al merito (\"Verdienstorden\") fu un'onorificenza fondata dal principe Giorgio Vittorio di Waldeck e Pyrmont il 3 luglio 1857 nell'ambito del proprio principato.\nStoria.\nL'Ordine venne fondato originariamente nel 1857 come medaglia di merito per ricompensare quanti si fossero distinti a favore del principato di Waldeck e Pyrmont, sia in ambito civile che militare. Ad ogni modo, con l'entrata del principato nell'orbita dell'Impero tedesco, l'Ordine venne per cos\u00ec dire \"rifondato\" il 14 gennaio 1871 e prese ufficialmente il nome di \"Ordine al merito\".\nClassi.\nIl primo ordine constava di una sola classe (medaglia di merito). Con la fondazione dell'Ordine vero e proprio, la medaglia divenne la II classe e venne aggiunta un'ulteriore classe di I grado. Il 26 settembre 1878, vene istituita la III classe e poi nel 1899 una IV classe con il seguente risultato:"}
{"id": "7535966", "revid": "144796", "url": "https://it.wikipedia.org/wiki?curid=7535966", "title": "Principato di Waldeck e Pyrmont", "text": ""}
{"id": "7535970", "revid": "767487", "url": "https://it.wikipedia.org/wiki?curid=7535970", "title": "La nuova Babilonia", "text": "La nuova Babilonia \u00e8 un film sovietico del 1929, diretto da Grigorij Michajlovi\u010d Kozincev e Leonid Zacharovi\u010d Trauberg. Dmitrij \u0160ostakovi\u010d ha composto la musica per l\u2019accompagnamento di questo film.\nTrama.\nL\u2019azione si svolge a Parigi negli anni 1870-1871. In una citt\u00e0 in cui si alternano scene della proverbiale \u201cbella vita\u201d, per le classi privilegiate, e scene pi\u00f9 meste per i meno abbienti, si diffonde la notizia della sconfitta francese nella guerra franco-prussiana, mentre i prussiani intraprendono l\u2019assedio di Parigi.\nJean \u00e8 un soldato, che non sa scegliere se affiliarsi alla Guardia nazionale francese, che difende le rivendicazioni del popolo minuto parigino, o alle truppe governative, riunite a Versailles, che stanno trattando la resa col nemico vittorioso. Egli, quand\u2019era in condizione di estremo bisogno, \u00e8 stato molto aiutato da Louise, commessa dei grandi magazzini \u201cNouvelle Babylone\u201d; tuttavia, anche in seguito alla promessa che gli viene fatta di un pronto congedo, si unisce, a malincuore, all\u2019esercito lealista di Versailles.\nViene costituita la Comune di Parigi: i lavoratori parigini hanno un loro breve momento di sollievo, rendendosi conto che ora stanno lavorando per s\u00e9 stessi, secondo i dettami della Comune, senza essere sfruttati, come in precedenza, dalle classi dominanti. Ma le truppe governative attaccano violentemente i comunardi, sotto gli sguardi compiaciuti, da Versailles, di alcuni elementi dell\u2019alta borghesia parigina, fra i quali quelli del proprietario dei \u201cNouvelle Babylone\u201d. Nonostante la strenua difesa sulle barricate che i comunardi oppongono all\u2019attacco, essi vengono vinti.\nDopo il massacro, Jean si aggira nella citt\u00e0 alla ricerca di Louise, che \u00e8 stata fatta prigioniera. La vede in occasione di uno dei processi sommari che vengono intentati nei confronti dei comunardi, mentre egli \u00e8 adibito a scavare le fosse dei numerosi condannati a morte, fra i quali c\u2019\u00e8 Louise. Quando Louise si accorge della presenza di Jean, scoppia in una risata sarcastica, e disperata."}
{"id": "7535972", "revid": "481666", "url": "https://it.wikipedia.org/wiki?curid=7535972", "title": "Le Rosier de Madame Husson", "text": ""}
{"id": "7535980", "revid": "767487", "url": "https://it.wikipedia.org/wiki?curid=7535980", "title": "Le Rosier de Madame Husson (film 1950)", "text": "Le Rosier de Madame Husson \u00e8 un film del 1950 diretto da Jean Boyer. La sceneggiatura di Marcel Pagnol si ispira liberamente all'omonimo racconto di Guy de Maupassant che qui viene ambientato negli anni cinquanta.\nProduzione.\nIl film fu prodotto dalla Eminente Films e Les Films Agiman.\nDistribuzione.\nDistribuito dalla Soci\u00e9t\u00e9 des Etablissements L. Gaumont, il film usc\u00ec nelle sale francesi il 29 settembre 1950 del Novecento. Negli Stati Uniti, fu presentato a New York il 29 aprile 1952; in Danimarca, con il titolo \"Dyden bel\u00f8nnes\", il 9 maggio 1955; in Svezia, ribattezzato \"Oskuld s\u00f6kes\", fu distribuito il 16 aprile 1958."}
{"id": "7535993", "revid": "767487", "url": "https://it.wikipedia.org/wiki?curid=7535993", "title": "Red Planet Mars", "text": "Red Planet Mars \u00e8 un film statunitense del 1952, diretto da Harry Horner.\nTrama.\nAlcune immagini di Marte ottenute tramite un potente telescopio della California del Sud sembrano avallare l\u2019ipotesi che su quel pianeta esistano intelligenze superiori. Ci\u00f2 spinge lo scienziato Chris Cronyn, assieme alla moglie Linda, a proseguire i tentativi di scambiare messaggi con Marte, resi possibili grazie ad un importante componente tecnologico, una particolare \u201cvalvola ad idrogeno\u201d. Inizialmente senza grandi successi, i tentativi vanno a buon fine quando i messaggi si concentrano su un problema matematico, il che dimostrerebbe la reale esistenza delle intelligenze marziane.\nIn un remoto laboratorio a grande altitudine sulle Ande, alcuni funzionari sovietici visitano Franz Calder, un criminale nazista che i sovietici sono riusciti a far evadere dai tribunali alleati alla fine della seconda guerra mondiale, e che ora funge da spia per l\u2019Unione Sovietica. Calder \u00e8 l\u2019inventore della \u201cvalvola ad idrogeno\u201d, e spiega ai funzionari di essere in grado di captare i messaggi che Marte scambia con gli statunitensi, e di ritrasmetterli a Mosca.\nI successivi messaggi da Marte ricevuti negli Stati Uniti, mostrando come i marziani siano capaci di un dominio sulla natura molto pi\u00f9 efficace di quello che gli uomini esercitano sulla Terra, e per di pi\u00f9 pacifico ed ecologico, fanno nascere una sorta di isteria collettiva presso gli ambienti dell\u2019industria e della finanza americane, e gettano in una profonda crisi l\u2019intero mondo occidentale, con soddisfazione dei dirigenti dei paesi oltre la cortina di ferro. Viene dunque decretato, negli USA, il segreto di stato su tutti i messaggi marziani venturi, mentre venti di guerra si alzano fra le due superpotenze.\nIl successivo messaggio da Marte \u00e8, inaspettatamente, di contenuto apertamente biblico: \u201cavete negato la parola di Dio, e avete servito falsi d\u00e8i\u2026\u201d. \u00c8 lo stesso presidente degli Stati Uniti, a dispetto del segreto di stato, a far divulgare il messaggio tramite i media. A seguito di ci\u00f2, il sentimento religioso russo si risolleva di fronte all\u2019oppressione sovietica, ed il regime comunista viene abbattuto a favore di una teocrazia guidata dal patriarca della chiesa ortodossa russa.\nNel mondo occidentale si ritiene che la presente condizione dei popoli della Terra, ottenuta grazie ai messaggi marziani, sia migliore di quella precedente, sotto costante minaccia di una guerra fra i blocchi politico-ideologici contrapposti. Per nove giorni non arrivano ulteriori messaggi da Marte.\nNel laboratorio di Chris e Linda Cronyn si presenta Franz Calder, reduce da una valanga che ha distrutto il suo laboratorio sulle Ande nove giorni prima. Egli spiega loro di aver inventato da s\u00e9 stesso tutti i messaggi che si ritenevano provenienti da Marte, nel duplice tentativo, peraltro riuscito, di abbattere il sistema economico capitalista insieme alla societ\u00e0 sovietica, della quale era allo stesso modo nemico. Egli consegna ai Cronyn il taccuino che riporta tutti i messaggi ritenuti di provenienza marziana, dal quale manca, per\u00f2, quello di ispirazione biblica, che Calder \u00e8 convinto sia invenzione dei Cronyn. Calder dice inoltre che, essendo un seguace di Satana, intende rivelare al mondo la propria frode, a tal fine avendo gi\u00e0 invitato i rappresentanti dei media nel laboratorio dei Cronyn: dopo tale rivelazione la Terra ricadr\u00e0, dalla presente situazione di relativa calma, nello stato di tensione precedente, tipico della guerra fredda.\nPoco prima che il laboratorio dei Cronyn, per un incidente, esploda, uccidendo, oltre a Calder, i coniugi Cronyn, giunge un ultimo messaggio da Marte, del quale la posterit\u00e0 non pu\u00f2 che leggere l\u2019incipit: \u201cAvete fatto bene, miei bravi\u2026\u201d\nIn un messaggio alla nazione, il presidente degli Stati Uniti celebra Chris e Linda Cronyn, che lasciano due figli orfani, come eroi."}
{"id": "7535994", "revid": "1305772", "url": "https://it.wikipedia.org/wiki?curid=7535994", "title": "Adaeze Yobo", "text": "Biografia.\nHa perseguito il suo sogno d'infanzia rappresentando Anambra al concorso MBGN con altre 29 ragazze. Come Ann Suinner prima di lei, le \u00e8 stata diagnosticata l'Anemia drepanocitica. Oltre a vincere cinque milioni di naira, una vettura Hyundai e contratti di sponsorizzazione, ha rappresentato la Nigeria a Miss Mondo 2008 in Sudafrica. \u00c8 stata tra le primi venti a Miss World Talent e si \u00e8 classificata seconda a Miss World Sports.\nDurante l'anno in cui \u00e8 stata Miss Nigeria, Yobo ha fondato l'organizzazione benefica \"The Adaeze Igwe Foundation\", un'organizzazione che promuove la consapevolezza dell'AIDS e del cancro al seno e raccoglie fondi per cause simili, tra cui la malaria e la tubercolosi. La sua missione era \"creare e aumentare l'accesso e le opportunit\u00e0 ai giovani e alle comunit\u00e0 nigeriane per affrontare i [loro] bisogni e sfide in relazione alla salute e allo sviluppo sostenibile\"\n. Ha frequentato un breve corso presso la New York Film Academy.\nNel 2010, ha sposato il giocatore del Fenerbah\u00e7e SK Joseph Yobo in una cerimonia di mezzanotte tenuta a Jos e sono i genitori di due figli.\nNel 2011 \u00e8 stata inclusa in una lista delle pi\u00f9 attraenti 100 mogli e fidanzate dei calciatori compilata da \"Bleacher Report\" e nel 2014 \u00e8 stata nominata la quarta pi\u00f9 bella moglie di uno sportivo africano."}
{"id": "7536002", "revid": "465169", "url": "https://it.wikipedia.org/wiki?curid=7536002", "title": "Santangelo", "text": ""}
{"id": "7536004", "revid": "1543377", "url": "https://it.wikipedia.org/wiki?curid=7536004", "title": "Joe Douglas", "text": "Biografia.\nNasce e cresce a Manchester, dove ha frequentato il St. Bede's College. Ha studiato regia al Rose Bruford College di Londra prima di prendere il posto all'ITV Theater Director Scheme.\nCarriera.\nCome regista indipendente, Douglas ha diretto al Dundee Repertory Theatre ed al Traverse Theatre. Ha lavorato per il National Theatre of Scotland, l'HighTide e il National Youth Music Theatre. Nel 2012 \u00e8 stato insignito del premio \" Edinburgh Fringe First Award for Educating Ronnie\", per uno spettacolo basato sulle sue esperienze in Uganda, che ha scritto e interpretato. Ha diretto due spettacoli al festival di Edimburgo nel 2014, tra cui una commedia di Chimamanda Ngozi Adichie."}
{"id": "7536019", "revid": "104458", "url": "https://it.wikipedia.org/wiki?curid=7536019", "title": "K\u00f6nigstein (S\u00e4chsische Schweiz)", "text": ""}
{"id": "7536021", "revid": "104458", "url": "https://it.wikipedia.org/wiki?curid=7536021", "title": "Huetten", "text": ""}
{"id": "7536022", "revid": "6923", "url": "https://it.wikipedia.org/wiki?curid=7536022", "title": "Jozo Lozovina Mosor", "text": ""}
{"id": "7536029", "revid": "114973056", "url": "https://it.wikipedia.org/wiki?curid=7536029", "title": "Joel Douglas", "text": "Biografia.\nSecondo figlio di Kirk e Diana Douglas, nacque il giorno dopo il 24\u00ba compleanno della madre. I suoi nonni paterni erano immigranti ebrei da Homel' in Bielorussia (all'epoca parte dell'Impero russo). Sua madre era del Devonshire, il nonno materno di Douglas, il tenente colonnello Thomas Melville Dill, era il procuratore generale delle Bermuda e comandante della Bermuda Militia Artillery. Ha un fratello, Michael Douglas, attore e produttore cinematografico e due fratellastri, Peter Vincent ed Eric avuti dal padre in seconde nozze.\nCarriera.\nJoel ha scelto di non seguire il padre e il fratello maggiore nella recitazione, scegliendo di lavorare dietro la macchina da presa, producendo diversi film negli anni '70 e '80. Gran parte del lavoro di Douglas si \u00e8 incentrato su progetti che coinvolgono la sua famiglia, tra cui la co-produzione di \"Il gioiello del Nilo\" e \"All'inseguimento della pietra verde\", mentre come assistente alla regia dei film \"Qualcuno vol\u00f2 sul nido del cuculo\" e nel 2003, in qualit\u00e0 di produttore associato di \"Vizio di famiglia\".\nVita privata.\nJoel Douglas si \u00e8 sposato quattro volte. La sua prima moglie fu Susan Jorgensen, che spos\u00f2 nel 1968. Spos\u00f2 Judith Corso nel 1975, poi Patricia Reid-Douglas nel 1986. Il suo matrimonio pi\u00f9 recente con Jo Ann Savitt, che ha sposato il 2 febbraio 2004, \u00e8 durato fino alla sua morte il 21 novembre 2013."}
{"id": "7536069", "revid": "300067", "url": "https://it.wikipedia.org/wiki?curid=7536069", "title": "J.P. Batista", "text": ""}
{"id": "7536076", "revid": "306856", "url": "https://it.wikipedia.org/wiki?curid=7536076", "title": "Colloquio Walter Lippmann", "text": "Il colloquio Walter Lippmann fu una conferenza di intellettuali organizzata a Parigi nell'agosto del 1938 dal filosofo francese Louis Rougier. Dopo che l'interesse per il liberalismo classico era diminuito negli anni '20 e '30, l'obiettivo era costruire un nuovo liberalismo come rifiuto del collettivismo, del socialismo e del laissez-faire liberista. All'incontro il termine neoliberismo fu coniato da Alexander R\u00fcstow in riferimento al rifiuto del (vecchio) laissez-faire liberista.\nOmonimia.\nIl colloquio \u00e8 stato intitolato al giornalista americano Walter Lippmann. Il libro di Lippman del 1937, \"La giusta societ\u00e0\" era stato tradotto in francese da \"Cit\u00e9 libre\" ed \u00e8 stato studiato in dettaglio durante l'incontro.\nImportanza.\nPresero parte ventisei intellettuali, inclusi alcuni tra i pi\u00f9 eminenti pensatori liberali. I partecipanti scelsero di creare un'organizzazione per promuovere il liberalismo, il \"Comit\u00e9 international d'\u00e9tude pour le renouveau du lib\u00e9ralisme\" (CIERL). Sebbene il CIERL avesse poco peso a causa della guerra, ispir\u00f2 Friedrich Hayek per la creazione della Mont Pelerin Society nel dopoguerra.\nLe conferenze di Michel Foucault al Coll\u00e8ge de France nel 1978-79, pubblicate un quarto di secolo dopo come \"La nascita della biopolitica\", richiamarono l'attenzione sull'importanza del colloquio di Walter Lippmann.\nI partecipanti.\nI partecipanti al colloquio furono:\nWalter Eucken fu invitato al colloquio, ma non gli fu dato il permesso di lasciare la Germania."}
{"id": "7536083", "revid": "585241", "url": "https://it.wikipedia.org/wiki?curid=7536083", "title": "Ho mobile", "text": ""}
{"id": "7536084", "revid": "1318658", "url": "https://it.wikipedia.org/wiki?curid=7536084", "title": "CAVOK Air", "text": "CAVOK Air, anche conosciuta come CAVOK Airlines, \u00e8 una compagnia aerea cargo ucraina.\nStoria.\nLa compagnia \u00e8 stata fondata nel 2011 ed ha iniziato le operazioni di volo il 26 aprile 2012, dopo aver ottenuto il certificato di operatore aereo dall'Amministrazione dell'aviazione civile dell'Ucraina.\nFlotta.\nLa flotta della compagnia, aggiornata a luglio 2018, \u00e8 formata dai seguenti aeromobili:"}
{"id": "7536086", "revid": "1437331", "url": "https://it.wikipedia.org/wiki?curid=7536086", "title": "CAVOK Airlines", "text": ""}
{"id": "7536094", "revid": "810736", "url": "https://it.wikipedia.org/wiki?curid=7536094", "title": "Nell'abisso di Olduvai", "text": "Nell'abisso di Olduvai (\"Seven Views of Olduvai Gorge\") \u00e8 un romanzo breve di genere fantascientifico dello scrittore statunitense Mike Resnick, uscito in prima edizione nel 1994 su \"The Magazine of Fantasy &amp; Science Fiction\". Ha ottenuto il Premio Nebula per il miglior romanzo breve quello stesso anno e il Premio Hugo per il miglior romanzo breve nel 1995.\nTrama.\nLa storia segue le vicende di una spedizione archeologica aliena sulla Terra, dopo la supposta estinzione della specie umana. Gli alieni studiano l'ascesa e il declino dell'umanit\u00e0 in quella che viene considerata la sua \"culla\", la Gola di Olduvai in Tanzania. Nel corso del romanzo gli alieni scoprono gli aspetti gloriosi e crudeli della storia umana, oltre ad una sorpresa finale."}
{"id": "7536108", "revid": "736476", "url": "https://it.wikipedia.org/wiki?curid=7536108", "title": "Psytrance", "text": ""}
{"id": "7536109", "revid": "767487", "url": "https://it.wikipedia.org/wiki?curid=7536109", "title": "Finch\u00e9 c'\u00e8 prosecco c'\u00e8 speranza", "text": "Finch\u00e9 c'\u00e8 prosecco c'\u00e8 speranza \u00e8 un film del 2017 di Antonio Padovan, tratto dall'omonimo romanzo di Fulvio Ervas, edito da Marcos y Marcos. Il film \u00e8 stato presentato alla Festa del Cinema di Roma 2017.\nTrama.\nNella campagna veneta, zona di produzione del vino Prosecco, si verificano alcuni omicidi. Il conte Desiderio Ancillotto, strenuo difensore della coltivazione biologica \u00e8 da poco morto, forse per suicidio, e appare l'unico sospettato. L'ispettore Stucky, da poco nominato, \u00e8 chiamato a indagare sulla vicenda.\nProduzione.\nIl film \u00e8 stato prodotto da \"K+ Film\".\nDistribuzione.\nIl film \u00e8 stato distribuito nelle sale dal 31 ottobre 2017 da Parthenos, e successivamente in Australia (Palace Films), Cina (Jetsen Huashi), Nuova Zelanda (Palace Films), Polonia (Aurora Films), Regno Unito (Skyline IFE)."}
{"id": "7536113", "revid": "395393", "url": "https://it.wikipedia.org/wiki?curid=7536113", "title": "Finch\u00e9 c'\u00e8 Prosecco c'\u00e8 speranza", "text": ""}
{"id": "7536131", "revid": "1788047", "url": "https://it.wikipedia.org/wiki?curid=7536131", "title": "Mastodon (software)", "text": "Mastodon ( ) \u00e8 un software libero e una rete sociale di microblogging decentralizzato creato nel 2016, che permette di pubblicare messaggi brevi.\nDescrizione.\nLa rete \u00e8 stata creata nell'ottobre 2016 dal tedesco Eugen Rochko, all'et\u00e0 di 24 anni.\nMastodon \u00e8 un servizio di rete sociale in software libero, costituito in una federazione d'istanze interconnesse fra loro con il protocollo ActivityPub.\nCome per gli indirizzi di posta elettronica, ogni utente si collega a un'istanza specifica (@utente@istanza) di propria scelta. Permette a chiunque di ospitare il proprio nodo server nella rete (istanza), e le sue varie istanze gestite separatamente sono federate fra di loro. Queste istanze sono collegate permettendo agli utenti di diversi server di interagire tra loro senza soluzione di continuit\u00e0. Mastodon fa parte del pi\u00f9 ampio Fediverso, permettendo ai suoi utenti di interagire anche con utenti su diverse piattaforme aperte che supportano lo stesso protocollo, come PeerTube e Friendica.\nPoich\u00e9 non c'\u00e8 un solo server centrale per Mastodon, ogni server operativo ha il proprio codice di condotta, termini di servizio e politiche di moderazione. Questo si differenzia dai tradizionali social network in quanto permette agli utenti di scegliere un server specifico con cui sono d'accordo, o di lasciare un server con cui non sono d'accordo e dalla versione 3.0 di migrare verso un'altra istanza senza perdere i followers e tutti i dati del proprio account su Mastodon."}
{"id": "7536141", "revid": "1543377", "url": "https://it.wikipedia.org/wiki?curid=7536141", "title": "Censura nel mondo", "text": "Questa voce raccoglie informazioni sullo stato della censura, della censura di Internet, della libert\u00e0 di stampa, della libert\u00e0 di parola e dei diritti umani nel mondo e le presenta in una tabella e in mappe esplicative suddividendole per paese, aggiungendo link ad articoli aggiuntivi per maggiori informazioni, dove disponibili. Oltre ai vari Stati, la tabella include informazioni su stati non riconosciuti, regioni contestate, regioni politiche che si trovano all'interno di altri stati e organizzazioni regionali.\nMappe.\nFreedom of the Press.\nFreedom of the Press, 2017\nIndice della libert\u00e0 di stampa.\nIndice della libert\u00e0 di stampa, 2019\nCensura e sorveglianza di internet.\nCensura e sorveglianza di internet per paese, 2017\nBlocco di YouTube.\nStato di YouTube per paese, 2016"}
{"id": "7536154", "revid": "287204", "url": "https://it.wikipedia.org/wiki?curid=7536154", "title": "Sarla Thakral", "text": "Biografia.\nNata nel 1914 consegu\u00ec una licenza di pilota aeronautico nel 1936, all'et\u00e0 di 21 anni, diventando la prima donna indiana a pilotare un aereo. Dopo aver ottenuto la licenza iniziale, ha perseverato e completato mille ore di volo nell'aereo di propriet\u00e0 del Lahore Flying Club. Suo marito, P. D. Sharma, che spos\u00f2 a 16 anni veniva da una famiglia che aveva 9 piloti di aerei e incoraggi\u00f2 Sarla a fare lo stesso. Mentre Sharma era stata il primo indiano a ottenere la patente di pilota di posta aerea (volava tra Karachi e Lahore); sua moglie sarebbe stata la prima donna in India a ottenere la licenza \"A\" dopo aver accumulato pi\u00f9 di 1000 ore di volo.\nTragicamente, il capitano Sharma mor\u00ec in un incidente aereo nel 1939. Dopo un po' di tempo la neo vedova Thakral cerc\u00f2 di fare domanda per migliorare la sua licenza di pilota fino al livello commerciale, ma era iniziata la Seconda guerra mondiale e la formazione civile fu sospesa. Con un bambino da crescere e la necessit\u00e0 di guadagnarsi da vivere Thakral abbandon\u00f2 i suoi piani per diventare un pilota commerciale per tornare a Lahore con l'obbiettivo di frequentare la Mayo School of Art; dove si specializz\u00f2 nella scuola di pittura del Bengala ottenendo un diploma in belle arti.\nThakral era una devota seguace dell'Arya Samaj, una comunit\u00e0 spirituale dedita a seguire gli insegnamenti dei Veda. All'interno di questa comunit\u00e0 la possibilit\u00e0 di risposarsi era permessa a Thakral.\nDopo il conseguimento della licenza si trasfer\u00ec a Delhi con le sue due figlie dove incontr\u00f2 il suo secondo marito, R.P. Thakral, che spos\u00f2 nel 1948. Sarla, nota anche come Mati, divenne una donna d'affari di successo, pittrice e designer di vestiti e bigiotteria. \u00c8 morta nel 2008."}
{"id": "7536185", "revid": "1564499", "url": "https://it.wikipedia.org/wiki?curid=7536185", "title": "Monti dauni", "text": ""}
{"id": "7536215", "revid": "767487", "url": "https://it.wikipedia.org/wiki?curid=7536215", "title": "Pumpuang Duangjan", "text": ""}
{"id": "7536228", "revid": "122246", "url": "https://it.wikipedia.org/wiki?curid=7536228", "title": "Nazionale Under-17 di pallavolo femminile dell'Italia", "text": "La nazionale Under-17 di pallavolo femminile dell'Italia \u00e8 una squadra europea composta dalle migliori giocatrici di pallavolo dell'Italia con un'et\u00e0 inferiore di 17 anni ed \u00e8 posta sotto l'egida della Federazione Italiana Pallavolo."}
{"id": "7536229", "revid": "124123", "url": "https://it.wikipedia.org/wiki?curid=7536229", "title": "Facundo Callioni", "text": ""}
{"id": "7536231", "revid": "298229", "url": "https://it.wikipedia.org/wiki?curid=7536231", "title": "Lucas Vila", "text": ""}
{"id": "7536232", "revid": "122246", "url": "https://it.wikipedia.org/wiki?curid=7536232", "title": "Nazionale Under-17 di pallavolo femminile della Russia", "text": "La nazionale Under-17 di pallavolo femminile della Russia \u00e8 una squadra europea composta dalle migliori giocatrici di pallavolo della Russia con un'et\u00e0 inferiore di 17 anni ed \u00e8 posta sotto l'egida della Federazione pallavolistica della Russia."}
{"id": "7536233", "revid": "729019", "url": "https://it.wikipedia.org/wiki?curid=7536233", "title": "Lucas Rossi", "text": ""}
{"id": "7536234", "revid": "729019", "url": "https://it.wikipedia.org/wiki?curid=7536234", "title": "John-John Dohmen", "text": ""}
{"id": "7536235", "revid": "124123", "url": "https://it.wikipedia.org/wiki?curid=7536235", "title": "Florent van Aubel", "text": ""}
{"id": "7536252", "revid": "124123", "url": "https://it.wikipedia.org/wiki?curid=7536252", "title": "C\u00e9dric Charlier", "text": ""}
{"id": "7536253", "revid": "122246", "url": "https://it.wikipedia.org/wiki?curid=7536253", "title": "Nazionale Under-17 di pallavolo femminile della Turchia", "text": "La nazionale Under-17 di pallavolo femminile della Turchia \u00e8 una squadra europea composta dalle migliori giocatrici di pallavolo della Turchia con un'et\u00e0 inferiore di 17 anni ed \u00e8 posta sotto l'egida della Federazione pallavolistica della Turchia."}
{"id": "7536254", "revid": "124123", "url": "https://it.wikipedia.org/wiki?curid=7536254", "title": "Gauthier Boccard", "text": ""}
{"id": "7536255", "revid": "124123", "url": "https://it.wikipedia.org/wiki?curid=7536255", "title": "Thomas Briels", "text": ""}
{"id": "7536256", "revid": "124123", "url": "https://it.wikipedia.org/wiki?curid=7536256", "title": "Simon Gougnard", "text": ""}
{"id": "7536257", "revid": "124123", "url": "https://it.wikipedia.org/wiki?curid=7536257", "title": "Tom Boon", "text": ""}
{"id": "7536258", "revid": "124123", "url": "https://it.wikipedia.org/wiki?curid=7536258", "title": "J\u00e9r\u00f4me Truyens", "text": ""}
{"id": "7536259", "revid": "83531", "url": "https://it.wikipedia.org/wiki?curid=7536259", "title": "Benjamin Wess", "text": ""}
{"id": "7536260", "revid": "767487", "url": "https://it.wikipedia.org/wiki?curid=7536260", "title": "Desire (film 2017)", "text": "Desire (\"Desear\u00e1s al hombre de tu hermana\") \u00e8 un film del 2017 diretto da Diego Kaplan.\nLa sceneggiatura \u00e8 stata scritta da Erika Halvorsen, su un'idea di Alex Kahanoff. La protagonista della pellicola \u00e8 Carolina \"Pampita\" Ardohain nel suo primo ruolo da protagonista, insieme a M\u00f3nica Antonopulos, Guilherme Inverno, Juan Sorini e Andrea Frigerio.\nIl 21 dicembre 2017, Netflix ha reso disponibile il film sulla sua piattaforma con sottotitoli in inglese, spagnolo o portoghese. Il film ha suscitato alcune polemiche per le sue scene e per i suoi contenuti altamente espliciti."}
{"id": "7536261", "revid": "124123", "url": "https://it.wikipedia.org/wiki?curid=7536261", "title": "Timo We\u00df", "text": ""}
{"id": "7536262", "revid": "124123", "url": "https://it.wikipedia.org/wiki?curid=7536262", "title": "Oliver Korn", "text": ""}
{"id": "7536263", "revid": "124123", "url": "https://it.wikipedia.org/wiki?curid=7536263", "title": "Christopher Zeller", "text": ""}
{"id": "7536265", "revid": "124123", "url": "https://it.wikipedia.org/wiki?curid=7536265", "title": "Max Weinhold", "text": ""}
{"id": "7536266", "revid": "124123", "url": "https://it.wikipedia.org/wiki?curid=7536266", "title": "Matthias Witthaus", "text": ""}
{"id": "7536267", "revid": "122246", "url": "https://it.wikipedia.org/wiki?curid=7536267", "title": "Nazionale Under-18 di pallavolo maschile dell'Italia", "text": "La nazionale Under-18 di pallavolo maschile dell'Italia \u00e8 una squadra europea composta dai migliori giocatori di pallavolo dell'Italia con un'et\u00e0 inferiore di 18 anni ed \u00e8 posta sotto l'egida della Federazione Italiana Pallavolo.\nRosa.\nSegue la rosa dei giocatori convocati per il campionato europeo Under-18 2020."}
{"id": "7536268", "revid": "124123", "url": "https://it.wikipedia.org/wiki?curid=7536268", "title": "Philipp Zeller", "text": ""}
{"id": "7536271", "revid": "124123", "url": "https://it.wikipedia.org/wiki?curid=7536271", "title": "Thilo Stralkowski", "text": ""}
{"id": "7536277", "revid": "124123", "url": "https://it.wikipedia.org/wiki?curid=7536277", "title": "Jaap Stockmann", "text": ""}
{"id": "7536279", "revid": "123088537", "url": "https://it.wikipedia.org/wiki?curid=7536279", "title": "Porta Faulle", "text": "Porta Faul \u00e8 un'antica \"Porta\" che d\u00e0 accesso ad un Valle di Faul, la cui parte superiore \u00e8 attualmente demolita. Costruita in memoria di un nubifragio del 1454, la sua costruzione fu autorizzata da Alessandro Farnese.\n\"Faul\" furono le iniziali dei castelli che formarono Viterbo."}
{"id": "7536280", "revid": "124123", "url": "https://it.wikipedia.org/wiki?curid=7536280", "title": "Roderick Weusthof", "text": ""}
{"id": "7536283", "revid": "124123", "url": "https://it.wikipedia.org/wiki?curid=7536283", "title": "Sander Baart", "text": ""}
{"id": "7536284", "revid": "122246", "url": "https://it.wikipedia.org/wiki?curid=7536284", "title": "Nazionale Under-18 di pallavolo maschile della Repubblica Ceca", "text": "La nazionale Under-18 di pallavolo maschile della Repubblica Ceca \u00e8 una squadra europea composta dai migliori giocatori di pallavolo della Repubblica Ceca con un'et\u00e0 inferiore di 18 anni ed \u00e8 posta sotto l'egida della Federazione pallavolistica della Repubblica Ceca.\nRosa.\nSegue la rosa dei giocatori convocati per il campionato europeo Under-18 2020."}
{"id": "7536285", "revid": "965985", "url": "https://it.wikipedia.org/wiki?curid=7536285", "title": "Floris Evers", "text": ""}
{"id": "7536289", "revid": "124123", "url": "https://it.wikipedia.org/wiki?curid=7536289", "title": "Bob de Voogd", "text": ""}
{"id": "7536290", "revid": "124123", "url": "https://it.wikipedia.org/wiki?curid=7536290", "title": "Sander de Wijn", "text": ""}
{"id": "7536291", "revid": "1272592", "url": "https://it.wikipedia.org/wiki?curid=7536291", "title": "Collaborators", "text": "Collaborators \u00e8 un'opera teatrale del drammaturgo britannico John Hodge, debuttata a Londra nel 2011. La pi\u00e8ce \u00e8 ambientata nell'Unione Sovietica tra il 1938 e il 1940, quando Stalin increment\u00f2 le Grandi Purghe che causarono la morta, prigionia e esilio di milioni di persone. La pi\u00e8ce, che immagina una collaborazione tra Stalin e Michail Afanas'evi\u010d Bulgakov, vinse il Laurence Olivier Award alla migliore nuova opera teatrale.\nTrama.\nMichail Afanas'evi\u010d Bulgakov ha appena terminato di scrivere \"Vita del signor de Moliere\", che i suoi amici considerano un capolavoro. La notte dopo la prima, Bulgakov riceve la visita di due agenti della polizia segreta del Commissariato del popolo per gli affari interni. La polizia afferma che la sua pi\u00e8ce verr\u00e0 chiusa e non sar\u00e0 mai pi\u00f9 messa in scena in Russia, a meno che non scriva un dramma celebrativo sulla vita di Stalin. Bulgakov rifiuta, ma le pressioni aumentano finch\u00e9, terrorizzato, lo scrittore accetta il lavoro; l'autore siede per ore davanti alla macchina da scrivere, ma non riesce a mettere gi\u00f9 neanche una parola. Una notte riceve una chiamata anonima che gli offre aiuto se si presenter\u00e0 ad una porta segreta nel tunnel di una stazione della metropolitana di Mosca.\nSeguendo le istruzioni, Bulgakov arriva in una stanza sotto il Cremlino, dove incontra Stalin: il dittatore, grande fan del drammaturgo, si offre di aiutare Bulgakov negli aspetti biografici della pi\u00e8ce che sta scrivendo. Stalin comincia a scrivere qualche scena in cui rappresenta se stesso come un eroe che ha combattuto contro l'oppressione zarista, con grande soddisfazione del NKVD; Bulgakov intanto aiuta a sua volta Stalin, alleggerendolo di qualche documento di Stato. Inavvertitamente, il drammaturgo firma il documento che d\u00e0 il via alle Grandi Purghe: Stalin finisce la pi\u00e8ce e gli amici di Bulgakov vengono arrestati e uccisi uno ad uno, lasciando lo scrittore in preda ai sensi di colpi e disperazione, che affrettano la sua morte per nefroangiosclerosi benigna.\nProduzioni.\nNicholas Hytner diresse la prima del dramma, debuttato al Royal National Theatre di Londra il 25 ottobre 2011 con Alex Jennings nel ruolo di Bulgakov e Simon Russell Beale in quello di Stalin.\nNel marzo 2018 \"Collaborators\" ha debuttato in Italia al Teatro dell'Elfo, prodotta dal Teatro dei Filodrammatici con la traduzione e regia di Bruno Fornasari e un cast che comprendeva Tommaso Amadio, Emanuele Arrigazzi, Michele Basile, Emanuela Caruso, Eugenio Fea, Enzo Giraldo, Marta Lucini, Alberto Mancioppi, Daniele Profeta, Michele Radice, Chiara Serangeli, Umberto Terruso, Elisabetta Torlasco, Antonio Valentino."}
{"id": "7536292", "revid": "122246", "url": "https://it.wikipedia.org/wiki?curid=7536292", "title": "Nazionale Under-18 di pallavolo maschile della Germania", "text": "La nazionale Under-18 di pallavolo maschile della Germania \u00e8 una squadra europea composta dai migliori giocatori di pallavolo della Germania con un'et\u00e0 inferiore di 18 anni ed \u00e8 posta sotto l'egida della Federazione pallavolistica della Germania.\nRosa.\nSegue la rosa dei giocatori convocati per il campionato europeo Under-18 2020."}
{"id": "7536293", "revid": "124123", "url": "https://it.wikipedia.org/wiki?curid=7536293", "title": "Rogier Hofman", "text": ""}
{"id": "7536294", "revid": "124123", "url": "https://it.wikipedia.org/wiki?curid=7536294", "title": "Robert van der Horst", "text": ""}
{"id": "7536295", "revid": "124123", "url": "https://it.wikipedia.org/wiki?curid=7536295", "title": "Billy Bakker", "text": ""}
{"id": "7536296", "revid": "6923", "url": "https://it.wikipedia.org/wiki?curid=7536296", "title": "Vexilla regis prodeunt inferni", "text": "Vexilla regis prodeunt inferni (\"Si avvicinano/Avanzano i vessilli del re dell'Inferno\") \u00e8 il primo verso del XXXIV canto dell'Inferno della Divina Commedia di Dante Alighieri. Dopo aver attraversato le prime tre zone di Cocito, l'ultimo cerchio dell'Inferno, Dante e Virgilio giungono al centro del lago di ghiaccio, da cui si erge a mezzo busto Lucifero. Virgilio lo presenta a Dante attraverso una parafrasi del verso iniziale dell'Inno alla Croce di San Venanzio Fortunato, vescovo di Poitiers che, in occasione dell'arrivo di una reliquia della Santa Croce da Costantinopoli, inviata alla regina Santa Radegonda, scrisse quest'inno. Virgilio aggiunge per\u00f2 il termine latino \"inferni\" in senso ironico, ossia per fare del principe del Male una parodica antitesi della Santa Croce, portatrice di salvezza all'umanit\u00e0."}
{"id": "7536297", "revid": "124123", "url": "https://it.wikipedia.org/wiki?curid=7536297", "title": "Valentin Verga", "text": ""}
{"id": "7536298", "revid": "767487", "url": "https://it.wikipedia.org/wiki?curid=7536298", "title": "Mink van der Weerden", "text": ""}
{"id": "7536315", "revid": "1386897", "url": "https://it.wikipedia.org/wiki?curid=7536315", "title": "K6000 Plus", "text": ""}
{"id": "7536317", "revid": "143542", "url": "https://it.wikipedia.org/wiki?curid=7536317", "title": "Pippo Di Marca", "text": "Biografia.\nPippo Di Marca \u00e8 una delle figure centrali dell'avanguardia teatrale italiana. Esordisce nel 1969 come attore con Giancarlo Nanni al Teatro La Fede di Roma, uno dei luoghi storici della neoavanguardia, partecipando agli spettacoli \u201cL'imperatore della Cina\u201d e \u201cA come Alice\u201d (da Lewis Carroll). Nel 1971 debutta come regista nello stesso teatro La Fede con lo spettacolo \u201cEvento-Collage n.1\u201d. Stringe rapporti di sintonia artistica con Julian Beck e il Living Theatre, ma soprattutto con Carmelo Bene e Leo de Berardinis. Ed \u00e8 sulla loro scia, nonch\u00e9 sui richiami alle avanguardie storiche, che Pippo Di Marca sviluppa negli anni un teatro \u201caperto, visionario e totale\u201d che ingloba elementi sia visivo-gestuali sia letterario-drammaturgici sia di impegno ideologico: diventando un esponente di primo piano della cosiddetta \"scuola romana\" o del \"teatro immagine\", partecipando alle prime importanti rassegne del nuovo teatro dirette dai critici Franco Quadri, Beppe Bartolucci e Filiberto Menna.\nPercorsi nel tempo.\nIn questo suo percorso nel tempo Pippo Di Marca si \u00e8 ispirato a due artisti: Lautr\u00e9amont e Marcel Duchamp. A loro si rif\u00e0 la sua poetica, a Lautr\u00e9amont ha dedicato nel 1976 (e ripreso pi\u00f9 volte), lo spettacolo \u201cIl conte di Lautr\u00e9amont rappresenta i Canti di Maldoror\u201d. Quanto a Duchamp, tra il 1977 e il 1984 realizza diversi spettacoli in Italia e negli Stati Uniti: \u201cOmaggio a Duchamp n.I e n. 2\u201d, \u201cAutoesposizioni n.1, n.2, n.3\u201d e diversi altri. In tali azioni sceniche, forma di teatro gi\u00e0 allora teorizzata come \u201cscrittura scenica\u201d, era praticamente assente o ridotta al minimo la parola, il testo. \nIl meta-Teatro.\nGli spettacoli di Pippo Di Marca, nel corso di quasi 5 decenni, sono stati rappresentati in varie rassegne italiane, in importanti festival, mostre e musei nazionali e internazional. Ma la loro casa naturale \u00e8 stata da sempre la cantina, o il loft, in altre parole l'atelier d'artista. Del resto il suo percorso \u00e8 cominciato al Teatro La Fede, \u00e8 proseguito nelle storiche cantine romane Beat 72, Abaco, Alberico, Spaziouno, Spaziozero, Politecnico, si \u00e8 disseminato per gallerie d'arte, appartamenti, strade, spazi aperti, circuiti sportivi, scalinate, dirupi, ma \u00e8 solo nel Meta-Teatro, lo spazio della sua Compagnia, che ha avuto nel tempo cinque sedi diverse a Roma, che Pippo Di Marca ha potuto realizzare il suo progetto ideale di teatro : un luogo dove non solo nascessero le sue opere, ma si creasse una permanente connessione e condivisione per sodalizi, assonanze e contiguit\u00e0 creative con gli altri artisti.\nGli anni 2000 e lo spazio della memoria.\nA partire dagli anni 2000 l'attivit\u00e0 di Pippo Di Marca ha registrato ulteriori accelerazioni e trovato nuovi slanci creativi e di riflessione sullo stato delle cose. Innanzitutto dedicandosi concretamente all'idea di spazio della memoria condivisa con Leo, e per mettere a fuoco questi temi pubblicando il libro \u201cTra memoria e presente\u201d (1999). Pippo Di Marca ha dato quindi vita a quella che \u00e8 stata l'ultima sede del Meta-Teatro; aperta nel 2007 con una lettura scenica in omaggio a Carmelo Bene \u201cNon siete voi che mi cacciate\u201d e chiusa, nel 2013, con lo spettacolo \u201cEssere e non essere\u201d in memoriam di Carmelo messo in scena e interpretato da Di Marca con testo scritto insieme a Giancarlo Dotto. Ugualmente, specie dopo la morte di Leo de Berardinis, sono state periodicamente organizzate e condotte da Pippo Di Marca diverse serate in memoria della sua vita e della sua opera, e in particolare del suo ultimo spettacolo-testamento \u201cPast Adam and Eve\u201d. Inoltre Di Marca ha riproposto, nel 2009, \u201cL'imperatore della Cina\u201d, a 40 anni di distanza dal suo debutto come attore con Giancarlo Nanni, gi\u00e0 malato, cui lo spettacolo era implicitamente dedicato.\nA tutto questo vanno aggiunti altri spettacoli e passaggi importanti di questa ultima fase. Il ritorno a Shakespeare con l'\u201cEx Hamleto\u201d barbarico del 2001, in occasione del trentennale della Compagnia, e con \u201cRomeo e Giulietta (complessi bandistici della nobile Verona)\u201d del 2005. Il recupero della memoria ancestrale della sua Sicilia con due spettacoli da Vittorini e soprattutto \u201cPirandello Impromptu\u201d del 2004, tra contrada kaos. Artaud e teatro-danza. La conclusione della trilogia beckettiana con \u201cAspettando Godot\u201d (2003) e \u201cFinale di partita\u201d (2008). Due attraversamenti della poesia di Sanguineti con \u201cLaborintus\u201d e \u201c Mikrokosmos\u201d. I recuperi performativi di avanguardie storiche in spettacoli come \u201cDadadramm\u201d,2008, e la serie di 16 'soir\u00e8es exquis' \u201cImpression d'Afreak\u201d, 2011-2012, assoli dada-surrealisti di Pippo Di Marca, compendio di poesia, prosa, cronaca, proiezioni, sberleffi, farsa e umori neri. E ancora i lavori sull'opera/vita del poeta e scrittore cileno Roberto Bolano, scoperto e subito collocato in cima alla ristretta galleria dei suoi autori di riferimento: Di Marca ha realizzato, tra il 2009 e il 2014, ben quattro spettacoli da e su Bolano, tra cui \u201cLa linea spezzata della tempesta\u201d e \u201cLa parte di Bolano: il quinto cavaliere\u201d. E infine, di nuovo Joyce, la cui lezione, come per Lautr\u00e9amont e Duchamp, ha permeato gran parte del suo teatro, sempre ritornando: da \u201cVioler d'amores\u201d del 1981 fino al \u201c Bloomsday 2007\u201d (18 ore, dall'alba a notte fonda, di lettura integrale dei 18 capitoli dell'Ulisse per 18 attori), al recente \u201d Theatrum Mundi Show\u201d (2018), tutto giocato nel segno della parodia del Finnegans Wake, l'opera mondo dove la parola prova a reinventare tutte le lingue. \nNel 2016 la compagnia del Meta-Teatro si \u00e8 sciolta e fusa con il Florian Espace di Pescara, che ha assunto il nome di Florian-Metateatro e con cui Pippo Di Marca, regista e condirettore artistico, ha realizzato i suoi ultimi spettacoli: \u201cVecchi tempi\u201d di Pinter e per l'appunto \u201cTheatrum Mundi Show\u201d."}
{"id": "7536325", "revid": "1310927", "url": "https://it.wikipedia.org/wiki?curid=7536325", "title": "Associazione Sportiva Bisceglie 2018-2019", "text": "Questa voce raccoglie le informazioni riguardanti l'Associazione Sportiva Bisceglie nelle competizioni ufficiali della stagione 2018-2019."}
{"id": "7536333", "revid": "467420", "url": "https://it.wikipedia.org/wiki?curid=7536333", "title": "Bruno Coppi", "text": "Biografia.\nHa conseguito il dottorato nel 1959 al Politecnico di Milano e ha successivamente svolto attivit\u00e0 di ricercatore e docente al Politecnico e all'Universit\u00e0 degli Studi di Milano. Nel 1961 ha svolto attivit\u00e0 di ricerca al Princeton Plasma Physics Laboratory, mentre \u00e8 stato assistente professore all'Universit\u00e0 della California, San Diego tra il 1964 e il 1967 e all'Institute for Advanced Study tra il 1967 e il 1969 ed \u00e8 diventato professore al Massachusetts Institute of Technology nel 1968. Negli anni ottanta ha fatto parte del comitato scientifico della missione spaziale Voyager 2.\nIl lavoro di Coppi riguarda la fisica teorica del plasma, i plasma spaziali e la fusione magnetica. Al MIT ha dato origine al programma Alcator, da cui poi si \u00e8 sviluppato il programma italo-russo IGNITOR, di cui Coppi \u00e8 lo sperimentatore principale.\nNel 1987 Coppi ha ricevuto il premio James Clerk Maxwell per la fisica del plasma dell'American Physical Society. \u00c8 membro dell'American Academy of Arts and Sciences e dell'American Association for the Advancement of Science. Nel 2000 \u00e8 stato insignito del titolo di grande ufficiale dell'Ordine al merito della Repubblica italiana."}
{"id": "7536335", "revid": "125645068", "url": "https://it.wikipedia.org/wiki?curid=7536335", "title": "Lago Qiandao", "text": "Il Lago Qiandao \u00e8 un lago artificiale cinese che si trova nella Contea di Chun'an, nello Zhejiang, il lago si \u00e8 formato nel 1959 dopo il completamento di uno sbarramento idroelettrico sul fiume Qiantang.\nGeografia.\n1.078 grandi isole punteggiano il lago e alcune migliaia di quelle pi\u00f9 piccole sono sparse. Le isole del lago includono anche: Bird Island, Snake Island, Monkey Island e Lock Island. Il lago copre un'area di 573 km2 e ha una capacit\u00e0 di stoccaggio di 17,8 km3. Le isole nel lago coprono circa 86 km2.\nStoria.\nDiga del fiume Xin'an.\nLa valle fu allagata nel 1959 per creare il lago per il progetto della diga sul fiume Xin'an. La diga \u00e8 alta 105 m con una lunghezza di cresta di 466,5 m ed \u00e8 stata la prima diga costruita in Cina con un'altezza superiore a 100 m, la sua centrale elettrica ha una capacit\u00e0 installata di 845 MW.\nCitt\u00e0 sommersa di Shi Cheng.\nImmerso nel lago, ai piedi del Monte Wu Shi (\u4e94 \u72ee\u5c71, \"Monte dei Cinque Leoni\"), si trova un'antica citt\u00e0 conosciuta come Shi Cheng (\u72ee\u57ce, \"Citt\u00e0 del Leone\"). Fu costruita durante la Dinastia Han (25-200 d.C.) e fu istituita come contea nel 208 d.C. La citt\u00e0 ha preso il nome dalla vicina montagna di Wu Shi (Five Lion), che ora \u00e8 conosciuta come Isola di Wu Shi e anch'essa \u00e8 stata parzialmente sommerso. Attualmente la citt\u00e0 rimane ben conservata e indisturbata a una profondit\u00e0 di 26-40 m. \u00c8 stata esplorata da Big Blue, un operatore di immersioni subacquee con sede a Shanghai.\nIncidente del Lago Qiandao.\nNel 1994, tre dirottatori si imbarcarono su una barca piena di turisti e la incendiarono, uccidendo tutti e 32 i passeggeri a bordo. I passeggeri erano principalmente turisti provenienti da Taiwan.\nPonte di Archimede.\nNel 1998, un consorzio italo-cinese inizi\u00f2 a progettare la costruzione di un prototipo di un tunnel galleggiante sommerso (noto anche come ponte Archimede) e nel 2005 decise di costruirlo sul Lago Quiandao. Il ponte, il primo al mondo nel suo genere, dovrebbe coprire 100 m, come prova del concetto di ponti pi\u00f9 grandi.\nEconomia.\nLe aziende traggono vantaggio dalla qualit\u00e0 incontaminata dell'acqua e dell'ambiente per l'acquacoltura e il marchio dell'acqua. Il lago Qiandao viene utilizzato per produrre la marca di acqua minerale Nongfu Spring. Kaluga Queen produce gran parte del caviale del mondo attraverso l'allevamento di storioni nelle penne del lago.\nIl lago ha reso Zhejiang una zona popolare per i turisti. Di conseguenza, lo sviluppo abitativo \u00e8 aumentato nell'area dalla fine degli anni '90.\nTrasporti.\nUna superstrada collega Hangzhou, il lago Qiandao e Huangshan nell'Anhui. Ogni mezz'ora gli autobus partono dalla stazione degli autobus di West Hangzhou per collegare il lago Qiandao\nUn progetto di sviluppo ferroviario verso l'area cess\u00f2 poich\u00e9 era considerato dannoso per le attrazioni \"naturali\" del lago Qiandao."}
{"id": "7536336", "revid": "121604", "url": "https://it.wikipedia.org/wiki?curid=7536336", "title": "Qiandao Lake", "text": ""}
{"id": "7536338", "revid": "104835390", "url": "https://it.wikipedia.org/wiki?curid=7536338", "title": "Blue Origin Blue Moon", "text": "Il Blue Moon \u00e8 un lander lunare proposto e progettato per i viaggi lunari da Blue Origin; esso fa parte dell'omonima missione \"Blue Moon\" in cui si pianifica il raggiungimento della Luna con questa nave spaziale per il 2024.\n\u00c9 un veicolo spaziale, inizialmente senza equipaggio, progettato per fornire un servizio di trasporto merci sulla superficie della Luna. Blue Moon deriva dalla tecnologia ad atterraggio verticale usata nel razzo turistico suborbitale New Shepard di Blue Origin \nIl lander sarebbe capace di trasportare 4500 kg di materiale sulla superficie della Luna.\nIl veicolo sarebbe anche in grado di aiutare la NASA nelle attivit\u00e0 dello spazio cislunare. La prima missione \u00e8 prevista per il 2024 nella regione polare meridionale e, successivamente, il veicolo effettuer\u00e0 una serie di voli per portare materiale e trasferire ghiaccio dal Cratere Shackleton, al fine di fondare la prima colonia lunare come immaginato da Jeff Bezos, CEO di Blue Origin.\nBlue Origin ha iniziato lo sviluppo del Blue Moon nel 2016, annunciandolo pubblicamente nel 2017 ed esibendo un modello in scala reale del lander nel Maggio 2019."}
{"id": "7536339", "revid": "121604", "url": "https://it.wikipedia.org/wiki?curid=7536339", "title": "Shi Cheng", "text": ""}
{"id": "7536343", "revid": "122364311", "url": "https://it.wikipedia.org/wiki?curid=7536343", "title": "John Bowe", "text": "Ha recitato anche in alcuni musical del West End, tra cui \"The Wizard of Oz\" e \"\""}
{"id": "7536369", "revid": "71155", "url": "https://it.wikipedia.org/wiki?curid=7536369", "title": "Pio Giannotti", "text": ""}
{"id": "7536371", "revid": "436907", "url": "https://it.wikipedia.org/wiki?curid=7536371", "title": "Ocean Machine - Live at the Ancient Roman Theatre Plovdiv", "text": "Ocean Machine - Live at the Ancient Roman Theatre Plovdiv \u00e8 il terzo album dal vivo del gruppo musicale canadese Devin Townsend Project, pubblicato il 6 luglio 2018 dalla Inside Out Music.\nDescrizione.\nContiene la registrazione integrale del concerto tenuto dal gruppo presso il Teatro romano di Plovdiv, durante il quale \u00e8 stato eseguito nella sua interezza il primo album in studio di Townsend \"\" e una selezione di brani votati dai fan. Durante l'esecuzione di \"Ocean Machine\" ha partecipato in qualit\u00e0 di ospite d'eccezione il bassista originario John Harder.\nRiguardo alla pubblicazione e al concerto, il frontman ha dichiarato: \nLa pubblicazione \u00e8 stata anticipata tra maggio e giugno dai video di \"Truth\" e \"Regulator\", entrambi resi disponibili anche per il download digitale.\nTracce.\nTesti e musiche di Devin Townsend, eccetto dove indicato."}
{"id": "7536372", "revid": "74801", "url": "https://it.wikipedia.org/wiki?curid=7536372", "title": "Herbert Adams", "text": "Pubblica il suo primo romanzo \"A virtue of Necessity\" all'et\u00e0 di 25 anni ma senza successo tanto che decide di abbandonare il suo sogno e lavorare per una trentina di anni nel settore immobiliare.\nNel 1924 torna alla scrittura e pubblica \"The Secret of Bogey House\", un romanzo poliziesco che vede come protagonista l'avvocato Jimmy Haswell. L'inatteso successo sia di pubblico che di critica sar\u00e0 la spinta per creare una serie di ben 9 romanzi con lo stesso protagonista.\nNel 1933 lascia definitivamente il lavoro per dedicarsi esclusivamente alla scrittura. Non vuole per\u00f2 creare una nuova serie con lo stesso personaggio perci\u00f2 i suoi lavori non hanno un protagonista ricorrente, fino al 1936 quando nel romanzo \"The Old Jew Mistery\" compare il detective dilettante Roger Bennion appassionato, come il suo creatore, di golf che sar\u00e0 protagonista di ben 27 opere ambientate nei club di golfisti o in ambienti legati al mondo del golf.\nNegli anni trenta pubblica alcuni romanzi gialli con lo pseudonimo di Jonathan Gray nonch\u00e9 un paio di romanzi d'amore.\nOpere.\nRomanzi con protagonista Jimmy Haswell\nRomanzi con protagonista Roger Bannion\nAltri romanzi\nRomanzi d'amore\nOpere scritte con lo pseudonimo 'Jonathan Gray'"}
{"id": "7536373", "revid": "92723", "url": "https://it.wikipedia.org/wiki?curid=7536373", "title": "Museo Imhotep", "text": "Il Museo Imhotep \u00e8 un museo archeologico situato nei pressi della necropoli di Saqqara, vicino all'antica Menfi.\nStoria e descrizione.\nIl museo, intitolato all'antico architetto egizio Imhotep, il costruttore della piramide di Djoser, fu pensato gi\u00e0 nel 1990 dal Supremo Consiglio delle Antichit\u00e0, ma i lavori di costruzione iniziarono nel 1997 dopo aver trovato il luogo di costruzione su un altopiano che non avrebbe intaccato la veduta del paesaggio circostante: i lavori terminarono nel 2003. \u00c8 stato inaugurato il 26 aprile 2006 da Suzanne Mubarak e Bernadette Chirac.\nIl museo si compone di cinque sale: nella sala d'ingresso \u00e8 presente un frammento della statua di Djoser, su cui \u00e8 possibile leggere il nome del re e dell'architetto Imhotep; la statua \u00e8 in prestito dal Museo egizio del Cairo ed \u00e8 esposta solo nei mesi di apertura del museo. Nella seconda sala sono esposti reperti ritrovati sull'altopiano di Saqqara. La terza sala \u00e8 dedicata all'arte egizia e conserva vasi, statue e steli in legno e pietra, nonch\u00e9 strumenti per costruire i monumenti. Nella quarta sala si custodiscono elementi architettonici come colonne e piastrelle di maiolica verde e blu che decoravano le camere sotto il complesso della piramide di Djoser, oltre a una piccola statua di Imhotep. La quinta sala mostra oggetti usati nelle sepolture della VI dinastia e strumenti chirurgici. Infine una galleria espone oggetti appartenuti all'egittologo Jean-Philippe Lauer, come effetti personali e fotografie mentre eseguiva le esplorazioni sull'altopiano: Lauer inizi\u00f2 a lavorare nel complesso di Djoser negli anni '20 e continu\u00f2 per tutto il resto della carriera, circa settantacinque anni. Tra gli altri reperti esposti: una mummia tolemaica scoperta da Zahi Hawass durante lo scavo del complesso della piramide di Teti e una grande statua che \u00e8 stata trovata nei pressi della strada del complesso di Unis: raffigura il sommo sacerdote Amenemopet e sua moglie."}
{"id": "7536376", "revid": "1543377", "url": "https://it.wikipedia.org/wiki?curid=7536376", "title": "Tempio di Garni", "text": "Il tempio di Garni (, \"Ga\u1e59nu ta\u010dar\", ) \u00e8 il solo tempio Greco-Romano colonnato rimasto in Armenia. Realizzato in stile ionico e situato nel villaggio di Garni \u00e8 la struttura e simbolo pi\u00f9 conosciuto dell'Armenia pre-cristiana.\nL'edificio fu probabilmente fatto costruire da re Tiridate I nel I secolo d.C. e dedicato al dio del sole Mihr. In seguito alla conversione dell'Armenia al cristianesimo all'inizio del IV secolo venne convertito in una residenza estiva per Khosrovidukht, sorella di Tiridate III. Secondo alcuni studiosi non era un tempio, ma una tomba e per questo sopravvisse alla distruzione delle strutture pagane. Croll\u00f2 nel terremoto del 1679. L'interesse rinnovato nel XIX secolo port\u00f2 agli scavi del sito e alla sua ricostruzione tra il 1969 e il 1975. \u00e8 una delle principali attrazioni turistiche dell'Armenia e il santuario centrale del neopaganesimo armeno.\nPosizione.\nIl tempio \u00e8 situato sull'orlo di una scogliera triangolare che sovrasta il burrone del fiume Azat e le montagne di Gegham e fa parte della fortezza di Garni. una delle pi\u00f9 antiche fortezze armene. \u00e8 menzionato come \"Gorneas\" negli \"Annales\" di Tacito del I secolo. La fortezza fu strategicamente significativa per la difesa delle principali citt\u00e0 della piana dell'Ararat.\nStoria.\nFondazione.\nOpinione maggioritaria.\nLa data precisa di costruzione del tempio \u00e8 sconosciuta e soggetta a dibattito. L'opinione maggioritaria \u00e8 che sia stato costruito nel 77 d.C. durante il regno di Tiridate I. Questa data \u00e8 stata calcolata sulla base di un'iscrizione in greco antico, scoperto dall'artista Martiros Saryan nel 1945 su un muro della fortezza, che nomina Tiridate il Sole (\"Helios\") come fondatore del tempio. L'iscrizione \u00e8 danneggiata e varie letture sono possibili. James R. Russell cita come lettura pi\u00f9 ragionevole :\nUn'altra lettura, fatta da Poghos Ananian e citata da Vrej Nersessian \u00e8: \nLa maggior parte degli studiosi attribuisce l'iscrizione a Tiridate I e poich\u00e9 questa dice che il tempio fu costruito nell'undicesimo anno del suo regno, si ritiene che sia stato completato nel 77 d.C. La data \u00e8 legata principalmente alla visita di Tiridate I a Roma nel 66 d.C., dove fu incoronato dall'imperatore Nerone. Per ricostruire la citt\u00e0 di Artaxata, distrutta dal generale Romano Gnaeus Domitius Corbulo, Nerone diede a Tiridate 50 milioni di dracme e forn\u00ec artigiani Romani. Al suo ritorno in Armenia Tiridate inizi\u00f2 un grande progetto di costruzioni, inclusa la ricostruzione della citt\u00e0 fortificata di Garni. \u00c8 in questo periodo che si ritiene che il tempio sia stato costruito.\nSi pensa che il tempio sia stato dedicato a Mihr, il dio del sole della mitologia armena, influenzata dal Zoroastrianismo ed equivalente a Mithra. Tiridate, come altri monarchi armeni, considerava Mihr come patrono. Alcuni studiosi hanno sostenuto che nel contesto storico nel quale il tempio fu eretto, ci\u00f2 al ritorno da Roma come re, \u00e8 naturale che Tiridate dedicasse il tempio al suo dio patrono. Inoltre sono stati scoperti sculture in marmo bianco di zoccoli di toro a circa 20 metri dal tempio, che potrebbero essere i resti di una scultura del dio Mihr, che veniva spesso ritratto in lotta con un toro.\nTeorie alternative.\nArshak Fetvadjian descrive il tempio come un \"edificio di stile romano per il culto panteistico degli idoli popolari ai giorni della dinastia degli Arsacidi.\"\nCome riportato da Kamilla Trever in 1950,\nSecondo una diversa interpretazione di Kamilla Trever la letteratura esistente e le monete coniate all'epoca, l'erezione del tempio inizi\u00f2 nel 115 d.C. Il motivo per la sua costruzione sarebbe stata la dichiarazione dell'Armenia come provincia romana e il tempio avrebbe ospitato l'effige imperiale di Traiano.\nUna teoria alternativa proposta da Richard Denys Wilkinson nel 1982 suggerisce che l'edificio sia una tomba, probabilmente costruita nel 175. Questa teoria si basa sul confronto con gli edifici greco-romani dell'Asia Minore occidentale (per esempio il Tempio delle Nereidi, il Mausoleo a Belevi, il Mausoleo di Alicarnasso), la scoperta di tombe nelle vicinanze che risalgono a quell'epoca e il ritrovamento di alcuni marmi nello stile dei sarcofaghi asiatici. Wilkinson inoltre afferma che non ci sono prove dirette che colleghino il tempio al mitraismo o a Mihr e che le iscrizioni greche probabilmente si riferiscono a una fortezza precedente eretta sul sito e non alla struttura colonnata. Nota inoltre che \u00e8 improbabile che un tempio pagano sia sopravvissuto alle distruzioni avvenute nel periodo della conversione al cristianesimo nel IV secolo, mentre tutti gli altri templi furono distrutti. Wilkinson suggerisce che la struttura possa essere stata una tomba eretta in onore di uno dei re romanizzati dell'Armenia della fine del II secolo.\nJames R. Russell ritiene che non ci siano prove che la struttura sia un tempio di Mihr ed \u00e8 scettico sul fatto che le iscrizioni si riferiscano ad essa.\nPeriodo cristiano.\nAll'inizio del IV secolo, quando il re armeno Tiridate III adott\u00f2 il cristianesimo come religione di stato, praticamente tutti i luoghi di adorazione pagani furono distrutti. Il tempio di Garni \u00e8 la sola struttura pagana, ellenistica, e greco-romano ad essere sopravvissuta alla distruzione. Rimane sconosciuto il motivo, ma il filosofo Grigor Tananyan propone che il suo status di \"capolavoro d'arte\" potrebbe averlo salvato dalla distruzione. Suggerisce che il tempio era percepito come la \"quintessenza di un'intera cultura.\" Robert H. Hewsen suggerisce che non venne distrutto perch\u00e9 non era un tempio, ma una tomba di un re di Armenia nominato dai Romani. Nota inoltre che nel settimo secolo venne costruita una chiesa al suo fianco e non al suo posto.\nSecondo Movses Khorenatsi una residenza estiva fu fatta costruire all'interno della fortezza per Khosrovidukht, la sorella di Tiridate III. Per questo motivo furono fatte alcune modifiche al tempio. L'altare sacrificale all'esterno del tempio e la statua di venerazione nella cella furono rimosse. L'apertura nel tetto fu chiusa. La struttura di pietra per rimuovere l'acqua dal tetto fu anch'essa rimossa, mentre l'entrata del tempio fu modificata.\nSui muri del tempio c'\u00e8 una serie di graffiti in arabo, datati al IX-X secolo. Sul muro dell'ingresso del tempio c'\u00e8 un'iscrizione in armeno datata 1291 e lasciata dalla principessa Khoshak of Garni, nipote di Ivane Zakarian, della famiglia zakaride, comandante delle forze georgiane-armene all'inizio del XIII secolo, e da Amir Zakare, figlio di Khoshak. Racconta dell'esenzione della popolazione di Garni da tasse in forma di vino, capre e pecore.\nCrollo.\nTutte le colonne del tempio collassarono in seguito a un devastante terremoto il 4 luglio 1679, il cui epicentro si ritiene sia stato localizzato nella gola di Garni La maggior parte dei blocchi rimasero sparsi sul sito e fu possibile ricostruirlo alla fine degli anni 1960 riutilizzando fino all'80% del materiale originale.\nViene citato da viaggiatori europei gi\u00e0 all'inizio del XVII secolo. Jean Chardin, che visit\u00f2 l'Armenia prima del terremoto, e James Morier lo descrivono scorrettamente senza averlo visto di persona attraverso il racconto di informatori locali. Secondo il resoconto della visita di Robert Ker Porter i locali lo chiamavano \"Takht-i Tiridates\" (\"Trono di Tiridate\"\"). Ker Porter lo descrive come: \"una confusa pila di bei frammenti, colonne, architravi, capitelli, fregi, tutti mischiati insieme in disordine.\" Un altro europeo che visit\u00e0 e document\u00f2 le rovine fu Dubois de Montpereux, che chiam\u00f2 la fortezza \"Takh Terdat\". Nel suo libro del 1839 propose un piano di ricostruzione.\nRicostruzione.\nLa prima proposta nota di ricostruire il tempio fu fatta dall'archeologo Aleksey Uvarov al quinto Congresso di archeologia russa nel 1880. Propose di spostare le pietre a Tbilisi in Georgia e ricostruirlo l\u00ec secondo il piano di de Montpereux. Lori Khatchadourian sugger\u00ec che il piano \"avrebbe potuto essere considerato come un piano di cooptare il passato romano dell'Armenia per la gloria della Russia, attraverso la rilocazione del suo pi\u00f9 iconico monumento nel pi\u00f9 vicino centro amministrativo.\" Il governatore di Erivan non realizz\u00f2 il piano, citando difficolt\u00e0 tecniche.\nNelle decadi successive altri studiosi, come Nikoghayos Buniatian, Babken Arakelyan e Nikolay Tokarsky studiarono il tempio. Nel 1909-1911 durante uno scavo condotto da Nicholas Marr, le rovine del tempio furono liberate. Buniatian cerc\u00f2 di ricostruire il tempio negli anni 1930.\nNel 1949 l'Accademia nazionale delle scienze armena inizi\u00f2 una serie importante di scavi sul sito della fortezza di Garni, condotti da Babken Arakelyan. Lo storico dell'architettura Alexander Sahinian si concentr\u00f2 sul tempio. Fu solo circa vent'anni dopo che il 10 dicembre 1968 il governo armeno sovietico approv\u00f2 il piano di ricostruzione del tempio. Un gruppo condotto da Sahinian inizi\u00f2 i lavori nel gennaio 1969. L'opera fu completata nel 1975, circa 300 anni dopo il sisma del 1679 che l'aveva distrutto. Il tempio fu quasi completamente ricostruito usando le pietre originali, eccetto per quelle mancanti per le quali si usarono pietre bianche che fossero facilmente riconoscibili. Nel 1978 fu eretto un monumento a Sahinian nelle vicinanze del tempio.\nArchitettura.\nGeneralit\u00e0.\nIl tempio segue lo stile dell'architettura greca classica che inizi\u00f2 a svilupparsi nel VII secolo a.C. Gli studiosi lo hanno variamente descritto come greco, romano o greco-romano, collegando generalmente all'arte ellenistica, spesso specificando caratteristiche speciali e l'influenza locale armena. Alcuni studiosi hanno enfatizzato l'influenza armena sulla sua architettura definendolo \"Armeno-Ellenico\" (Sahinian), mentre altri hanno completamente escluso questo punto di vista, definendolo \"una struttura aliena sul territorio armeno\". Toros Toramanian, per esempio ha evidenziato la singolarit\u00e0 del tempio come edificio in stile romano sull'Altopiano armeno e \"rimarca come essenzialmente la costruzione di Garni non abbia avuto essenzialmente alcuna influenza sull'architettura armena contemporanea o successiva.\" D'altra parte Sahinian lo defin\u00ec un \"prodotto della arte costruttiva-architetturale del periodo ellenistico\" assomiglia del tutto al tempio urarturiano di Mu\u1e63a\u1e63ir del IX secolo a.C.\nIl tempio \u00e8 un periptero (un tempio circondato da un portico colonnato) costruito su un podio elevato. \u00c8 stato costruito con pietra in basalto grigio estratto localmente. Il tempio \u00e8 formato da un pronao e una cella (\"naos\"). Il tempio \u00e8 supportato da un totale di 24 colonne alte di ordine ionico: sei di fronte, sei sul retro e otto sui lati (le colonne d'angolo sono contate due volte). Basandosi su un'analisi comparativa Sahinian ritiene che le colonne provengano dall'Asia Minore.\nEsterno.\nIl frontone triangolare ritrae piante e figure geometriche. La scala ha nove scalini inusualmente alti (), circa il doppio del solito. Tananyan suggerisce che questo possa essere voluto per inspirare un senso di umilt\u00e0 nelle persone fisiche e per richiedere uno sforzo fisico per raggiungere l'altare. Su entrambi i lati della scala ci sono dei piedistalli rozzamente squadrati. Su entrambi \u00e8 scolpito Atlante, il titano che sostiene la terra, in una maniera che sembra che sostenga il tempio sulle sue spalle. Si assume che originariamente i piedistalli sostenessero altari sacrificali.\nL'esterno del tempio \u00e8 riccamente decorato. I fregi ritraggono una linea continua di acanti. Inoltre sono ornati i capitelli, architravi e il soffitto. Sulle pietre della cornice fontale si proiettano sculture di teste di leone. Un frammento dell'architrave che porta una testa di leone \u00e8 stata rimossa dal capitano J. Buchan Telfer alla fine del XIX secolo e donata da lui al British Museum in 1907.\nCella.\nLa cella del tempio \u00e8 alta , lunga e larga . A causa delle sue dimensioni relativamente piccole \u00e8 stato proposto che anticamente contenesse una statua e le cerimonie fossero tenute all'esterno. La cella \u00e8 illuminata da due fonti: l'ingresso sproporzionatamente grande di 2,29 per 4,68 m e l'apertura del tetto di 1,74 per 1,26 m.\nStato e uso corrente.\nAttrazione turistica.\nIl tempio \u00e8 la pi\u00f9 significativa struttura armena dell'epoca pre-cristiana ed \u00e8 diventato un simbolo di quest'era. Inoltre \u00e8 il solo edificio colonnato rimasto in Armenia e nella precedente Unione Sovietica. Divenne una destinazione turistica anche prima della sua restaurazione negli anni 1970. Oggigiorno \u00e8, con il vicino monastero di Geghard, una delle principali attrazioni turistiche in Armenia. La maggior parte delle persone che visitano Garni visitano anche Geghard. I due siti sono spesso noti collettivamente come Garni-Geghard (\u0533\u0561\u057c\u0576\u056b-\u0533\u0565\u0572\u0561\u0580\u0564). Nel 2013 circa persone visitarono il tempio. Tra i visitatori ci sono stati il presidente cipriota Demetris Christofias, la first lady polacca Anna Komorowska, il presidente austriaco Heinz Fischer, il cantante d'opera Montserrat Caball\u00e9, il presidente greco Karolos Papoulias, le personalit\u00e0 televisive Khlo\u00e9 e Kim Kardashian, e il commediografo statunitense Conan O'Brien. O'Brien che visit\u00f2 il tempio nell'ottobre 2015 con la sua assistente armena Sona, film\u00f2 un episodio che includeva danze al tempio di Garni. L'episodio fu trasmesso sul suo late-night talk show il 17 novembre 2015 e fu visto da 1,3 milioni di spettatori.\nConservazione.\nIl tempio e la fortezza fanno parte del Riserva museale culturale e storica di Garni (), che occupa ed \u00e8 supervisionata dal Servizio per la protezione dell'ambiente storico e riserve museali culturali, un'agenzia dipendente dal Ministero della cultura della Repubblica di Armenia. La lista degli oggetti intangibili storici e dei monumenti culturali della zona comprende 11 elementi nell'area.\nIn un sondaggio del 2006, oltre tre quarti dei visitatori valutarono lo stato di conservazione di Garni come \"buono\" o \"molto buono\". Nel 2011 l'UNESCO assegn\u00f2 al Museo-Riserva di Garni il premio internazionale Melina Mercuri per la protezione e la gestione di panorami culturali per le \"misure intraprese per preservare le sue vestigia culturali e l'enfasi messa nello sforzo di interpretare ed aprire il sito per visitatori nazionali ed internazionali.\"\nSantuario neopagano.\nDal 1990, il tempio \u00e8 stato il santuario principale dei seguaci del Neopaganesimo armeno, che tengono annualmente cerimonie al tempio, specialmente il 21 marzo, il nuovo anno pagano. In quel giorno, che coincide con Nawr\u016bz, il nuovo anno iraniano, i neopagani armeni celebrano il compleanno del dio del fuoco, Vahagn. Celebrazioni neopagane si tengono anche durante il festival estivo di Vardavar, che ha origini pagane pre-cristiane.\nEventi degni di nota.\nLa piazza di fronte al tempio \u00e8 a volte usata come sito per concerti. Nel 1985 il festival musicale della tv sovietica Pesnya goda (\"Canzone dell'anno\") fu registrato presso il tempio. Un altro concerto degno di nota fu tenuto il 2 luglio 2004 dall'Orchestra da camera nazionale armena, condotta da Aram Gharabekian. L'orchestra suon\u00f2 opere di Aram Il'i\u010d Cha\u010daturjan, Komitas, Edvard Mirzoyan, Strauss, Mozart e altri compositori.\nLa torcia dei primi Giochi pan-armeni fu accesa vicino al tempio il 28 agosto 1999.\nRappresentazioni.\nIl tempio compare sul retro della banconota da 5000 Dram armeni in uso dal 1995 al 2005.\nIncidenti.\nIl 25 settembre 2014 Maksim Nikitenko, un turista russo ha deturpato il tempio scrivendo con della vertice spray \"\u0412 \u043c\u0438\u0440\u0435 \u0438\u0434\u043e\u043b \u043d\u0438\u0447\u0442\u043e\" (letteralmente \"Nel mondo, l'idolo non \u00e8 niente\"). La scritta venne cancellata qualche giorno dopo. Il servizio di stato armeno per la protezione delle riserve storiche e culturali ha fatto causa contro Nikitenko nel febbraio 2015, chiedendo il risarcimento del danno risultato dal vandalismo, quantificato in 839.390 Dram armeni (~$1,760). Nell'aprile 2015 la corte della provincia di Kotayk ha condannato Nikitenko a due mesi di detenzione e a una multa per l'ammontare richiesto dal servizio di stato armeno."}
{"id": "7536379", "revid": "287204", "url": "https://it.wikipedia.org/wiki?curid=7536379", "title": "Josef Kaiser", "text": "Biografia.\nScultore dalla zecca austriaca, ha inciso nel 2002 tutte le monete euro austriache."}
{"id": "7536380", "revid": "465169", "url": "https://it.wikipedia.org/wiki?curid=7536380", "title": "Netflix &amp; Chill", "text": "Netflix &amp; Chill \u00e8 un singolo del rapper tedesco Kay One in collaborazione con il cantante Mike Singer, pubblicato il 24 maggio 2018 come terzo estratto dal suo settimo album in studio \"Anders\"."}
{"id": "7536386", "revid": "12109", "url": "https://it.wikipedia.org/wiki?curid=7536386", "title": "CV-22 Osprey", "text": ""}
{"id": "7536387", "revid": "12109", "url": "https://it.wikipedia.org/wiki?curid=7536387", "title": "HC-130P Combat King", "text": ""}
{"id": "7536388", "revid": "12109", "url": "https://it.wikipedia.org/wiki?curid=7536388", "title": "HC-130J Combat King II", "text": ""}
{"id": "7536391", "revid": "300067", "url": "https://it.wikipedia.org/wiki?curid=7536391", "title": "Serie A 2018-2019 (pallacanestro maschile)", "text": "La Serie A 2018-2019, chiamata per ragioni di sponsorizzazione LBA PosteMobile, \u00e8 stata la 97\u00aa edizione del massimo campionato italiano di pallacanestro maschile. Il titolo di campione d'Italia \u00e8 andato alla Reyer Venezia (al 4\u00ba Scudetto della propria storia, secondo in tre anni) che nella serie di finale dei playoff ha sconfitto per 4-3 la Dinamo Sassari.\nIl campionato prevedeva una sola retrocessione per via dell'allargamento a 18 squadre dalla stagione successiva. Al termine della stagione regolare \u00e8 retrocessa in Serie A2 la Auxilium Pallacanestro Torino, successivamente esclusa da ogni competizione per inadempienze economiche che l'hanno condotta al fallimento.\nRegolamento.\nAl via del campionato, le squadre partecipanti sono 16. Il posto della squadra retrocessa nella scorsa stagione, l'Orlandina Basket, \u00e8 stato preso dall'Alma Trieste, che ritorna cos\u00ec in Serie A dopo 14 anni, a seguito del fallimento del 2004.\nLa stagione regolare prevede che ogni squadra disputi 30 partite, giocando contro tutte le altre squadre due volte in un girone di andata ed uno di ritorno. Al termine verranno disputati dei play-off fra le migliori otto squadre in classifica. La squadra che si \u00e8 classificata in fondo alla classifica della stagione regolare retrocede in Serie A2, venendo rimpiazzata nella stagione successiva dalle 3 squadre vincitrici del campionato \"cadetto\".\nIl 26 gennaio 2018, il Consiglio Federale ha approvato il cambiamento alle regole dei format per la formazione delle squadre. Ad ogni squadra \u00e8 concesso di avere in rosa 5 o 6 giocatori stranieri, scegliendo in alternativa una delle due seguenti soluzioni:\nScegliendo la formula del \"5+5\", la squadra accede ai premi distribuiti a fine anno; scegliendo invece la formula \"6+6\", il club non pu\u00f2 competere per alcun premio e dovr\u00e0 anche pagare una luxury-tax di 40.000 euro.\nStagione regolare.\nClassifica.\n\"Aggiornata al 12 maggio 2019.\"\nNote\n&lt;br&gt;\nLegenda:\nRisultati.\n\"Aggiornati al 12 maggio 2019.\"\nPunteggi in divenire.\n\"Aggiornati al 12 maggio 2019.\"\nClassifica in divenire.\n\"Aggiornata al 12 maggio 2019\".\nCalendario.\n\"Aggiornato al 12 maggio 2019.\"\nPlay-off.\nOgni serie dei quarti di finale e di semifinale \u00e8 al meglio delle 5 partite: l'ordine delle partite \u00e8: gara-1, gara-2 ed eventuale gara-5 in casa della meglio classificata. La finale invece \u00e8 al meglio delle 7 partite: l'ordine delle partite \u00e8: gara-1, gara-2 in casa della meglio classificata, gara-3 e gara-4 in casa dell'avversaria, eventuali gara-5 e gara-7 in casa della meglio classificata, eventuale gara-6 in casa dell'avversaria.\nTabellone.\n\"Aggiornato al 21 giugno 2019.\"\nVerdetti.\nPremi.\nLBA Playoff.\nFonte: LegaBasket"}
{"id": "7536394", "revid": "125374746", "url": "https://it.wikipedia.org/wiki?curid=7536394", "title": "Gianguido D'Alberto", "text": "Biografia.\nDopo aver conseguito il diploma di liceo classico nel 1996, si laurea in giurisprudenza all'Universit\u00e0 di Teramo nel 2002 con una tesi sulla giustizia costituzionale. Nell'anno successivo vince due concorsi per l'accesso al dottorato di ricerca, dapprima in tutela dei diritti fondamentali e poi in diritto costituzionale e diritto costituzionale europeo. Nel 2008 ottiene un dottorato di ricerca in quest'ultima materia.\nNel 2010 lavora presso il consiglio regionale dell'Abruzzo nel ruolo di funzionario esperto per l'assistenza tecnico-giuridica e legislativa.\nDal 2006 al 2008 ha insegnato diritto ed economia all'Istituto paritario \"Il Nazareno\" sempre a Teramo.\nNel 2018 si candida come sindaco di Teramo per le elezioni amministrative, sostenuto da una coalizione di centro-sinistra. Al ballottaggio del 24 giugno vince con il 53,26% dei voti prevalendo sul candidato di centro-destra Giandonato Morra."}
{"id": "7536397", "revid": "1346043", "url": "https://it.wikipedia.org/wiki?curid=7536397", "title": "Il letto racconta", "text": ""}
{"id": "7536400", "revid": "57342", "url": "https://it.wikipedia.org/wiki?curid=7536400", "title": "Francesco Paolo Moncada", "text": "Biografia.\nTerzogenito di Corrado, X principe di Patern\u00f2, e di Stefania Starrabba dei principi di Giardinelli, nel 1895 spos\u00f2 la nobile milanese Cristina Archinto dei marchesi di Parona.\nDetto \"Conte di Cammarata\", fu maggiore di cavalleria nella riserva e nel 1925 gli fu concesso per Regio Decreto il titolo di conte. Attivo anche in politica, fu eletto deputato alla Camera nella XX legislatura.\nIl suo unico figlio, Corrado (1896-1984), \u00e8 stato tenente nel reggimento dei corazzieri della guardia."}
{"id": "7536401", "revid": "399", "url": "https://it.wikipedia.org/wiki?curid=7536401", "title": "Emilio Brenta", "text": "Entrato in Accademia Navale giovanissimo, veniva nominato Guardiamarina nel 1910.\nNella guerra italo-turca partecip\u00f2 con la Div. Navale al comando del C.V. Enrico Millo al forzamento dei Dardanelli (1911) e poi alla guerra di Libia (1912). Partecip\u00f2 poi alla Grande guerra (1915/18) ottenendo decorazioni al valore stando, tra l'altro, Aiutante dell'Ammiraglio Casanova e, successivamente alla guerra, comandando le siluranti Alcione, Dezza e l'esploratore Lanzerotto Malocello."}
{"id": "7536407", "revid": "99701085", "url": "https://it.wikipedia.org/wiki?curid=7536407", "title": "Gwyllgi", "text": "Il gwyllgi (; nome composto di \"gwyllt\" \"selvaggio\" o \"gwyll\" \"crepuscolo\" + \"ci\" \"cane\") \u00e8 un cane mitologico gallese che appare come uno spaventoso fantasma di un mastino inglese o di un lupo nero (simile a un canis dirus) con un alito mortale e occhi rossi fiammeggianti.\nViene spesso chiamato \"The Dog of Darkness\"(il cane dell'oscurit\u00e0) o \"The Black Hound of Destiny\"(il mastino nero del destino), i ritrovi prediletti per le apparizioni sono strade solitarie durante la notte.\nCi sono stati molti avvistamenti di questa bestia nel nord est del Galles. In particolare, nel passaggio Nant y Garth che si trova vicino a Llandegla nel Denbighshire. \u00c8 stato persino avvistato fino a Marchwiel in Wrexham e al giorno d'oggi ci sono ancora molti avvistamenti di questa spaventosa creatura."}
{"id": "7536413", "revid": "767487", "url": "https://it.wikipedia.org/wiki?curid=7536413", "title": "Ho trovato un milione di dollari", "text": "Ho trovato un milione di dollari (\"Blank Check\") \u00e8 una commedia diretta da Rupert Wainwright del 1994, prodotta dalla casa di produzione di Disney. Il film \u00e8 uscito nel febbraio del 1994 in U.S.A, per arrivare in Europa qualche mese dopo.\nTrama.\nPreston Waters \u00e8 un intraprendente dodicenne che sogna di diventare ricco per avere le sue regole e la sua camera, motivi di discussione con la sua famiglia. Il padre decide di dare a Preston un assegno del valore di 11$ per aprire un conto e avere un interesse.\nQuando tenta invano di depositare l'assegno in banca, Preston conosce Shay Stanley, impiegata della banca, ma anche agente dell'FBI sotto copertura. Deluso dall'impossibilit\u00e0 di aprire un conto con una cifra cos\u00ec bassa, Preston si avvia verso casa con la sua bicicletta; lungo la strada per\u00f2 viene investito da Quiegley, losco individuo appena uscito di galera. Durante il diverbio a seguito dell'incidente, Quiegley, spaventato dalle volanti della polizia che erano intervenute sul posto, decide di lasciare al ragazzo un assegno in bianco a titolo di risarcimento. Prima dell'incidente Quiegley aveva contattato un suo vecchio collaboratore per ripulire un milione di dollari rubati, con numero di serie sequenziale. Tornato a casa, Preston decide di inserire proprio 1 milione di dollari come importo dell'assegno bianco. Il giorno successivo Preston va in banca a incassare l'assegno e trova a sua insaputa il banchiere amico di Quiegley che inizialmente insospettito, decide comunque di consegnare i soldi, pensando che Queigley avesse avuto l'idea di usare un bambino per non lasciare sospetti. Attimi dopo arriva il vero collaboratore, di nome \"Yogurt\", che si trover\u00e0 la cattiva notizia.\nPreston utilizza i soldi per fare la bella vita e compra una grande casa, con piscina e un'infinit\u00e0 di giochi. Tutto questo sotto falsa identit\u00e0, inventato un filantropo milionario di nome Machintosh. Preston affitta anche una limousine e diventa molto amico dell'autista, Henry, che diventer\u00e0 il suo compagno di avventure e giochi. Preston finge di lavorare per questo milionario di nome Machintosh, giustificando i suoi vestiti nuovi e tutte le sue folli spese. Quiegley, il banchiere e Yogurt incontrano Preston, che per\u00f2 sfugge loro in modo ironico, grazie all'aiuto di una fontana.\nPer il suo compleanno il ragazzino decide di organizzare una grande festa senza badare a spese. Per giustificare questo evento, il giovane racconta che il festeggiato \u00e8 il milionario Machintosh. Durante i festeggiamenti, Preston si rende conto di non riuscire a pagare il conto e di aver speso l'intero milione di dollari in solo una settimana. La situazione si complica e il giovane protagonista capisce che i soldi non fanno la felicit\u00e0, grazie anche a una visita del padre nell'ufficio di Machintosh.\nIl criminale Quiegley scopre che Machintosh non esiste ed ha l\u2019idea di assumere l\u2019identit\u00e0 del miliardario inventata dal ragazzo per continuare i suoi affari sporchi. Preston viene dunque catturato da Quiegley e dalla sua banda, ma interviene subito l'FBI che stava indagando sulle attivit\u00e0 di Machintosh, accusato di aver usato soldi rubati. Quiegley viene arrestato e portato via e Preston torna dalla sua famiglia, che lo sta aspettando con una semplice e bella torta di compleanno.\nProduzione.\n\"Ho trovato un milione di dollari\" \u00e8 stato distribuito nel 1994 dalla Buena Vista International - Walt Disney Home video.\nLa regia \u00e8 stata affidata a Rupert Wainwright.\nLa pellicola ha avuto una nomination al Giffoni Film Festival del 1994.\nRiprese.\nLe riprese sono state effettuate nell'agosto del 1993 in U.S.A. In particolare in:\nTutte localit\u00e0 appartenenti allo stato del Texas.\nIncassi.\n\"Ho trovato un milione di dollari\" ha avuto un grande successo, incassando 30.577.969 $."}
{"id": "7536425", "revid": "300067", "url": "https://it.wikipedia.org/wiki?curid=7536425", "title": "Joaquim Brandao Gomes", "text": ""}
{"id": "7536431", "revid": "729019", "url": "https://it.wikipedia.org/wiki?curid=7536431", "title": "Sd.Kfz. 233", "text": "Lo Sd.Kfz. 233, abbreviazione della dicitura completa Sonderkraftfahrzeug 233 (veicolo speciale 233), \u00e8 stato un'autoblindo progettata e costruita nella Germania nazista tra il 1942 e il 1942 presso la B\u00fcssing AG, assegnata ai reparti di ricognizione dell'Esercito tedesco durante la seconda guerra mondiale.\nSviluppo.\nNel 1942 fu sentita l'esigenza di dotare i reparti esploranti della Wehrmacht di un mezzo che avesse le stesse caratteristiche, in termini di mobilit\u00e0, delle gi\u00e0 esistenti autoblindo, ma che fosse equipaggiato con un cannone in grado di sviluppare una maggiore potenza di fuoco. Ci si rese conto, infatti, che il pezzo da 20\u00a0mm in quel momento installato su tali mezzi non era in grado di affrontare efficacemente sbarramenti difensivi realizzati dalla fanteria nemica quali nidi di mitragliatrice o piccoli bunker. Si decise, allora, di costruire un mezzo che montasse un cannone da 75\u00a0mm a canna corta.\nCaratteristiche tecniche.\nLa nuova autoblindo Sd.Kfz. 233 fu basata sul collaudato telaio della precedente Sd.Kfz. 232 a otto ruote motrici, impiegata proficuamente dalla Wehrmacht su tutti i teatri di guerra. La torretta girevole fu eliminata e la camera di combattimento, lasciata scoperta, fu dotata di un pezzo 7,5 cm StuK 37 L/24 (lo stesso installato sulle prime versioni del Panzer IV) disassato sulla destra; a sinistra si trovava infatti la postazione del pilota, completa di visore corazzato. La difesa ravvicinata contro la fanteria era affidata a una mitragliatrice MG 34 o MG 42 da 7,92\u00a0mm installata su un affusto mobile. Il veicolo era dotato di una leggera blindatura che oscillava dai 14,5 mm frontali agli 8 laterali. L'unit\u00e0 motrice era un B\u00fcssing-NAG L8V capace di erogare 180\u00a0hp a un regime di giri al minuto, abbastanza per far raggiungere al mezzo una velocit\u00e0 massima di circa 85 km/h in condizioni ottimali. Il cambio era sempre fornito dalla B\u00fcssing-NAG, contava sei marce avanti e sei retromarce. Poich\u00e9 era stata prevista una postazione di guida in entrambe le estremit\u00e0 del telaio, il mezzo poteva procedere a marcia indietro con la stessa fluidit\u00e0 di guida della normale direzione di marcia.\nImpiego operativo.\nSebbene il suo scopo fosse quello di appoggiare la fanteria tramite l'utilizzo di proiettili HE, il cannone, abbondantemente testato sui primi Panzer IV, poteva essere letale contro veicoli dotati di blindatura analoga o, persino, contro carri leggeri: l'uso di un proiettile perforante era in grado di penetrare una corazza spessa 35\u00a0mm sino a 1000 m. Questo cannone risultava invece inefficace contro carri ben corazzati, ad esempio i sovietici KV-1 e T-34, oppure i britannici Mk II Matilda."}
{"id": "7536439", "revid": "767487", "url": "https://it.wikipedia.org/wiki?curid=7536439", "title": "Coppa Italia di beach soccer 2018", "text": "La coppa Italia di beach soccer 2018 \u00e8 stata la 19\u00aa edizione della coppa Italia di calcio da spiaggia, la 15\u00aa sotto l\u2019egida della FIGC; \u00e8 stata vinta dal Catania Beach Soccer.\nFormato.\nL\u2019edizione 2018 della coppa Italia, prevede la partecipazione di 20 squadre. Il torneo comincer\u00e0 con un turno preliminare a cui parteciperanno 8 squadre. Le 4 che passeranno il turno si aggregheranno alle restanti 12 per formare il turno degli ottavi di finale.\nTutti i turni si svolgono in partita secca.\nPreliminari.\nDi seguito le partite valevoli per il turno preliminare:\nFase finale.\nLa fase finale si \u00e8 svolta interamente tra il 5 e l\u20198 luglio.\nPiazzamenti.\nDi seguito tutti gli incontri per stabilire il ranking finale:"}
{"id": "7536451", "revid": "1522738", "url": "https://it.wikipedia.org/wiki?curid=7536451", "title": "Partito Comunista Nepalese", "text": "Il Partito Comunista Nepalese (in nepalese \u0928\u0947\u092a\u093e\u0932 \u0915\u092e\u094d\u092f\u0941\u0928\u093f\u0937\u094d\u091f \u092a\u093e\u0930\u094d\u091f\u0940, \"N\u0113p\u0101la kamyuni\u1e63\u1e6da p\u0101r\u1e6d\u012b\") \u00e8 stato un partito politico comunista nepalese fondato il 17 maggio 2018 dall'unificazione di due partiti comunisti:\nEra il pi\u00f9 grande partito comunista dell'Asia meridionale e il terzo pi\u00f9 grande del continente.\nIl partito aveva la maggioranza dei seggi alla Camera dei Rappresentanti, con 174 seggi su 275 (in occasione delle elezioni parlamentari del 2017, il Partito Comunista del Nepal (marxista-leninista unificato) aveva ottenuto 121 seggi, il Partito Comunista del Nepal (centro maoista) 53), nonch\u00e9 all'Assemblea nazionale e in sei delle sette Assemblee provinciali. I presidenti del partito erano Khadga Prasad Sharma Oli, Primo ministro dal 15 febbraio 2018, e Pushpa Kamal Dahal.\nI due partiti fondatori si sono nuovamente separati l'8 marzo 2021."}
{"id": "7536465", "revid": "83531", "url": "https://it.wikipedia.org/wiki?curid=7536465", "title": "Attentato di Toronto del 23 aprile 2018", "text": "L'attentato di Toronto del 23 aprile 2018 \u00e8 stato un attacco con veicolo ariete avvenuto il 23 aprile 2018 a Toronto, nell'Ontario, in Canada. Un uomo, successivamente identificato come Alek Minassian, guid\u00f2 un furgone preso a noleggio sfrecciando nel quartiere degli affari del North York City Centre e prendendo deliberatamente di mira i pedoni, uccidendo 11 persone e ferendone 15, alcune in modo grave.\nL'attacco inizi\u00f2 all'incrocio tra Yonge Street e Finch Avenue, e prosegu\u00ec verso sud lungo i marciapiedi di Yonge Street, vicino a Sheppard Avenue.\nIl venticinquenne Minassian venne arrestato illeso a sud della scena del crimine, dopo aver istigato un agente di polizia affinch\u00e9 lo uccidesse. L'arresto venne effettuato alle 13:32, sette minuti dopo la prima chiamata al 911.\nL'incidente fu il pi\u00f9 letale attacco tramite veicoli nella storia del Canada.\nL'attacco.\nLa prima chiamata al 911 che riportava pedoni colpiti fu ricevuta alle 13:25 fuso orario orientale.\nA Finch Avenue, un furgoncino Chevrolet Express bianco, noleggiato da Ryder, oltrepass\u00f2 un semaforo rosso, per poi dirigersi verso sud sul marciapiede sul lato ovest di Yonge Street, investendo molti pedoni e procedendo la marcia per molti altri isolati, colpendo ulteriori persone.\nIl video della telecamera di sicurezza di un'azienda locale mostr\u00f2 che il furgone raggiunse Tolman Street, che si trova a un isolato a sud di Finch Avenue, alle 13:24. Un testimone raccont\u00f2 che l'autista guardava le vittime direttamente negli occhi durante l'attacco e si comportava come se stesse \"giocando un videogioco, cercando di uccidere quante pi\u00f9 persone possibili\".\nAd un certo punto, il furgone rientr\u00f2 nella carreggiata, ma giunto al Park Home Avenue, si trov\u00f2 ancora sul marciapiede, colpendo i pedoni lungo il tragitto di fronte a Mel Lastman Square, una piazza civica sul lato ovest di Yonge Street distante 1,4 chilometri a sud di Finch Avenue (16 isolati dopo).\nI paramedici vennero inviati immediatamente e il Sunnybrook Health Sciences Center venne attivato come centro di emergenza. Nove persone morirono sulla posto e 15 rimasero ferite. Alle 20:15 ora locale, il servizio di polizia di Toronto annunci\u00f2 il decesso di una decima persona.\nIl centro medico rifer\u00ec che due persone erano arrivate prive di segni di vita e vennero dichiarate morte all'arrivo; cinque erano in condizioni critiche, due gravi e una in discrete condizioni.\nL'arresto.\nUn solo agente di polizia adibito al controllo del traffico, di nome Ken Lam, intercett\u00f2 il furgone danneggiato, che venne fermato sul marciapiede nord di Poyntz Avenue, appena a ovest di Yonge Street e a due isolati a sud di Sheppard Avenue, a circa 2,3 chilometri a sud di dove era iniziato l'attacco.\nLam ferm\u00f2 la sua volante vicino al furgone e affront\u00f2 il guidatore, in seguito identificato come Alek Minassian, che si trovava in piedi vicino alla portiera lato guida aperta.\nDurante lo scontro, Minassian estrasse ripetutamente la mano dalla tasca posteriore e punt\u00f2 un oggetto di colore scuro verso l'ufficiale di polizia simile ad una pistola.\nLam ordin\u00f2 a Minassian di gettarsi a terra, mentre Minassian tent\u00f2 ripetutamente di provocare l'agente affinch\u00e9 lo uccidesse, gridandogli \"in testa!\" quando l'ufficiale lo avvert\u00ec che poteva finire ucciso.\nLam and\u00f2 quindi dalla sua volante e spense la sirena. Mentre Minassian e Lam avanzavano l'uno verso l'altro, l'ufficiale riconobbe che l'oggetto nella mano di Minassian non era una pistola, ritir\u00f2 la propria pistola e prese il manganello. Minassian quindi lasci\u00f2 cadere l'oggetto dalla sua mano, si butt\u00f2 a terra e si arrese a Lam. Venne arrestato alle 13:32.\nLa polizia identific\u00f2 l'uomo come il venticinquenne Alek Minassian, che non aveva precedenti penali.\nIndagini.\nDurante il suo interrogatorio, avvenuto la sera stessa dell'arresto ma reso noto ai media solamente alla fine del 2019, Minassian disse di essere un incel e dichiar\u00f2 di far parte di un \"movimento ribelle\". Egli disse di essere vergine e di non aver mai avuto una fidanzata e di aver progettato l\u2019attentato come forma di ritorsione per non aver mai fatto sesso. Lo infastidiva che le donne preferissero dei \u201cbruti\u201d a lui. Egli dichiar\u00f2 inoltre che nei precedenti anni aveva frequentato diversi forum online di incel e, sempre secondo la sua versione, sarebbe entrato in contatto con Elliot Rodger e Chris Harper-Mercer, responsabili di due attentati terroristici nel 2014 e nel 2015.\nSecondo il suo profilo LinkedIn, \u00e8 stato studente al Seneca College di North York dal 2011 al 2018 e viveva a Richmond Hill, un sobborgo a nord di Toronto.\nEra uno sviluppatore di software. I suoi ex compagni di classe alla Thornlea Secondary School di Thornhill lo descrissero come \"non eccessivamente socievole\" e \"innocuo\".\nVerso la fine del 2017, Minassian si \u00e8 arruolato nelle forze armate canadesi per due mesi, prima di richiedere il congedo volontario dopo 16 giorni di formazione recluta. Un alto ufficiale militare ha detto che Minassian \"non si stava adattando alla vita militare, anche in materia di abbigliamento, portamento e interazioni di gruppo in un contesto militare\" e \"non c'erano segnali preoccupanti e nulla che potesse prospettare qualcosa di simile\".\nA seguito dell'attacco, un post di Facebook attribuito a Minassian inizi\u00f2 a circolare online ed indicava che Minassian si identificava come un incel (\"celibe involontario\"). Il post era datato 23 aprile e recitava:Private (Recruit) Minassian Infantry 00010, wishing to speak to Sgt 4chan please. C23249161. The Incel Rebellion has already begun! We will overthrow all the Chads and Stacys! All hail the Supreme Gentleman Elliot Rodger!\n\"(Confidenziale) Soldato semplice Minassian Reggimento 00010, desidero parlare al Sergente 4chan per favore. C23249161. La Ribellione Incel \u00e8 gi\u00e0 iniziata! Spodesteremo tutti i Chad e le Stacy! Tutti acclamino il Gentiluomo Supremo, Elliot Rodger!\"\n4chan \u00e8 una popolare, ma controversa imageboard di internet. \"Chad\" e \"Stacy\" sono soprannomi usati nei forum relativi a incel e sul /r/incels subreddit (bloccato dal 7 novembre 2017) su Reddit per riferirsi a uomini e donne sessualmente attivi e attraenti; un subreddit \u00e8 una singola comunit\u00e0 su Reddit basata su un argomento di interesse.\nElliot Rodger \u00e8 stato il responsabile del massacro di Isla Vista del 2014 in California. Rodger intendeva colpire gli uomini sessualmente di successo e le donne, ci\u00f2 lo hanno portato ad essere idolatrato post-mortem da alcune persone su comunit\u00e0 online di estremismo misogino, compresi diversi siti web di incel.\nFacebook conferm\u00f2 successivamente che l'account era quello di Minassian.\nUna fonte del Dipartimento della Difesa Nazionale canadese ha dichiarato ai media che C23249161 era il numero di identificazione militare di Minassian durante il suo addestramento militare.\nProcesso.\nIl 24 aprile 2018, Minassian \u00e8 apparso senza un avvocato davanti alla Corte di giustizia dell'Ontario in un tribunale di Toronto, ammanettato e con indosso una tuta bianca da carcere. \u00c8 stato accusato di 10 omicidi di primo grado e 13 tentati omicidi. Gli \u00e8 stato intimato di non contattare nessuno delle presunte vittime di tentato omicidio. Suo padre, Vahe Minassian, ha atteso l'udienza in lacrime riferendo ai giornalisti di non aver parlato con suo figlio. Minassian \u00e8 stato accusato di tre ulteriori accuse di tentato omicidio il 10 maggio; un totale di 16 accuse.\nIl suo processo, inizialmente previsto a febbraio 2020, \u00e8 stato poi spostato nei mesi successivi a causa della pandemia di covid-19.\nSuccessivamente il giudice dichiarer\u00e0 che la principale motivazione di Minassian non fu il movimento incel, ma che in realt\u00e0 stava principalmente cercando notoriet\u00e0 e che durante l'interrogatorio aveva mentito nella maggior parte delle sue affermazioni riguardo il movimento incel.\nVittime.\nLa polizia di Toronto ha riferito che la maggior parte delle vittime erano donne, ma non ci sono prove che le donne siano state deliberatamente prese di mira.\nIl 27 aprile 2018, la polizia ha rilasciato i nomi delle otto donne e due uomini uccisi nell'attacco.\nMinassian \u00e8 stato anche accusato dei tentati omicidi di Robert Anderson, Amir Kiumarsi, Aleksandra Kozhevinikova, Mavis Justino, Morgan McDougall, Jun Seok Park, Samantha Peart, So Ra, Catherine Riddell, Sammantha Samson, Beverly Smith, Amaresh Tesfamariam e Yunsheng Tian.\nNel 2021 \u00e8 morta anche Amaresh Tesfamariam per via delle ferite subite nell'attacco di anni prima, facendo cos\u00ec salire a 11 il numero di morti.\nConseguenze.\nLa metropolitana e i servizi di autobus della zona sono stati immediatamente chiusi o reindirizzati dalla Toronto Transit Commission. Alcune parti di Yonge Street sono state recintate fino alla fine del 24 aprile per l'indagine della polizia. Gli edifici civici nell'area furono chiusi alla fine del 23 aprile e rimasero chiusi per tutto il 24 aprile. Le aziende dell'area furono lasciate libere, ma in aree di morti pedonali, quelle che fronteggiavano su Yonge Street potevano accedere solo dagli ingressi posteriori. Molte aziende nelle aree pi\u00f9 colpite hanno scelto di chiudere per tutto il 24 aprile, mentre alcune sono state aperte in diversi momenti del pomeriggio del 24 aprile. L'area era completamente aperta e i servizi di transito sono ripresi entro il 25 aprile.\nLa sicurezza \u00e8 stata intensificata attorno ad un incontro dei ministri del G7 che si \u00e8 tenuto a Toronto in vista del 44 \u00b0 vertice del G7 a La Malbaie, in Qu\u00e9bec. I ministri sono stati informati dell'attacco poco dopo il verificarsi e il giorno successivo all'attacco, l'agenda dell'incontro ha incluso discussioni su terrorismo e social media e radicalizzazione della giovent\u00f9 online.\nEventi sportivi.\nIntorno all'Air Canada Center (rinominato Scotiabank Arena), le strade sono state chiuse e bloccate con autocarri a cassone ribaltabile, a causa di preoccupazioni di sicurezza per i fan radunati a Maple Leaf Square per assistere alla partita di playoff della National Hockey League tra Toronto Maple Leafs e Boston Bruins la sera del 23 aprile. Un momento di silenzio \u00e8 stato osservato durante il gioco in rispetto per le vittime.\nBarriere di cemento sono state poste lungo il bordo del marciapiede lungo Bremner Boulevard di fronte al Rogers Centre a causa delle stesse preoccupazioni per la sicurezza prima della partita di Toronto Blue Jays contro i Boston Red Sox il 24 aprile 2018. Prima del gioco, i Blue Jays hanno ringraziato alcuni dei primi soccorritori in una cerimonia, che includeva un video commemorativo per le vittime dell'attacco seguito da un momento di silenzio.\nReazioni.\nMolti leader nazionali hanno espresso il loro sostegno e le condoglianze nel periodo immediatamente successivo all'attacco, compreso il primo ministro canadese Justin Trudeau.\nL'agente Ken Lam \u00e8 stato lodato come un eroe per il suo uso misurato della forza per ottenere una risoluzione non fatale del suo confronto con Minassian, nonostante Minassian abbia cercato di indurlo a sparargli. Lam rimarc\u00f2 di aver fatto solo il suo dovere.\nLe luci alla CN Tower e il cartello 3D Toronto a Nathan Phillips Square erano incolori e oscurati per la sera del 23 aprile. Le bandiere sono state poste a mezz'asta nella maggior parte delle sedi governative a Toronto e nei paesi limitrofi.\nUn memoriale estemporaneo a Olive Square Park, sul lato est di Yonge Street, proprio di fronte alla strada da cui \u00e8 iniziato l'attacco, \u00e8 stato avviato da un residente locale alle 17:15. lo stesso giorno per le persone per mettere i fiori ed esprimere il loro dolore per iscritto. La persona che ha iniziato il memoriale ha indicato che tutti gli altri spazi pubblici lungo Yonge Street, tra cui Mel Lastman Square, sono stati isolati dal nastro della polizia, quindi ha scelto Olive Square, che non \u00e8 stata isolata. Piccoli memoriali che vanno da pochi mazzi di fiori a circa due dozzine di mazzi di fiori, oltre a messaggi cartacei, fotografie e candele in alcuni casi, sono stati stabiliti in ogni luogo da appena a sud di Finch Avenue fino a sud di Park Home Avenue, dove un pedone venne ucciso (all'angolo sud-ovest di Yonge Street e Park Home Avenue sono state uccise due vittime). Accanto alla fontana all'ingresso di Mel Lastman Square, dove \u00e8 stato colpito il maggior numero di persone (almeno due morti), un altro memoriale \u00e8 cresciuto fino a diventare un memoriale quasi grande come quello di Olive Square\nTorontoStrong.\nSono state organizzate diverse campagne di crowdfunding per raccogliere fondi per le spese delle famiglie delle vittime. Per coordinare meglio il crowdfunding, la citt\u00e0 di Toronto ha istituito il Fondo #TorontoStrong per sostenere le vittime e le loro famiglie, i primi soccorritori e le persone colpite dal trauma.\nDiverse veglie si sono svolte la settimana seguente. La sera del 24 aprile si \u00e8 svolta una piccola veglia a Lastman Square. Un'altra \u00e8 stato tenuto dalla Toronto Korean Community Association il 27 aprile a Lastman Square. La veglia \"#TorontoStrong\" \u00e8 stata tenuta dalla citt\u00e0 di Toronto il 29 aprile. Alla veglia di TorontoStrong hanno partecipato diverse migliaia di persone. Cominci\u00f2 con una marcia da Yonge e Finch e si concluse con un raduno a Lastman Square. All'incontro erano presenti leader della comunit\u00e0 e il primo ministro Trudeau, il governatore generale Julie Payette, il premier Wynne, il premier del Quebec Philippe Couillard e il sindaco Tory.\nIl memoriale estemporaneo fu rimosso il 3 giugno 2018 e in seguito sostituito con una targa temporanea. Il sindaco John Tory ha annunciato piani per erigere un memoriale permanente per l'attacco.\nIl 13 giugno 2018, il comitato direttivo volontario di # TorontoStrong ha annunciato la nomina dell'ex sindaco di Toronto Barbara Hall come amministratore del fondo. \u00c8 stata incaricata di distribuire i circa $ 3,4 milioni raccolti alle vittime e ai sopravvissuti entro il 28 settembre 2018."}
{"id": "7536466", "revid": "729019", "url": "https://it.wikipedia.org/wiki?curid=7536466", "title": "UFC 226", "text": " \nUFC 226: Miocic vs. Cormier \u00e8 stato un evento di arti marziali miste tenuto dalla Ultimate Fighting Championship il 7 luglio 2018 alla T-Mobile Arena di Las Vegas, negli Stati Uniti.\nPremi.\nI lottatori premiati ricevettero un bonus di 50.000 dollari.\nLegenda:"}
{"id": "7536474", "revid": "125608705", "url": "https://it.wikipedia.org/wiki?curid=7536474", "title": "Trevon Bluiett", "text": ""}
{"id": "7536475", "revid": "1848312", "url": "https://it.wikipedia.org/wiki?curid=7536475", "title": "Societ\u00e0 Sportiva Lazio 2018-2019", "text": "Questa voce raccoglie le informazioni riguardanti la Societ\u00e0 Sportiva Lazio nelle competizioni ufficiali della stagione 2018-2019.\nStagione.\nDopo aver iniziato il campionato 2018-19 con due sconfitte, i biancocelesti ottengono le prime affermazioni a scapito delle neopromosse Frosinone ed Empoli. In autunno, la squadra fa registrare buone prestazioni sul fronte nazionale e risultati contraddittori in Europa League; la qualificazione ai sedicesimi di finale viene ottenuta in anticipo, con tre vittorie ed altrettanti knock-out. La Lazio conclude poi il girone di andata al quarto posto, mentre in Coppa Italia elimina dapprima il Novara e successivamente l'Inter.\nSul versante europeo, i romani sono sconfitti dal Siviglia perdendo entrambe le gare. Le vicende del campionato portano inoltre i biancocelesti a rallentare la corsa per l'Europa, malgrado l'\u00e0ncora di salvezza rappresentata dalla Coppa Italia: gli uomini di Simone Inzaghi pervengono infatti alla finale, sconfiggendo il Milan nel ritorno dopo un pareggio all'andata. Terminato il campionato in ottava posizione, la squadra si impone sull'Atalanta per 2-0 nella finalissima conquistando l'accesso diretto all'Europa League.\nMaglie e sponsor.\nLo sponsor ufficiale per la stagione 2018-2019 \u00e8 Marathonbet, bookmaker online che ha sede a Brighton, nel Regno Unito. Il retro maglia \u00e8 stato arricchito dal marchio che nella stagione precedente \u00e8 stato main sponsor, ovvero S\u00e8leco, che va a sostituire proprio quello della sua brand extension S\u00e8leco Easy Life. In occasione delle gare di campionato Lazio- del 27 gennaio 2019 e Lazio- del 2 marzo 2019 e in quelle di Coppa Italia Lazio- del 26 febbraio 2019 e Milan-Lazio del 24 aprile 2019 sulle casacche laziali campeggiava come \"sleeve sponsor\" il logo della clinica Paideia, struttura sanitaria di riferimento del club romano. In occasione della finale di Coppa Italia -Lazio del 15 maggio 2019, \u00e8 presente come \"back jersey sponsor\" Igea Banca.\nOrganigramma societario.\nArea direttiva\nArea organizzativa\nArea marketing\nArea comunicazione\nArea tecnica\nArea sanitaria\nRosa.\n\"Rosa e numerazione sono aggiornate al 26 maggio 2019.\"\nStatistiche.\nStatistiche di squadra.\n\"Statistiche aggiornate al 26 maggio 2019\"."}
{"id": "7536481", "revid": "1159029", "url": "https://it.wikipedia.org/wiki?curid=7536481", "title": "Storia dell'Unione Sportiva Arezzo", "text": ""}
{"id": "7536510", "revid": "1983214", "url": "https://it.wikipedia.org/wiki?curid=7536510", "title": "Gardner Pinnacles", "text": "I Gardner Pinnacles(in lingua hawaiiana: P\u016bh\u0101honu) sono due spogli affioramenti rocciosi circondati da una scogliera facenti parte delle Isole Hawaii Nordoccidentali, con coordinate: .\nSi trovano a a nordovest di Honolulu e dalle French Frigate Shoals. L'area totale dei due piccoli isolotti, ci\u00f2 che resta di un antico vulcano, \u00e8 di 24 030 m\u00b2 (5,939 acri). Il punto pi\u00f9 alto raggiunge i 52 metri (170 piedi). La scogliera circostante ha un'area, misurata per eccesso, di 2,42811 km\u00b2 (0,937500 mi\u00b2 o 600,000 acri).\nI Gardner Pinnacles furono scoperti per la prima volta il 2 giugno 1820 dalla baleniera Americana \"Maro\" guidata dal capitano Joseph Allen.\nI Gardner Pinnacles sono casa di alcune specie di pesce che non si trovano in nessuna delle altre isole Hawaii Nordoccidentali, e presentano pi\u00f9 specie di corallo rispetto alle vicine isole di Necker e Nihoa. Sugli isolotti vivono numerosi insetti e alcune ricerche sostengono che siano state trovate due nuove specie di ragni.\nPoich\u00e9 sono parte di rifugio naturale, l'accesso ai Gardner Pinnacles \u00e8 vietato anche ai militari, i quali fecero tuttavia un atterraggio non autorizzato nel 1961-62 e fecero saltare in aria la cima dell'affioramento per creare un eliporto di emergenza per il progetto hawaiano HIRAN, un tentativo di determinare l'esatta posizione delle isole a scopo di navigazione. Ad oggi la cima non \u00e8 ancora stata riparata e i detriti dell'esplosione possono essere trovati sparpagliati su tutta l'area. Le pi\u00f9 vicine barriere/isole sono le French Frigate Shoals a sudest, e il Maro Reef a nordovest."}
{"id": "7536512", "revid": "486946", "url": "https://it.wikipedia.org/wiki?curid=7536512", "title": "Teenage Mom", "text": ""}
{"id": "7536513", "revid": "110157", "url": "https://it.wikipedia.org/wiki?curid=7536513", "title": "OnePlus 3T", "text": "OnePlus 3T (abbreviato in OP3T) \u00e8 uno smartphone prodotto da OnePlus. \u00c8 il successore di OnePlus 3 ed \u00e8 stato presentato il 15 novembre 2016.\nCommercializzazione.\nOnePlus 3T \u00e8 stato messo in vendita il 15 novembre 2016 tramite un video live di Facebook. \u00c8 andato in vendita in un nuovo colore Gunmetal con l'opzione Soft Gold rilasciata subito dopo molto simile a OnePlus 3.\nPer celebrare il 20\u00ba anniversario di Colette, rivenditore francese di alta moda, abbigliamento e accessori, OnePlus e Colette hanno collaborato alla realizzazione di 250 esclusive versioni nere in edizione limitata del telefono con il logo Colette sul retro del telefono. Questa edizione esclusiva del telefono \u00e8 stata venduta a Parigi in un negozio Colette il 21 marzo 2017.\nSpecifiche tecniche.\nHardware.\nOnePlus 3T ha lo stesso design posteriore in metallo di OnePlus 3 ma ha anche un corpo in alluminio e bordi arrotondati. Il dispositivo \u00e8 disponibile in due colori, \"Gunmetal\" (nero/grigio) e \"Soft Gold\" (bianco/oro) e presenta lo stesso display AMOLED con protezione Gorilla Glass 4, di OnePlus 3.\nOnePlus 3T \u00e8 dotato di un processore Qualcomm Snapdragon 821, contiene 64 GB o 128 GB di memoria interna. Il telefono dispone anche dello stesso dispositivo di avviso che gli utenti possono utilizzare per passare rapidamente tra le modalit\u00e0 di avviso da silenzioso a priorit\u00e0 a tutte le notifiche. Include l'NFC e il sensore di impronte digitali \"IMX298 Sony\" posto sotto allo schermo.\nIl telefono possiede una batteria pi\u00f9 potente da 3400 mAh e ha ancora una volta le stesse funzionalit\u00e0 di ricarica rapida OnePlus denominate \"Dash Charge\", con la possibilit\u00e0 di ottenere il 60% della carica in 30 minuti.\nSoftware.\nOne Plus 3T possiede un sistema operativo nativo Android 6.0.1 Mashmallow. A partire dal 19 novembre 2017 ha iniziato a ricevere aggiornamenti stabili per Android 8.0 Oreo. Nel maggio 2018, OnePlus ha pubblicato OxygenOS 5.0.3 con la funzionalit\u00e0 Face Unlock. A luglio 2018, riceve l'aggiornamento a OxygenOS 5.0.4 con le patch di luglio 2018 e alcuni bugfix per la fotocamera e ad agosto 2018 l'aggiornamento alla 5.0.5, con alcuni bugfix non meglio specificati.A luglio 2018, con gran sorpresa e contrariamente a quanto affermato precedentemente da OnePlus, viene dichiarato ufficialmente che anche i modelli 3 e 3T riceveranno l'aggiornamento ad Android P.\nIl 22 maggio viene pubblicata ufficialmente la ROM stabile con la versione 9.0.2 di OxygenOS basata su Android 9 Pie; il 7 giugno viene pubblicato un aggiornamento alla versione 9.0.3, per risolvere un problema di autenticazione per WhatsApp in modalit\u00e0 parallela.Nuovi aggiornamenti sono stati distribuiti il 30 giugno (v9.0.4) e il 7 agosto 2019 (v9.0.5) con le ultime patch di sicurezza e alcuni bugfix generici."}
{"id": "7536514", "revid": "755885", "url": "https://it.wikipedia.org/wiki?curid=7536514", "title": "Giovane giovane", "text": "Giovane giovane \u00e8 un singolo dei rapper italiani La\u00efoung, Izi e Tedua, pubblicato il 26 settembre 2016 come primo estratto dal secondo album in studio di La\u00efoung \"\".\nDescrizione.\nIn un'intervista con la rivista hip hop \"RapBurger\", La\u00efoung ha spiegato l'incontro con i due rapper: \nVideo musicale.\nIl video musicale, diretto da Alexander Coppola, \u00e8 stato caricato sul canale YouTube di La\u00efoung il 26 settembre 2016."}
{"id": "7536515", "revid": "767487", "url": "https://it.wikipedia.org/wiki?curid=7536515", "title": "Nikolaus Oster", "text": "Biografia.\nNel periodo che va dal 1617 al 1781, i cattolici erano ufficialmente banditi dalla Svezia. Tuttavia, le ambasciate di diversi paesi cattolici avevano cappellani che servivano solo il personale della rappresentanza diplomatica. In pratica, tuttavia, avevano formato delle parrocchie segrete a Stoccolma frequentate, oltre che dagli immigrati cattolici e dai loro discendenti, da singoli convertiti segretamente che potevano andare a messa.\nLa Santa Sede aveva a sua volta nominato dei prefetti per la missione in Svezia dipendenti dall'arcidiocesi di Paderborn.\nLa situazione cambi\u00f2 durante il regno di re Gustavo III che, come sostenitore dell'assolutismo illuminato, nel 1781 dichiar\u00f2 la libert\u00e0 religiosa.\nPadre Oster, che guidava come missionario la prefettura apostolica di Svezia dal 1781, il 30 settembre 1783 venne nominato da papa Pio VI vicario apostolico di Svezia senza dignit\u00e0 episcopale. Il compito di padre Oster era quello di organizzare la struttura della Chiesa cattolica in Svezia, la cui rappresentazione locale difficilmente era sopravvissuta alla Riforma protestante.\nArriv\u00f2 a Stoccolma nel 1783 e riusc\u00ec a organizzare circa 1700 cattolici, un numero di fedeli maggiore di quanti se ne registreranno per diversi anni nel XX secolo. La maggior parte di essi erano stranieri l\u00ec residenti. Gli incontri e le prime messe si svolgevano in una delle stanze in affitto del municipio, dove attualmente sorge il Museo municipale. Da l\u00ec la congregazione si trasfer\u00ec in una chiesa nel nord di Smedjegatan, conosciuta anche come cappella di Santa Eugenia. Questo luogo di culto era dedicato a Santa Eugenia d'Alsazia, seconda badessa dell'abbazia di Hohenbourg in Alsazia.\nPadre Oster cadde tuttavia in disgrazia agli occhi di re Gustavo III, dopo aver accolto nella sua congregazione una donna protestante, cosa severamente vietata dalla legge. Nel 1785 cens\u00ec tutti i cattolici del regno e ne trov\u00f2 135 nella Svezia occidentale e 277 nella Scania.\nTre anni dopo intraprese un viaggio in Francia per raccogliere denaro per le attivit\u00e0 della Chiesa cattolica in Svezia. L'obiettivo era principalmente quello di creare una parrocchia a G\u00f6teborg e una a Landskrona per i cattolici appena trovati l\u00ec. In relazione a ci\u00f2, padre Oster chiese alla Santa Sede il permesso di prolungare la sua permanenza in Francia. Ricevette una risposta negativa e nel 1790 venne sollevato dall'incarico di vicario apostolico."}
{"id": "7536521", "revid": "287204", "url": "https://it.wikipedia.org/wiki?curid=7536521", "title": "Volta Ciclista a Catalunya 1979", "text": "La Volta Ciclista a Catalunya 1979, cinquantanovesima edizione della corsa, si svolse in sette tappe, la seconda e l'ultima suddivise in 2 semitappe, precedute da un prologo, dal 5 al 12 settembre 1979, per un percorso totale di 1257,0\u00a0km, con partenza e arrivo nei pressi di Sitges. La vittoria fu appannaggio dello spagnolo Vicente Belda, che complet\u00f2 il percorso in 35h58'45\", precedendo il connazionale Pere Vilardeb\u00f3 e il francese Christian Jourdan. "}
{"id": "7536534", "revid": "1310927", "url": "https://it.wikipedia.org/wiki?curid=7536534", "title": "Antonio Reguero", "text": "Carriera.\nClub.\nIl 3 maggio 2016 viene acquistato a titolo definitivo dalla squadra finlandese del ."}
{"id": "7536540", "revid": "110157", "url": "https://it.wikipedia.org/wiki?curid=7536540", "title": "Euroleague Basketball 2018-2019", "text": "LEurolega di pallacanestro 2018-2019 (chiamata per il 9\u00ba anno \"Turkish Airlines Euroleague\" per motivi di sponsorizzazione) \u00e8 la 19\u00aa edizione del massimo campionato tra club europei organizzato da Euroleague Basketball. In totale si tratta della 62\u00aa stagione della principale competizione Europea per club di pallacanestro.\nRegolamento.\nA questa edizione dell'Eurolega partecipano 16 squadre in un unico girone all'italiana con partite di andata e ritorno. Undici squadre partecipano in quanto possiedono la licenza A di durata quinquennale, le altre cinque sono le campioni di Germania e lega adriatica, le migliori piazzate in Spagna e VTB league escluse le compagini che hanno la licenza A, e la vincente dell'Eurocup. Le prime otto squadre andranno a giocare i playoff al meglio delle 5 gare per qualificarsi alle \"Final Four\" che si giocheranno a Vitoria-Gasteiz.\nRegular season.\nLa Regular Season \u00e8 iniziata l'11 ottobre 2018 e si \u00e8 conclusa il 5 aprile 2019. Ogni squadra gioca contro le altre 15 avversarie disputando un girone di andata e di ritorno, per un totale complessivo di 30 partite. Alla fine delle 30 giornate, le prime 8 squadre in classifica si qualificheranno per la disputa dei \"playoff\".\nClassifica.\n\"Aggiornata all'8 aprile 2019.\"\n\"In colore verde le squadre in \"zona\" playoff.\"\n\"Al fine della classifica i punti realizzati nei tempi supplementari non vengono conteggiati.\"\nCalendario.\n\"Aggiornato all'8 aprile 2019. Referti delle partite tratti da\" http://www.euroleague.net/\n\"Tutti gli orari fanno riferimento ai fusi orari CET (UTC+1) e CEST (UTC+2)\"\nStatistiche regular season.\n\"Statistiche aggiornate all'8 aprile 2019.\"\nPlay-off.\nLe serie sono al meglio delle 5 partite, secondo il formato 2-2-1: ovvero le gare 1, 2 e 5 si giocano in casa delle teste di serie (prime quattro classificate della stagione regolare). La squadra che si aggiudicher\u00e0 tre gare si qualificher\u00e0 per la Final Four.\nDall'introduzione del nuovo formato nel 2016, Real Madrid, Baskonia, Fenerbah\u00e7e, CSKA Mosca e Panathinaikos sono le uniche squadre che non hanno mai fallito la qualificazione ai play-off.\nFinal Four.\nLe Final Four si svolgeranno in un unico weekend, dal 17 al 19 maggio 2019, alla Fernando Buesa Arena di Vitoria-Gasteiz. Semifinali e finali verranno disputate su gara secca."}
{"id": "7536554", "revid": "767487", "url": "https://it.wikipedia.org/wiki?curid=7536554", "title": "Deonte Burton (cestista 1994)", "text": ""}
{"id": "7536559", "revid": "88740", "url": "https://it.wikipedia.org/wiki?curid=7536559", "title": "Deonte Burton", "text": ""}
{"id": "7536567", "revid": "287204", "url": "https://it.wikipedia.org/wiki?curid=7536567", "title": "Giuseppe Porro", "text": "Biografia.\nGiuseppe Porro nacque a Milano da Ambrogio e Teresa Cattaneo. Dopo aver compiuto studi liceali, studi\u00f2 alla Scuola di Archivistica, Paleografia e Diplomatica mentre era docente Giuseppe Cossa. Coetaneo di Pietro Ghinzoni, lo affianc\u00f2 nella direzione e nell'insegnamento della scuola dopo l'improvvisa morte di Luigi Ferrario (dicembre 1871) fino al 1874, anno in cui Ghinzoni rinunci\u00f2 all'incarico. Dal 1874 al 1895 Giuseppe Porro, che pass\u00f2 da essere \"sotto archivista di I classe\" ad \"archivista di I classe\", tenne la direzione della scuola e l'insegnamento di paleografia e diplomatica, affiancato dall'anno accademico 1894-1895 da Adriano Cappelli. Interessante \u00e8 l'articolo comparso sull\"'Archivio Storico Italiano\" del dicembre 1875, in cui il Porro elenca il programma scolastico (diviso per materie, dall'archivistica alla diplomatica, e in quest'ultima scienza tutti i caratteri estrinseci e intrinseci dei documenti) dell'anno accademico 1874-1875, uno dei pochi conosciuti secondo un articolo di Cesare Paoli in un suo articolo ne \u00abl'Archivio Storico Italiano\u00bb. Collocato a riposo dal 1\u00ba agosto 1902, Giuseppe Porro mor\u00ec nel 1904."}
{"id": "7536571", "revid": "6923", "url": "https://it.wikipedia.org/wiki?curid=7536571", "title": "Funzione radiale di base", "text": "Una funzione radiale di base, o funzione di base radiale (in lingua inglese \"radial basis function\", RBF) \u00e8 una funzione a valori reali formula_1 il cui valore dipende unicamente dalla distanza fra l'argomento formula_2 della funzione e un punto prefissato formula_3 del dominio. Le funzioni per cui formula_3 corrisponde all'origine sono note come funzioni radiali.\nLe funzioni radiali di base sono cos\u00ec chiamate perch\u00e9 una collezione di RBF pu\u00f2 essere usata come base per l'approssimazione di una funzione arbitraria, motivo per il quale sono state introdotte nel 1988 da David Broomhead e David Lowe nella formulazione delle reti neurali a base radiale, che estende il lavoro seminale di Michael J. D. Powell nel 1977.\nLe funzioni radiali di base possono anche essere usate come kernel nelle macchine a vettori di supporto.\nApprossimazione di funzione.\nLe funzioni di base radiale sono tipicamente usate per costruire approssimazioni di funzione nella forma\ndove l'approssimante formula_6 ha la forma di una somma di formula_7 funzioni radiali di base, ciascuna associata ad un differente centro formula_8 e pesata da un coefficiente \"formula_9\". Nella costruzione dell'approssimazione, i pesi \"formula_9\" possono essere stimati con il metodo dei minimi quadrati lineare. Tra le pi\u00f9 comuni famiglie di funzioni radiali di base vi sono le gaussiane formula_11, le multiquadric formula_12, le quadratiche inverse formula_13, le multiquadric inverse formula_14, le spline poliarmoniche formula_15, e le thin plate spline formula_16 (indicando per comodit\u00e0 con formula_17).\nReti neurali a base radiale.\nLa somma formula_5 pu\u00f2 essere interpretata come una rete neurale artificiale con un solo livello, chiamata rete neurale a base radiale, dove le funzioni radiali di base sono le funzioni di attivazione dei neuroni. Si dimostra che ogni funzione continua su supporto compatto pu\u00f2 essere interpolata con precisione arbitraria tramite un approssimante in questa forma, per un valore di formula_7 sufficientemente elevato. formula_20 \u00e8 differenziabile rispetto ai pesi formula_21, che quindi possono essere imparati dal modello tramite metodi iterativi come la retropropagazione dell'errore. Un'approssimazione di questo tipo fornisce risultati ragionevoli a patto che le funzioni radiali di base ricoprano l'intero dominio."}
{"id": "7536572", "revid": "283141", "url": "https://it.wikipedia.org/wiki?curid=7536572", "title": "Funzione di base radiale", "text": ""}
{"id": "7536575", "revid": "110157", "url": "https://it.wikipedia.org/wiki?curid=7536575", "title": "Cuckoo (serie televisiva)", "text": "Cuckoo \u00e8 una serie televisiva britannica trasmessa dal 25 settembre 2012.\nIn Italia \u00e8 distribuita, in lingua originale e sottotitolata, dalla piattaforma di streaming online Netflix.\nTrama.\nPrima stagione.\nCuckoo \u00e8 ambientato a Lichfield, nello Staffordshire, (le scene esterne sono per lo pi\u00f9 filmate a Farnham, Surrey, Slough, Berkshire e Amersham, nel Buckinghamshire), sede della famiglia Thompson. Quando Ken (Davies) e Lorna (Baxendale) raccolgono la figlia Rachel (Kari) dall'aeroporto, apprendono che \u00e8 tornata dal suo anno sabbatico prima che la scuola medica abbia sposato Dale \"Cuckoo\" Ashbrick (Samberg), un eccentrico hippie americano con un atteggiamento amorevolmente esuberante che non ha un lavoro e ama prendere droghe.\nEdizioni in DVD.\nLa prima serie di Cuckoo \u00e8 stata distribuita in DVD il 1 \u00b0 settembre 2014.\nLa seconda serie di Cuckoo \u00e8 stata pubblicata su DVD il 4 gennaio 2016."}
{"id": "7536576", "revid": "73843", "url": "https://it.wikipedia.org/wiki?curid=7536576", "title": "Giornate della lega anseatica", "text": "Le Giornate della lega anseatica sono un festival annuale dedicato alle citt\u00e0 facenti parte, in epoca medievale, della Lega anseatica (Hansa).\nSi svolgono annualmente e vengono organizzate a rotazione da una delle citt\u00e0 partecipanti. La prima edizione \u00e8 stata organizzata dalla citt\u00e0 olandese di Zwolle nel 1980.\nDurante la manifestazione, i rappresentanti delle citt\u00e0 anseatiche provenienti dai diversi paesi europei cercano di presentarsi come citt\u00e0 che hanno ricche tradizioni storiche ma che continuano il loro sviluppo anche ai nostri giorni. Oltre al festival, le giornate anseatiche includono un forum internazionale in cui i rappresentanti delle citt\u00e0 membro discutono della loro cooperazione politica, economica e culturale."}
{"id": "7536586", "revid": "62748", "url": "https://it.wikipedia.org/wiki?curid=7536586", "title": "International Hansa Days", "text": ""}
{"id": "7536590", "revid": "283141", "url": "https://it.wikipedia.org/wiki?curid=7536590", "title": "Funzioni radiali di base", "text": ""}
{"id": "7536591", "revid": "283141", "url": "https://it.wikipedia.org/wiki?curid=7536591", "title": "Funzioni di base radiale", "text": ""}
{"id": "7536593", "revid": "1684799", "url": "https://it.wikipedia.org/wiki?curid=7536593", "title": "Thin plate spline", "text": "Le thin plate spline (TPS) sono una tipologia di funzione spline poliarmonica comunemente utilizzata in interpolazione, introdotta da Duchon in geometria computazionale. L'analogia fisica alla base delle thin plate spline, da cui prendono il nome, \u00e8 quella di determinare la deformazione di una sottile lastra piana di metallo nella quale un insieme di punti di controllo \u00e8 vincolato ad un dislocamento ortogonale al piano della lastra stessa.\nLe thin plate spline sono ampiamente utilizzate per modellare trasformazioni elastiche in elaborazione digitale delle immagini. Tra le propriet\u00e0 che le hanno rese cos\u00ec popolari vi sono il fondamento fisico del loro comportamento, il fatto di avere una soluzione in forma chiusa per la stima dei parametri, e il fatto di produrre una funzione interpolante liscia.\nCostruzione.\nLe thin plate spline interpolano i punti di controllo in maniera tale da minimizzare un'energia espressa dall'errore di interpolazione pi\u00f9 l'integrale del quadrato della norma della derivata seconda, che fornisce una misura di levigatezza dell'interpolante. \u00c8 possibile aggiungere un parametro formula_1 per controllare la rigidit\u00e0 della deformazione, bilanciando la levigatezza rispetto alla precisione dell'interpolazione:\n\u00c8 dimostrato che tale problema variazionale ammette una soluzione unica. Una discretizzazione di questo problema tramite il metodo degli elementi finiti \u00e8 nota come mappa elastica, ed \u00e8 una tecnica comunemente usata per la riduzione non lineare della dimensionalit\u00e0 in applicazioni di data mining.\nLe thin plate spline hanno una rappresentazione naturale in termini di funzioni radiali di base. Dato un insieme di punti di controllo formula_3, una thin plate spline pu\u00f2 essere espressa come\ndove formula_5, per un insieme opportuno di pesi formula_6.\nSpline.\nNel caso bidimensionale (formula_7), esprimendo i punti formula_8 in coordinate omogenee formula_9, la funzione formula_10 che ottimizza l'interpolazione \u00e8 parametrizzata da due matrici formula_11 e formula_12\ndove formula_11 \u00e8 una matrice formula_15 che rappresenta la componente affine della deformazione (formula_16 \u00e8 un vettore formula_17) e formula_12 \u00e8 una matrice formula_19 contenente i coefficienti della componente non affine della deformazione. La funzione kernel formula_20 \u00e8 un vettore formula_21 per ogni punto formula_16, nella forma formula_23.\nSostituendo, l'energia diventa\ndove formula_25 e formula_26 sono date dalla concatenzaione delle coordinate di formula_27 and formula_28, e formula_29 \u00e8 una matrice formula_30 composta da formula_31."}
{"id": "7536597", "revid": "149485", "url": "https://it.wikipedia.org/wiki?curid=7536597", "title": "Valerij Rezancev", "text": "Ha vinto due medaglie d'oro alle Olimpiadi di Monaco 1972 e di Montreal 1976, gareggiando per l'Unione Sovietica, entrambe nella categoria dei pesi medio-massimi (fino a 90 kg.).\nHa vinto la medaglia d'oro ai Campionati mondiali di lotta greco-romana nel 1970, nel 1971, nel 1973, nel 1974 e nel 1975, tutte nella stessa categoria dei pesi medio-massimi.\nRezancev ha vinto anche, sempre nella medesima categoria, la medaglia d'oro ai Campionati europei del 1970, 1973 e 1974.\nDopo aver messo fine alla sua carriera agonistica, Rezancev divent\u00f2 un apprezzato giudice di gara nelle pi\u00f9 importanti manifestazioni internazionali di lotta greco-romana.\nNel 2004 la Federazione internazionale di lotta (FILA) lo ha inserito nella \"International Wrestling Hall of Fame\"."}
{"id": "7536602", "revid": "767487", "url": "https://it.wikipedia.org/wiki?curid=7536602", "title": "Ragazze nel pallone - Sfida mondiale", "text": "Ragazze nel pallone - Sfida mondiale \u00e8 un film del 2017 diretto da Robert Adetuyi. \u00c8 il sesto film della serie \"Ragazze nel pallone\".\nIn America fu pubblicato direct-to-video il 29 agosto 2017, mentre in italiano fu trasmesso il 5 luglio 2018 su Premium Cinema.\nTrama.\nNel tentativo di sconfiggere la squadra rivale di cheerleader Truth, la capitana Destiny decide di portare nelle Rebels Blake e i suoi ballerini di strada, ma i due gruppi non riescono a collaborare."}
{"id": "7536604", "revid": "59338", "url": "https://it.wikipedia.org/wiki?curid=7536604", "title": "Tetraborato di sodio", "text": ""}
{"id": "7536607", "revid": "71155", "url": "https://it.wikipedia.org/wiki?curid=7536607", "title": "Castelletto di Leno", "text": ""}
{"id": "7536608", "revid": "1391549", "url": "https://it.wikipedia.org/wiki?curid=7536608", "title": "Panama (California)", "text": "Panama, precedentemente chiamata \"Rio Bravo\" dal nome spagnolo del fiume Kern, \"Rio Bravo de San Felipe\", \u00e8 un'area non incorporata della contea di Kern, in California. \u00c8 situata a 8 miglia (13 km) a sud-sud-ovest di Bakersfield, ad un'altitudine di 351 piedi (107 m) nella valle di San Joaquin.\nUn ufficio postale era in funzione a Panama dal 1874 al 1876."}
{"id": "7536628", "revid": "1305772", "url": "https://it.wikipedia.org/wiki?curid=7536628", "title": "Missouri Triangle", "text": "Missouri Triangle \u00e8 un'area non incorporata della contea di Kern, in California. \u00c8 situata a 10 miglia (16 km) a nord di McKittrick, ad un'altitudine di 561 piedi (171 m).\nDefinita dal triplo incrocio tra la California State Route 33, la Lost Hills Road e la 7th Standard Road, \u00e8 interamente all'interno del South Belridge Oil Field. All'interno del triangolo formato dall'incrocio inesatto delle tre strade principali, c'\u00e8 un minimarket e una torre dell'acqua, con il nome del luogo disegnato sulla torre dell'acqua.\nAera Energy LLC gestisce la maggior parte dei pozzi di petrolio nelle immediate vicinanze."}
{"id": "7536635", "revid": "22475", "url": "https://it.wikipedia.org/wiki?curid=7536635", "title": "Un briciolo di fortuna", "text": "Un briciolo di fortuna (\"A smile of fortune: harbour story\") \u00e8 un racconto dello scrittore Joseph Conrad, la cui stesura inizi\u00f2 nel 1910. La prima edizione fu pubblicata nel febbraio del 1911 sul \"London Magazine\", prima di essere incluso nella raccolta \"Racconti di mare e di costa\" o anche sotto il titolo \"Fra terra e mare\" (\"Twixt land and sea tales\") nel 1912, insieme a \"Il compagno segreto\" e \"Freya delle sette isole\"; la traduzione italiana risale invece al 1946 e fu pubblicata da Giulio Einaudi Editore con il titolo \"Un briciolo di fortuna, racconto di porto\" e la traduzione di Piero Jahier. Il racconto \u00e8 stato pubblicato anche con il titolo: Un colpo di fortuna.\nIl racconto deriva dal periodo di maturit\u00e0 dello scrittore e narra la vicenda di un giovane novello capitano di mare che si trova di fronte a un enigmatico dilemma etico. Il narratore in prima persona \u00e8 uno scapolo ben saldo nelle proprie idee, che crede fermamente nelle proprie convinzioni, per un approccio filosofico alla vita, ma Conrad lo rende abilmente vulnerabile alle doppiezze della vita e delle persone pi\u00f9 esperte che lo circondano. Tentato su due fronti, il pecunario e l'erotico, il novello capitano finir\u00e0 per perdersi nelle sue certezze morali e intellettuali e abbandonare il comando rientrando in patria.\nNel 1888 fece scalo a Port Louis alle isole Mauritius il veliero battente bandiera australiana \"Otago\", al cui comando vi era un capitano che sarebbe passato alla storia della letteratura. Secondo la biografia di \"Jocely Baines\" del 1960, Conrad rimase nell\u2019isola per circa due mesi, non riuscendo a trovare un numero di sacchi sufficiente a contenere il suo carico di zucchero; durante questo periodo frequent\u00f2 la casa di un funzionario (certo Schmidt), corteggiando la sorella di sua moglie, Eug\u00e9nie, che era per\u00f2 gi\u00e0 fidanzata. Rivolse allora le sue attenzioni a una certa Alice che viveva con il padre (uno stivatore) in una casa con un giardino (un roseto). Secondo Baines il racconto \"A smile of fortune\" ha un'indubbia matrice autobiografica. Questa esperienza e le persone incontrate, furono infatti lo spunto per il racconto e i personaggi, a questi liberamente ispirati\nTrama.\nUn giovane capitano di mare, su incarico degli armatori del veliero, giunge dopo sessanta giorni di navigazione nel piccolo porto di un'isola dell'Oceano Indiano (la \"Perla dell'Oceano\") per commerciare zucchero di cui l'isola \u00e8 ricca di piantagioni. Immediatamente, viene raggiunto a bordo da un venditore di provviste di navi di nome Jacobus che cerca di guadagnarsi la fiducia del giovane. Tale Jacobus era stato, di fatto, raccomandato al capitano dagli armatori della nave, ma questi confessa di non essere il destinatario di tali referenze, che erano indirizzate invece a suo fratello minore Ernest, mentre lui \u00e8 Alfred.\nIl capitano apprende poi dal suo primo ufficiale Burns, che Alfred (il biondo) \u00e8 un emarginato, socialmente poco raccomandabile (sposato con una donna dalla quale aveva avuto una figlia, donna che aveva abbandonato per fuggire insieme ad una \"cavallerizza\" di un circo girovago che era approdato nell'isola, di cui si era follemente innamorato. La moglie nel frattempo era poi morta e lui, dopo un passato burrascoso con la cavallerizza, era tornato nell'isola con la figlia Alice avuta da questa), mentre il fratello Ernest (il bruno), scapolo mai sposato, \u00e8 ricco e rispettato. I due fratelli apparentemente non si parlano da quasi venti anni.\nIl capitano si reca quindi da Ernest, ma con viva sorpresa scopre che questi, in un ufficio lurido e fatiscente, \u00e8 un uomo arrogante, violento e minaccioso (il contrario di Alfred bonario, gentile e amichevole). I due hanno un alterco e il capitano, offeso dal comportamento dell'uomo, se ne va sbattendo la porta. Nel frattempo Alfred sta manipolando l'ingenuo capitano per fare affari con lui, e lo attira nella sua casa in modo che possano parlare in privato. Qui il giovane incontra la figlia diciottenne Alice. La ragazza vive emarginata, quasi segregata, senza avere contatti con alcuno se non con la vecchia scontrosa zia e il padre, questo perch\u00e9 \u00e8 ritenuta dai benpensanti dell'isola, il risultato di uno scandalo.\nAnche se la ragazza ignora il capitano e gli si rivolge scortesemente, egli ne rimane affascinato e ogni giorno torna nella casa (una amena villetta con un delizioso giardino) per incontrarla:\nI giorni trascorrono e arriva il momento che la nave, imbarcato il carico, debba salpare e durante un'ultima visita nella casa di Jacobus il capitano, non resistendo pi\u00f9 alla tentazione, afferra Alice a la bacia ripetutamente. Lei in un primo momento non gli resiste, ma poi lo respinge fuggendo via nella sua camera. Alfred, che era giunto in quel momento e che presumibilmente aveva assistito alla scena (ma di questo Conrad non fornisce alcuna conferma, lasciando al lettore la libert\u00e0 di interpretazione), entra e raccoglie la scarpetta che Alice ha lasciato cadere nella sua fretta. \nIn quello che sembra essere un velato ricatto, Alfred consiglia al capitano di comprare da lui un grosso carico di patate (affare che aveva sempre tentato invano di proporgli). Messo alle strette, il capitano acconsente per evitare uno scandalo, pagando la fattura con tutti i suoi averi e rendendosi conto di essere ormai malvisto dalle persone dell'isola e dai funzionari dell'ufficio commerciale e della difficolt\u00e0 di reperire i \"1.400 sacchi da un quarto\" di cui aveva bisogno per poter stivare lo zucchero, che nessuno sembra voglia vendergli. Il giovane, deluso e scoraggiato, accomiatandosi per l'ultima volta dalla ragazza, comprende anche che la passione per questa \u00e8 svanita e, salpa con la sua nave.\nInaspettatamente, quello che sembrava un cattivo investimento, si rivela invece un affare, approdati infatti a \"Port Philip Heads\" (una grande baia nella Vittoria del Sud, in Australia), il capitano apprende che nella localit\u00e0 si era sofferto un lungo periodo di siccit\u00e0 che aveva irrimediabilmente danneggiato i raccolti, riesce cos\u00ec a vendere il carico di patate per circa il triplo del prezzo originariamente pagato. Nel frattempo arriva una lettera dagli armatori della nave, i quali soddisfatti dei buoni affari effettuati, invitano il capitano a tornare nell'isola per fare ulteriori scambi con il \"nostro buon amico Jacobus\". \nMa il capitano, depresso e sconvolto dai suoi ricordi, consumato dall'auto-disgusto per i rapporti avuti con la famiglia Jacobus, in particolare ricordando Alice, promette a se stesso di non tornare mai pi\u00f9:\nalla fine abbandona la nave, lasciando il comando con l'intenzione di tornare in patria.\nPersonaggi.\n- Il capitano (narratore in prima persona)\n- Burns, il primo ufficiale di bordo\n- L'ufficiale in seconda\n- Il Nostromo (un mulatto)\n- Il sig. Jacobus (Alfred il biondo)\n- Jacobus Ernest (il bruno)\n- Il vecchio capitano dell\"'Hilda\"\n- Il capitano \"H.\" della \"Stella\"\n- Il capo ufficio della societ\u00e0 commerciale di stanza nell'isola\n- Il giovane mulatto garzone di Jacobus Ernest (e forse, dalla viva somiglianza, suo figlio)\n- L'amico/conoscente \"S.\" del capitano e il fratello maggiore (appartenenti a vecchia famiglia francese)\n- Il dottore (marito della prima figlia di Alfred)\n- La vecchia parente governante di Alfred, zia di Alice\n- Alice, la giovane figlia di Alfred\nI temi del racconto.\nIn questo racconto vengono riproposti i temi fondamentali dei racconti e dei romanzi di Conrad: la solitudine e l'isolamento morale e materiale di un bianco, orgoglioso della superiorit\u00e0 della sua razza, che si abbassa per motivi di interesse, o in questo caso di attrazione fisica, a sposare o corteggiare una meticcia o indigena, e per questo a perdere la stima e la reputazione dei suoi simili: \"\"il silenzio di condanna che circonda un reietto espulso dalla sua razza\" . Questo \u00e8 il caso di Peter Willems con Aissa (Un reietto delle isole), o di Jim con Gioiello (Lord Jim), o di Almayer con la moglie meticcia-malese (La follia di Almayer). In pratica la figura patetica di un bianco che si lascia cullare da sogni di grandezza e di avventura e rimane alla fine tradito e deluso dagli interessi e dagli affetti, se non portato a tradire o disertare egli stesso i suoi ideali, una costante della narrativa conradiana : \"chi \u00e8 caduto in basso, cadr\u00e0 sempre pi\u00f9 in basso\"\".\nCuriosit\u00e0.\n- \"Burns\" \u00e8 anche il primo ufficiale di bordo nel romanzo La linea d'ombra"}
{"id": "7536636", "revid": "198277", "url": "https://it.wikipedia.org/wiki?curid=7536636", "title": "Alexander Dreymon", "text": "\u00c8 noto per aver interpretato Uhtred di Bebbanburg nella serie televisiva \"The Last Kingdom\". altri ruoli importanti sono in \"Christopher and His Kind\" e \"\"."}
{"id": "7536661", "revid": "298229", "url": "https://it.wikipedia.org/wiki?curid=7536661", "title": "Campioni italiani assoluti di atletica leggera indoor - 800 metri piani maschili", "text": "Questa pagina raccoglie un elenco di tutti i campioni italiani dell'atletica leggera nei 800 metri piani indoor, specialit\u00e0 introdotta ai campionati italiani assoluti di atletica leggera indoor sin dalla prima edizione del 1970 e attualmente ancora parte del programma della manifestazione."}
{"id": "7536678", "revid": "155634", "url": "https://it.wikipedia.org/wiki?curid=7536678", "title": "Tottenham Hotspur Football Club 2016-2017", "text": "Questa voce raccoglie le informazioni riguardanti il Tottenham Hotspur Football Club nelle competizioni ufficiali della stagione 2016-2017.\nStagione.\nLa stagione 2016-2017 per il Tottenham Hotspur comincia con 3 grossi colpi di mercato: il primo \u00e8 Victor Wanyama, trasferitosi dal Southampton, il secondo \u00e8 l'attaccante dell' Vincent Janssen, mentre il terzo, che \u00e8 anche il pi\u00f9 costoso della stagione, \u00e8 quello di Moussa Sissoko, dal Newcastle United. Ad abbandonare la squadra invece i pi\u00f9 importanti sono Chadli e Mason.\nCome torneo pre-stagione la squadra partecipa alla International Champions Cup, ma non va molto bene, infatti perde tutte le partite e viene subito eliminata.\nIn campionato invece va molto meglio, iniziando con una serie di 12 risultati positivi 24 punti, e l'imbattibilit\u00e0 fino alla 13\u00aa giornata, quando cade allo Stamford Bridge con il Chelsea per 2-1. La giornata dopo arriva anche un'incredibile 5-0 contro lo Swansea City. Alla 26\u00aa giornata raggiunge il 2\u00ba posto, che non lascer\u00e0 pi\u00f9 fino alla fine del campionato, chiudendo con ben 86 punti e una lunghissima striscia di 9 vittorie dall'11 febbraio al 5 maggio 2017, prima della caduta contro il West Ham.\nIn FA Cup riesce a sbarazzarsi di tutti gli avversari che si trovavano davanti fino alle semifinali, quando perde 4-2 con il Chelsea.\nIn Coppa di Lega arriva solamente al quarto round, perdendo 2-1 contro il Liverpool.\nIn Champions League arriva terzo nel suo girone, qualificandosi per i sedicesimi in Europa League, ma venendo immediatamente eliminato dal Gent.\nMaglie e sponsor.\nLo sponsor tecnico per questa stagione \u00e8 Under Armour, mentre lo sponsor ufficiale (sia in campionato che nelle competizioni internazionali) \u00e8 AIA.\nLe magliette per questa stagione sono molto diverse da quelle della scorsa stagione: la maglia di casa perde la fascia blu, \"trasferendo\" quel blu sulle spalle, mentre ai pantaloncini e al colletto si aggiunge una fascia gialla. La seconda maglia cambia completamente: diventa blu scura con delle fasce gialle sulle maniche, sul colletto e sui pantaloncini. Anche la Terza Maglia cambia completamente: diventa gialla con delle sottili strisce blu.\nOrganigramma societario.\nArea Direttiva:\nArea Tecnica:\nStatistiche.\nStatistiche dei giocatori.\nIn \"corsivo\" i giocatori che si sono trasferiti a stagione in corso."}
{"id": "7536683", "revid": "124123", "url": "https://it.wikipedia.org/wiki?curid=7536683", "title": "Henry Innes-Ker, VIII duca di Roxburghe", "text": "Biografia.\nEra il figlio di James Innes-Ker, VII duca di Roxburghe, e di sua moglie, Lady Emily Anne Spencer-Churchill, la quarta figlia di John Spencer-Churchill, VII duca di Marlborough, che prest\u00f2 servizio nei governi conservatori come Lord Presidente del Consiglio e Lord Luogotenente d'Irlanda. Il suo primo cugino era Winston Churchill. Suo fratello minore, Lord Robert Edward Innes-Ker spos\u00f2 l'attrice Jose Collins.\nHa frequentato il Royal Military College di Sandhurst e l'Eton College.\nIl 23 ottobre 1892, in seguito alla morte del padre, succedette al titolo di duca di Roxburghe.\nCarriera.\nHa iniziato la sua carriera militare come tenente nella Royal Horse Guards. Nel 1895 ottenne il grado di sottotenente al servizio del 4th Battalion, Argyll and Sutherland Highlanders (Militia). Nel 1900, durante la Seconda guerra boera, prest\u00f2 servizio con il reggimento composito di famiglie di cavalleria in Sudafrica. Nel marzo 1901, fu nominato aiutante di campo del Duca di Cornovaglia e York durante il suo tour coloniale. Pi\u00f9 tardi prest\u00f2 servizio nella prima guerra mondiale e fu gravemente ferito nell'area dell'inguine.\nHa servito come Cancelliere dell'Ordine del Cardo (1926-1932). Ha servito come Lord luogotenente del Roxburghshire (1918-1932). Fu nominato tenente della Royal Company of Archers nel 1930.\nMatrimonio.\nIl 10 novembre 1903, spos\u00f2 Mary Goelet (1878-1937), figlia del miliardario immobiliare newyorkese Ogden Goelet. Al momento del loro matrimonio, era la pi\u00f9 ricca ereditiera americana, con una dote di venti milioni di dollari, superata solo da Consuelo Vanderbilt. Vissero al Floors Castle. Ebbero un figlio:\nMorte.\nIl duca di Roxburghe mor\u00ec il 29 settembre 1932 e gli successe il suo unico figlio, George."}
{"id": "7536702", "revid": "1305772", "url": "https://it.wikipedia.org/wiki?curid=7536702", "title": "I Can't Stop Drinking About You", "text": "I Can't Stop Drinking About You \u00e8 il singolo di debutto della cantautrice statunitense Bebe Rexha, pubblicato il 21 aprile 2014 dalla Warner Bros. Records ed estratto dal suo primo EP \"I Don't Wanna Grow Up\".\nIl brano.\nIl brano \u00e8 stato scritto da Bebe Rexha, Jordan Johnson, Stefan Johnson e Marcus Lomax. Riguardo alla scrittura del brano, Rexha ha detto durante un'intervista con la rivista Nylon:\nLa canzone \u00e8 stata prodotta dal duo The Monsters and the Strangerz con sede a Miami, in Florida. Il team di produzione ha anche lavorato con artisti come Diddy, Rihanna, Kylie Minogue, Flo Rida e Big Sean.\nAccoglienza dalla critica.\n\"I Can't Stop Drinking About You\" ha ricevuto recensioni generalmente positive dai critici musicali. Steff Yotka di \"Nylon\" ha scritto che gli ascoltatori \"probabilmente avranno difficolt\u00e0 a stare seduti mentre lo ascolteranno\". Brad Stern di MTV ha scritto un'altra recensione positiva, definendo la traccia \"fuori di testa\" e classificandola al primo posto su cinque canzoni pop della prima settimana di aprile 2014. Justin Lipshutz di \"Billboard\" ha dato alla canzone una recensione mista, scrivendo che il drop della canzone sembrava fuori luogo e il titolo era discutibile. Tuttavia, ha elogiato la voce di Rexha e ha paragonato favorevolmente la traccia alla cantautrice Pink. Jon Ali ha descritto la canzone come \"elettrizzante\" e, a differenza di Lipshutz, \u00e8 stata favorevole al breakdown. Adelle Planton di \"Vibe\" ha scritto che la canzone era \"schietta\" e \"inebriante\". Alex Kritselis di \"Bustle\" ha dichiarato che la canzone aveva tutte le caratteristiche per essere un successo radiofonico e aveva il potenziale di avere successo come \"The Monster\" di Eminem, che Rexha ha co-scritto.\nVideo musicale.\nIl videoclip \u00e8 stato pubblicato sul canale YouTube della cantante il 12 agosto 2014 ed \u00e8 stato diretto da Michael Mihail. Rexha ha dichiarato che il video \u00e8 stato ispirato dai film \"Ragazze interrotte\" e \"Melancholia\". Ha continuato a descrivere che \"voleva che la canzone fosse un'istantanea di come si sente qualcuno in quel preciso momento\" di una rottura. Il video, come la canzone, ha ricevuto recensioni positive e ad oggi conta pi\u00f9 di 18 milioni di visualizzazioni. Esso mostra scene in cui la cantante \u00e8 sdraiata su un letto in una casa che sembra vuota ed altre in cui \u00e8 all'esterno circondata da bottiglie vuote e porcellane."}
{"id": "7536703", "revid": "1543377", "url": "https://it.wikipedia.org/wiki?curid=7536703", "title": "Parco nazionale naturale Sierra de Chiribiquete", "text": "Il parco nazionale naturale della Sierra de Chiribiquete (in spagnolo: \"Parque Nacional Natural Serran\u00eda de Chiribiquete\") \u00e8 il pi\u00f9 grande parco naturale colombiano \u00e8 il parco nazionale di foresta pluviale pi\u00f9 grande al mondo.\nStoria.\nNel maggio 1943 il biologo americano Richard Evans Schultes descrisse per la prima volta l'arte rupestre della Sierra del Chiribiquete. Alcune di tali pitture rupestri furono fotografate per la prima volta dal geologo Jaime Galvis tra il 1986 e il 1987. Ulteriori ricerche furono realizzate da Carlos Casta\u00f1os, ex direttore del Parques Nacionales Naturales de Colombia, e dal geologo e paleontologo olandese Thomas van der Hammen dal 1990 al 1992.\nIl parco fu istituito il 21 settembre 1989 per garantire l'incredibile biodiversit\u00e0 della zona, contando un'estensione di 13.000 km2. Ha avuto un primo ampliamento il 21 agosto 2013, raggiungendo 28.000 km2,\nNel 2014 il cineasta britannico Mike Slee e il fotografo ed esploratore colombiano Francisco Forero Bonell hanno fotografato e filmato le pitture rupestri sulle pareti verticali all'interno del parco.\nNel 2018 il parco \u00e8 stato ulteriormente ampliato fino ad un'estensione di circa 43.000 km2, quando \u00e8 stato dichiarato Patrimonio dell'umanit\u00e0 dall'UNESCO (nel 2 luglio 2018).\nTerritorio.\nCon una estensione di 42.680,95 km\u00b2, ospita all'interno del suo territorio le montagne della Sierra di Chiribiquete e il territorio circostante, ricoperto da foreste pluviali e savane e attraversato da numerosi corsi d'acqua.\nIl Parco Nazionale di Chiribiquete si trova nel nord-ovest dell'Amazzonia colombiana nei dipartimenti di Caquet\u00e1 e Guaviare. \u00c8 nelle giurisdizioni dei comuni di Solano, Cartagena del Chair\u00e1 e San Vicente del Cagu\u00e1n a Caquet\u00e1, e Calamar e San Jos\u00e9 del Guaviare a Guaviare. Confina a nord-est con il fiume Tunia (fiume Macaya), che d\u00e0 origine il fiume Apapor\u00eds dopo la sua confluenza con il fiume Ajaju in un punto chiamato \"Dos R\u00edos\" (\"i due fiumi\"). I confini del parco sono delimitati dai fiumi Apapor\u00eds, Gunar\u00e9 e Am\u00fa a est, i fiumi Mesay e Yari a sud e i fiumi Hiutoto, Tajisa, Ajaju e Ayaya a ovest.\nIl Parco Nazionale di Chiribiquete \u00e8 situato nella regione occidentale del Massiccio della Guiana, a est della Cordigliera Orientale, a nord della pianura amazzonica, a ovest dell'Alto R\u00edo Negro e a sud delle savane dell'Orinoqu\u00eda. Le altitudini nel parco variano da circa 200 a 1.000 metri sul livello del mare. Esso contiene formazioni geologiche costituite da altipiani e ripide strutture rocciose. Le formazioni sono divise in tre diverse sezioni: il massiccio settentrionale, il massiccio centrale e Iguaje Messas. Il parco \u00e8 famoso anche per i suoi teupi, montagne dalla sommit\u00e0 piatta che si alzano bruscamente dalla foresta. La dorsale montuosa del Chiribiquete \u00e8 un importante residuo della catena rocciosa appartenente alle formazioni precambriane e paleozoiche che compongono il Massiccio della Guiana.\nIdrologia.\nIl Parco Nazionale di Chiribiquete contiene i bacini di drenaggio dei fiumi Mesay, Cu\u00f1are, San Jorge e Am\u00fa. La maggior parte dei fiumi nel parco sono affluenti del fiume Caquet\u00e1, che a sua volta \u00e8 un affluente del Rio delle Amazzoni. Molti dei fiumi sono chiamati \"fiumi dalle acque nere\" perch\u00e9 le loro acque hanno un colore scuro causate dal trasporto dei sedimenti dal suolo circostante.\nClima.\nIl Parco naturale nazionale di Chiribiquete ha un clima tropicale, con circa 4.500 mm di precipitazioni all'anno. Il parco ha alti livelli di copertura nuvolosa a causa dell'orientamento geografico delle montagne della Sierra di Chiribiquete. Le precipitazioni sono minime tra dicembre e febbraio e massime tra aprile e luglio. La temperatura media annuale \u00e8 di 24 \u00b0C con forti fluttuazioni tra il giorno e la notte. Durante i mesi secchi, le temperature possono salire a 32 \u00b0C durante il giorno e scendere a 20 \u00b0C durante la notte. Anche la differenza di temperatura tra le quote pi\u00f9 basse e pi\u00f9 alte del parco \u00e8 molto alta. Le temperature infatti possono raggiungere i 35 \u00b0C alle quote pi\u00f9 basse e scendere a 2 \u00b0C alle quote pi\u00f9 alte. L'umidit\u00e0 media \u00e8 del 40% di giorno e sale al 100% di notte.\nPaleoantropologia.\nIl parco conserva oltre 75.000 petroglifi che risalgono fino al 20.000 a.C. ed altre tracce artistiche degli uomini primitivi, per un totale di oltre 600.000 opere.\nBiodiversit\u00e0.\nSebbene siano state svolte poche ricerche nella zona, all'interno del parco sono state registrate 2,939 specie, tra cui 1,801 specie di piante vascolari, 82 specie di mammiferi, 60 specie di rettili, 57 specie di anfibi, 492 specie e sottospecie di uccelli, 238 specie di pesci e 209 specie di farfalle. 21 di queste specie del parco sono endemiche.\nFlora.\nIl parco ospita il 30% degli ecosistemi e della flora dell'Amazzonia colombiana, e fino al luglio 2018 i ricercatori hanno scoperto 1.801 specie di piante nel parco. Le foreste tropicali umide di Chiribiquete sono rigogliose e possono raggiungere altezze elevate, con alcuni alberi che crescono fino a 40 m. Gli alberi pi\u00f9 comuni sono \"Pourouma cecropiifolia\", \"Inga acrocephala\", \"Virola sebifera\", \"Hevea guianensis\" e \"Pseudolmedia laevis\". Il sottobosco \u00e8 molto denso e ospita una vasta variet\u00e0 di piante parassite ed epifite. Luoghi con scarsa copertura del suolo, come cascate e superfici rocciose, ospitano molte piante endemiche, tra cui il genere monotipico \"Senefelderopsis\", \"Hevea nitida\" var. \"toxicodendroides\", \"Graffenrieda fantastica\" e \"Vellozia tubiflora\".\nFauna.\nOgnuna delle diverse regioni del parco costituisce un habitat adatto per diverse specie. A causa della difficile accessibilit\u00e0, fino ad ora sono state studiate solamente poche classi di animali e solo quelle di determinate aree. La zona meglio esplorata \u00e8 quella intorno alla stazione di ricerca \"Puerto Abeja\", in una savana lungo il fiume Mesay a poca distanza dall'equatore\nParticolarmente conosciuta \u00e8 l'avifauna, le cui numerose specie sono state studiate in molti punti del parco. Al suo interno sono state censite almeno 355 specie di uccelli appartenenti a 47 famiglie e 18 ordini diversi; tra queste spicca una specie di colibr\u00ec endemica della regione - lo smeraldo del Chiribiquete (\"Chlorostilbon olivaresi\"). Altre nove specie, invece, sono state segnalate molto raramente in Colombia ad eccezione dell'area del parco: il coquette codaracchetta (\"Discosura longicaudus\"), il piumino bandacastana (\"Notharchus ordii\"), il rampicatore panciabarrata (\"Hylexetastes stresemanni\"), il rampicapalme codaguzza (\"Berlepschia rikeri\"), il formichiere dorsopuntato (\"Hylophylax punctulatus\"), l'elenia crestata (\"Elaenia cristata\"), l'attila panciacitrina (\"Attila citriniventris\"), l'eufonia piombata (\"Euphonia plumbea\") e il beccasemi nucabianca (\"Dolospingus fringilloides\").\nAnche i pipistrelli sono ben studiati. Finora ne sono state segnalate nel parco 48 specie, il 30% circa delle specie di pipistrelli dell'Amazzonia colombiana. Di gran lunga la maggior parte di essi appartiene alla famiglia dei Fillostomidi. In ogni caso, poco meno della met\u00e0 delle specie di pipistrelli qui presenti si ciba di insetti o di frutta; le altre si nutrono di polline e nettare, sangue o carne. Mentre le specie specializzate per una dieta a base di insetti e di frutta si trovano in tutte le zone del parco ricoperte da foresta, quelle specializzate in altre fonti alimentari si trovano solo in certi tipi di ambienti. Nel complesso, la maggiore diversit\u00e0 \u00e8 stata riscontrata nelle savane e la minore nelle zone forestali parzialmente allagate. Le specie segnalate pi\u00f9 di frequente sono: \"Anoura geoffroyi\", \"Carollia brevicauda\", \"Rhinophylla pumilio\" e \"Artibeus jamaicensis\".\nSempre all'interno della classe dei mammiferi sono state segnalate, oltre ai pipistrelli, sette specie di Primati. Tra queste spicca una delle poche specie di scimmia dalle abitudini notturne, l'aoto di Spix. Inoltre, vivono qui tre specie di lontre, otto di roditori e quattro di felini. Tra queste ultime, il giaguaro occupa una posizione speciale come oggetto di culto da parte dei primi abitanti della regione. Nei fiumi del parco \u00e8 da segnalare la presenza di due specie di delfini, la sotalia (\"Sotalia fluviatilis\") e l'inia (\"Inia geoffrensis\")\nOltre ai delfini, nel fiume Mesay, nei dintorni della stazione di ricerca Puerto Abeja, sono state censite 79 specie di pesci appartenenti a 16 famiglie e a quattro ordini. Di gran lunga predominanti sono i caraciformi (Characiformes), seguiti dai pesci gatto (Siluriformes), dai ciclidi (Cichlidae) e dalle razze d'acqua dolce (Potamotrygonidae). L'esatta abbondanza di ogni specie, tuttavia, non \u00e8 stata ancora esaurientemente studiata. Le specie pi\u00f9 comuni, vale a dire \"Brycon falcatus\", \"Triportheus elongatus\", \"Triportheus albus\" e \"Pimelodus blochii\", vivono in banchi e pertanto potrebbero falsificare i dati riguardanti l'abbondanza misurata attraverso catture casuali.\nProbabilmente il gruppo che presenta la pi\u00f9 alta biodiversit\u00e0 \u00e8 quello degli insetti, che non \u00e8 stato ancora studiato a fondo. Finora sono state rinvenute 72 specie di coleotteri, 313 di farfalle (il 10% delle specie della Colombia), 261 di formiche, 43 di zanzare e sette nuove specie di libellula."}
{"id": "7536707", "revid": "729019", "url": "https://it.wikipedia.org/wiki?curid=7536707", "title": "The Deleters of Worlds", "text": "The Deleters of Worlds, noti anche semplicemente come Bray Wyatt &amp; Matt Hardy, \u00e8 stato un tag team di wrestling attivo nella WWE, formato da Bray Wyatt e Matt Hardy. Il duo combatteva nel roster di \"Raw\".\nI due hanno detenuto una volta il WWE Raw Tag Team Championship.\nStoria.\nFaida tra Hardy e Wyatt (2017\u20132018).\nNella puntata di \"Raw\" del 27 novembre Wyatt ha sconfitto Matt Hardy, rendendolo \"Woken\" e cominciando un feud con lui. Dopo settimane di promo e provocazioni, nell'edizione speciale di \"Raw\" per festeggiare il venticinquesimo anniversario dello show, tenutasi il 22 gennaio 2018, Wyatt ha sconfitto nuovamente Hardy. Il 28 gennaio, alla Royal Rumble, Wyatt ha partecipato all'omonimo match entrando col numero 8 ma \u00e8 stato eliminato da Matt Hardy. Nella puntata di \"Raw\" del 5 febbraio Wyatt \u00e8 stato sconfitto da Roman Reigns, fallendo nella possibilit\u00e0 di inserirsi nell'Elimination Chamber match dell'omonimo pay-per-view con in palio un match a WrestleMania 34 contro Brock Lesnar per il WWE Universal Championship. Nella puntata di \"Raw\" del 12 febbraio Wyatt ha partecipato ad un Fatal 5-Way match che comprendeva anche Apollo Crews, Finn B\u00e1lor, Matt Hardy e Seth Rollins con in palio l'ultima possibilit\u00e0 di inserirsi nell'Elimination Chamber match ma l'incontro \u00e8 stato vinto in contemporanea da B\u00e1lor e Rollins. Il 25 febbraio, ad Elimination Chamber, Wyatt \u00e8 stato sconfitto da Matt Hardy. Nella puntata di \"Raw\" del 5 marzo Wyatt ha sconfitto facilmente Rhyno. Nella puntata di \"Raw\" del 19 marzo \u00e8 andato in onda l'Ultimate Deletion match tra Wyatt e Matt Hardy all'interno dell'Hardy Compound (l'abitazione di Matt), dove lo stesso Hardy \u00e8 riuscito a sconfiggere Wyatt grazie anche al ritorno del fratello Jeff Hardy; nel finale dell'incontro, Hardy ha spinto Wyatt nel \"Lago della Reincarnazione\" e, a seguito di ci\u00f2, Wyatt \u00e8 scomparso dalle scene per alcune settimane. L'8 aprile, nel \"Kick-off\" di WrestleMania 34, Wyatt \u00e8 apparso nel finale dell'Andr\u00e9 the Giant Memorial Battle Royal favorendo la vittoria finale di Matt Hardy ed effettuando di fatto un turn \"face\".\nWWE Raw Tag Team Champions (2018).\nNella puntata di \"Raw\" del 9 aprile Wyatt e Hardy hanno sconfitto il Titus Worldwide (Apollo Crews e Titus O'Neil). Nella puntata di \"Raw\" del 16 aprile Wyatt e Hardy hanno sconfitto i Revival (Dash Wilder e Scott Dawson). Nella puntata di \"Raw\" del 23 aprile Wyatt e Hardy hanno sconfitto gli Ascension (Konnor e Viktor). Il 27 aprile, a Greatest Royal Rumble, Wyatt e Hardy hanno sconfitto Cesaro e Sheamus (appartenenti al roster di \"SmackDown\") conquistando cos\u00ec il vacante WWE Raw Tag Team Championship per la prima volta. Nella puntata di \"Raw\" del 7 maggio Hardy e Wyatt hanno sconfitto Bo Dallas e Curtis Axel. Nella puntata di \"Raw\" del 14 maggio Hardy e Wyatt hanno sconfitto i Revival. Nella puntata di \"Raw\" del 28 maggio Wyatt e Hardy hanno sconfitto gli Ascension. Nella puntata di \"Raw\" del 18 giugno Hardy e Wyatt hanno sconfitto Heath Slater e Rhyno. Il 15 luglio, a Extreme Rules, Wyatt e Hardy hanno perso i titoli contro il B-Team (Bo Dallas e Curtis Axel) dopo 79 giorni di regno. Nella puntata di \"Raw\" del 23 luglio Hardy e Wyatt hanno affrontato il B-Team per il WWE Raw Tag Team Championship ma sono stati sconfitti. Nella puntata di \"Raw\" del 30 luglio Hardy e Wyatt sono stati sconfitti dai Revival. Nella puntata di \"Raw\" del 13 agosto Hardy e Wyatt hanno preso parte ad un Triple Threat Tag Team match per il WWE Raw Tag Team Championship che includeva anche i campioni del B-Team e i Revival ma il match \u00e8 stato vinto dai campioni.\nIl duo si \u00e8 sciolto 15 settembre 2018."}
{"id": "7536714", "revid": "1091859", "url": "https://it.wikipedia.org/wiki?curid=7536714", "title": "The Miztourage", "text": ""}
{"id": "7536724", "revid": "93556", "url": "https://it.wikipedia.org/wiki?curid=7536724", "title": "GitLab", "text": "GitLab \u00e8 una piattaforma web open source che permette la gestione di repository Git e di funzioni trouble ticket. Appartiene a GitLab Inc.\nA dicembre 2016, l'azienda conta 150 membri interni, pi\u00f9 oltre 1400 contributori open source. Viene utilizzato da organizzazioni come IBM, Sony, J\u00fclich Research Center, NASA, Alibaba, O'Reilly Media, CERN, European XFEL, GNOME Foundation e SpaceX.\nOriginariamente il codice venne scritto in Ruby, ma successivamente alcune parti furono riscritte in Go.\nDescrizione.\nCome tutti i software di controllo versione, GitLab permette la creazione di repository pubblici o privati, in cui gli sviluppatori possono caricare il proprio codice e gestire le modifiche alle varie versioni in contemporanea al lavoro di pi\u00f9 persone. In GitLab \u00e8 possibile lavorare parallelamente ad altre persone sullo stesso progetto senza generare conflitti, caricare il proprio lavoro nel repository remoto (operazione di \"push\") e poter unire alla fine le modifiche di tutti in un unico progetto (operazione di \"merge\"). \u00c8 possibile fare delle \"merge request\" per il proprietario del repository, oltre al tracciamento degli issue, la possibilit\u00e0 di scrivere commenti e allegare documenti.\nGitLab mette a disposizione diverse funzionalit\u00e0 a seconda del tipo di abbonamento e del prezzo pagato. \u00c8 comunque possibile utilizzarlo gratuitamente, seppur con delle limitazioni.\nStoria.\nIl software di GitLab \u00e8 stato scritto da Dmitriy Zaporozhets e Valery Sizov, e originariamente era distribuito sotto licenza MIT. Nel luglio 2013, il prodotto \u00e8 stato diviso in: \"GitLab CE (Community Edition)\" e \"GitLab EE (Enterprise Edition)\".\nNel marzo 2015, GitLab acquista Gitorious, un servizio di Git hosting concorrente e nel luglio dello stesso anno accresce di 1,5 milioni di dollari in seed funding. Tra i nuovi clienti vi sono Alibaba Group, IBM e SpaceX.\nNel gennaio 2017, in seguito a un cyber attacco, un amministratore cancella accidentalmente un database di produzione. Sei ore di dati riguardanti issue e merge request sono andati persi. Il 15 marzo 2017, GitLab acquisisce Gitter.\nDopo l'acquisizione di GitHub da parte di Microsoft avvenuta il 4 giugno 2018, aumenta il numero di progetti importati su GitLab."}
{"id": "7536729", "revid": "1543377", "url": "https://it.wikipedia.org/wiki?curid=7536729", "title": "Vela ai Giochi della XVIII Olimpiade - Star", "text": "La competizione della classe Star di vela ai Giochi della XVIII Olimpiade si e svolta nei giorni dal 12 al 21 ottobre 1964 nella Baia di Sagami,con base a Enoshima."}
{"id": "7536730", "revid": "122246", "url": "https://it.wikipedia.org/wiki?curid=7536730", "title": "Teodora Pallavolo Ravenna", "text": ""}
{"id": "7536735", "revid": "287204", "url": "https://it.wikipedia.org/wiki?curid=7536735", "title": "Tesi di luglio", "text": "Per tesi di luglio (in romeno: \"Tezele din iulie\") s'intende un discorso pronunciato dal leader della Repubblica Socialista di Romania Nicolae Ceau\u0219escu il 6 luglio 1971, davanti al Comitato esecutivo del Partito comunista romeno (PCR), il cui nome completo era \"Propuneri de m\u0103suri pentru \u00eembun\u0103t\u0103\u0163irea activit\u0103\u0163ii politico-ideologice, de educare marxist-leninist\u0103 a membrilor de partid, a tutoror oamenilor muncii\" (\"Misure proposte per il miglioramento dell'attivit\u00e0 politico-ideologica, dell'educazione marxista-leninista dei membri del Partito, di tutti i lavoratori\"). Questo discorso simil-maoista segn\u00f2 l'inizio di una \"piccola rivoluzione culturale\" all'interno della Romania comunista, lanciando un'offensiva neostalinista contro l'autonomia culturale, un ritorno alle rigide linee guida del realismo socialista e agli attacchi contro gli intellettuali dissidenti. Venne richiesta una rigorosa conformit\u00e0 ideologica nelle scienze umane e sociali. La competenza e l'estetica dovevano essere sostituite dall'ideologia; i professionisti dovevano essere sostituiti da agitatori e la cultura doveva ancora una volta diventare uno strumento di propaganda politica e ideologica.\nNella versione finale dei primi di novembre del 1971, pubblicata come un documento ufficiale del Plenum del PCR, le Tesi avevano il titolo: \"Expunere cu privire la programul PCR pentru \u00eembun\u0103t\u0103\u021birea activit\u0103\u021bii ideologice, ridicarea nivelului general al cunoa\u0219terii \u0219i educa\u021bia socialist\u0103 a maselor, pentru a\u0219ezarea rela\u021biilor din societatea noastr\u0103 pe baza principiilor eticii \u0219i echit\u0103\u021bii socialiste \u0219i comuniste \"(\"Esposizione riguardo al programma del PCR per migliorare l'attivit\u00e0 ideologica, aumentare il livello generale di conoscenza e dell'educazione socialista delle masse, in modo da poter organizzare le relazioni all'interno della nostra societ\u00e0 sulle basi dei principi dell'etica ed uguaglianza socialiste e comuniste\").\nContesto.\nDopo un periodo di rigido stalinismo a partire dal 1948, la vita culturale romena speriment\u00f2 una discreta liberalizzazione ed un rilassamento ideologico nei primi anni sessanta. Questa tendenza acceler\u00f2 con il IX Congresso del Partito Comunista Romeno del 1965 e fece emergere una generazione di talentuosi scrittori di opposizione: Nichita St\u0103nescu, Ana Blandiana, Gabriel Liiceanu, Nicolae Manolescu, Adrian P\u0103unescu e altri. Inoltre, nel plenum del Comitato centrale dell'aprile 1968, Ceau\u015fescu denunci\u00f2 il predecessore Gheorghe Gheorghiu-Dej mentre riabilit\u00f2 Lucre\u0163iu P\u0103tr\u0103\u015fcanu, giustiziato due giorni prima che Ceau\u015fescu si unisse al Politburo (permettendogli cos\u00ec di rivendicare la sua innocenza e demotivare un rivale importante, Alexandru Dr\u0103ghici). Ci\u00f2 diede ancora pi\u00f9 spazio anche all'espressione artistica. Il romanzo di Eugen Barbu \"Principele\" (\"Il principe\", 1969), nonostante sia ambientato nel periodo dei Fanarioti, presenta dei chiari riferimenti a Gheorghiu-Dej - nel libro si parla persino di un progetto per costruire un canale che in seguito porter\u00e0 alla perdita di molte delle vite dei suoi costruttori (un riferimento mascherato al Canale Danubio-Mar Nero). Nel romanzo \"F\" di Dumitru Radu Popescu, vengono trattati gli abusi commessi durante la collettivizzazione forzata, mentre Augustin Buzura in \"Absen\u0163ii\" (\"Gli assenti\", 1970) riesce a realizzare una critica alla societ\u00e0 contemporanea tramite la crisi spirituale di un giovane medico.\nNonostante il disgelo, la censura rimase ancora attiva. Alexandru Ivasiuc e Paul Goma furono entrambi arrestati ed imprigionati per la loro partecipazione al movimento studentesco di Bucarest del 1956, ed entrambi scrissero in seguito un romanzo sulle esperienze in carcere di un uomo e sugli sforzi per reinsersi nella societ\u00e0 dopo la liberazione. Il romanzo \"Ostinato \"di Goma descrive la vita da prigioniero, carceraria, i metodi della Securitate e gli eccessi della collettivizzazione. Il censore dello Stato chiese delle modifiche ma alla fine Goma pubblic\u00f2 il libro senza censure nella Germania Ovest nell'autunno del 1971. Ivasiuc, nel suo \"P\u0103s\u0103rile\" (\"Gli uccelli\"), accondiscese alle richieste della censura giustificando l'arresto del protagonista e rappresentando la polizia segreta romena in una luce positiva. Tuttavia, la maggior parte degli scrittori era ottimista sul fatto che il Partito avrebbe tollerato una pi\u00f9 ampia scelta di temi nella letteratura creativa.\nSi verific\u00f2 anche un disgelo nei rapporti con gli Stati Uniti, il principale avversario del blocco comunista durante la guerra fredda, che ebbe un certo impatto sulla vita dei cittadini. Una fabbrica della Pepsi-Cola venne aperta a Constanza nel 1967 e le pubblicit\u00e0 della bevanda erano accompagnate da uno stile americano. Lo slogan \"Pepsi, drive and energy\" comparve regolarmente sui giornali romeni che pochi anni prima non menzionavano i prodotti occidentali. La Coca-Cola non veniva prodotta a livello nazionale, ma poteva essere reperita nei bar e nei Comturist, ovvero quei negozi con una clientela ristretta in cui si potevano acquistare i prodotti occidentali con la valuta forte. Nel 1968 apr\u00ec a Bucarest il primo bar/club per studenti descritto da un giornalista della \"Via\u0163a Studen\u0163easc\u0103\" nel seguente modo: \"tavoli bassi, luce discreta ... gomme da masticare e sigarette, Pepsi e Coca-Cola, giochi meccanici, biliardi ... oltre a qualche ora di discussioni interessanti. Ecco perch\u00e9 il bar club appare come una risposta ad una naturale esigenza di comunicazione, di scambio di idee e di opinioni tra loro contrastanti... in un'atmosfera rilassata\". L'arte moderna americana, aspramente criticata durante il periodo del realismo socialista, inizi\u00f2 a ricevere un'accoglienza favorevole, tanto da far aprire all'inizio del 1969 una mostra con opere di artisti come Jackson Pollock, Robert Rauschenberg e James Rosenquist. Anche il governo degli Stati Uniti ricevette degli elogi: il tour mondiale del 1969 del presidente Richard Nixon venne seguito con attenzione, e lo sbarco sulla Luna gi\u00e0 pubblicizzato a luglio venne trasmesso in diretta (nell'Europa dell'est, solo la Jugoslavia aveva fatto altrettanto), e furono ricevuti dei cordiali saluti da parte di Ceau\u015fescu a Nixon e al popolo americano. Probabilmente il punto pi\u00f9 alto delle relazioni tra la Romania e gli Stati Uniti durante il periodo comunista venne presto raggiunto nel mese seguente, quando decine di migliaia di entusiasti cittadini di Bucarest accolsero Nixon, che divenne il primo presidente degli Stati Uniti a visitare un paese del blocco orientale.\nScrivendo trent'anni dopo l'accaduto, Sorin Preda, che arriv\u00f2 a Bucarest da Bac\u0103u nel 1970 a 18 anni, riprese la scena culturale:\nLa creazione delle Tesi.\nCeau\u0219escu visit\u00f2 la Cina, la Corea del Nord, il Vietnam del Nord e la Mongolia nel 1971. e si interess\u00f2 molto all'idea di una totale trasformazione a livello nazionale come fulcro dei programmi del Partito del Lavoro di Corea e della Grande rivoluzione culturale. Venne ispirato anche dai culti della personalit\u00e0 di Mao Zedong e Kim Il-sung. Subito dopo esser tornato in Romania, Ceau\u0219escu inizi\u00f2 ad emulare il sistema nordcoreano influenzato dalla filosofia Juche di Kim Il-sung.\nDopo il suo ritorno, il leader romeno pubblic\u00f2 le Tesi costituite da diciassette proposte. basate sui seguenti ideali:\nSebbene presentate nei termini del 'socialismo umanista', le Tesi segnarono infatti un ritorno al realismo socialista, riaffermando le basi ideologiche per la letteratura che, in teoria, il Partito aveva abbandonato. La differenza principale era l'aggiunta del nazionalismo promosso dal Partito nella storiografia; citando Nicolae Iorga in un altro discorso nel luglio del 1971, Ceau\u0219escu asser\u00ec che \"l'uomo che non scrive per il suo intero popolo non \u00e8 un poeta\", e si present\u00f2 come il difensore dei valori romeni (intensificando il suo culto della personalit\u00e0).\nImpatto.\nSoprattutto dopo il Congresso degli scrittori del 1968, i leader del Partito iniziarono a scontrarsi con gli scrittori; all'inizio di quell'anno Ceau\u015fescu aveva annunciato: \"la libert\u00e0 dell'individuo non \u00e8 in contraddizione con le richieste e gli interessi generali della societ\u00e0, ma al contrario, serve questi interessi\". Ceau\u015fescu riusc\u00ec ad avere la collaborazione di numerosi intellettuali (molti dei quali inizialmente apolitici o addirittura oppositori) e li port\u00f2 nel Partito dopo aver condannato l'invasione della Cecoslovacchia ad opera del Patto di Varsavia, nonostante il PCR avesse iniziato comunque a intensificare la lotta contro gli scrittori intesi come gruppo e tra loro ed il partito. Nel 1970, le ricompense date con i premi letterari portarono la dirigenza del Partito in aperto conflitto con l'Unione romena degli scrittori e al successivo recupero del privilegio della concessione di tali premi e della determinazione del loro valore.\nNonostante questi presagi di conflitto, le Tesi, con la loro premessa di neostalinismo, si dimostrarono sconvolgenti ed il Partito avrebbe dovuto supervisionare l'attuazione delle Tesi in maniera rigorosa e meticolosa, ma non era in grado di farlo con la stessa efficacia che aveva negli anni cinquanta. In parte, ci\u00f2 era dovuto alla comunit\u00e0 artistica che intorpidita dalle proposte suscit\u00f2 un temporaneo fronte unito d'opposizione. Zaharia Stancu ed Eugen Jebeleanu, a lungo associati al regime, si unirono in segno di protesta assieme agli scrittori pi\u00f9 giovani come Buzura, P\u0103unescu, Popescu e Marin Sorescu. Leonid Dimov e Dumitru \u0162epeneag denunciarono le proposte su Radio Free Europe a Parigi, e Nicolae Breban, caporedattore di \"Rom\u00e2nia Literar\u0103\", si dimise mentre si trovava nella Germania occidentale e attacc\u00f2 le Tesi in un'intervista a \"Le Monde\". Gli scrittori si mostrarono inoltre combattivi durante un incontro con Ceau\u015fescu a Neptun.\nIl Partito inizi\u00f2 a reagire adottando delle contromisure. Ad esempio, una legge approvata nel dicembre 1971 proibiva la trasmissione o la pubblicazione all'estero di qualsiasi materiale scritto che avrebbe potuto pregiudicare l'interesse dello stato. Ai cittadini romeni fu inoltre vietato di avere contatti con emittenti radiofoniche o giornali stranieri, poich\u00e9 ci\u00f2 veniva considerato come un atto di ostilit\u00e0 nei confronti della Romania. Un uomo che aveva sottoposto un volume di poesia ad un critico per la valutazione fu processato per aver scritto dei versi \"ostili\" e nonostante il critico sia intervenuto a sua difesa, un tribunale militare lo condann\u00f2 a 12 anni di prigione.\nTuttavia, prima della Conferenza degli scrittori nazionali nel maggio del 1972, la solidariet\u00e0 iniziale degli scrittori venne distrutta dalle lotte intestine e non dal Partito (che temporaneamente si port\u00f2 in secondo piano). Dopo le dimissioni di \u015etefan B\u0103nulescu da direttore di \"Luceaf\u0103rul\", P\u0103unescu lotto con F\u0103nu\u015f Neagu per ottenere la posizione andata poi a qualcun altro, portando Neagu ad abbandonare l'opposizione. Tra i primi sostenitori delle Tesi vi furono Eugen Barbu, Aurel Baranga e Mihnea Gheorghiu; anche Nichita St\u0103nescu ha affermato di averle accolte con \"una particolare gioia\" e di considerarle \"un vero sostegno alla cultura\". Gli scrittori provarono un risentimento per il successo di Goma nella Germania occidentale e alle traduzioni in francese di \u0162epeneag, mentre il partito sfrutt\u00f2 questa situazione per convincere l'unione degli scrittori a tenere un congresso nel 1972 con delegati eletti a scrutinio segreto e non da un'assemblea generale - i delegati avrebbero dovuto scegliere uno dei due nomi a loro proposti. Nel periodo della conferenza nazionale del partito del luglio 1972, le strategie culturali elitarie ed i conflitti che avrebbero caratterizzato gli anni settanta e ottanta si erano cristallizzati. La dissidente Monica Lovinescu descrisse quattro aspetti principali della scena letteraria in Romania fino al 1989: coraggio intermittente, la trasformazione della posizione nell'ordine sociale in un criterio estetico, l'efficacia di alcuni mezzi di corruzione ed una rottura tra le generazioni, con molti giovani oppositori pronti al compromesso e alcuni scrittori pi\u00f9 anziani pronti all'accesa resistenza.\nIl Partito offr\u00ec maggiori diritti e pensioni e gioc\u00f2 con l'invidia degli scrittori, che port\u00f2 all'espulsione di Goma e di \u0162epeneag, che non riuscirono ad essere eletti a scrutinio segreto e furono derisi quando parlarono alla riunione elettorale dei delegati dell'Unione prima della conferenza. Mentre scrittori come Blandiana, Buzura, \u015etefan Augustin Doina\u015f e Marin Sorescu si rifiutarono di conformarsi, mantenendo l'integrit\u00e0 morale e artistica, Goma e \u0162epeneag furono presi di mira per la loro prontezza a sfidare i dettami culturali del Partito. Altri scrittori erano ansiosi di non mettere a repentaglio i loro privilegi e temevano che il Partito potesse usare le Tesi per portare nuovi \"scrittori\" in un'unione ribelle. Preferivano invece la tenue elusione dei loro vincoli e perci\u00f2 erano riluttanti a sostenere la coppia di dissidenti pi\u00f9 estremi.\nNel giro di tre anni, gli equilibri di potere nella comunit\u00e0 degli scrittori si erano spostati dalla generazione degli anni sessanta ai protocronisti; scrittori desiderosi di una maggiore influenza ora avrebbero potuto ottenerla specializzandosi nella produzione dell'ideologia. Tra questi vi erano sia autori in declino che speravano in una rinascita delle loro carriere, come Barbu (la cui carriera aveva sofferto a spese degli oppositori), e scrittori pi\u00f9 giovani come P\u0103unescu. Le due fazioni rimasero in aperto conflitto per un decennio, ma nel 1981 il Partito aveva reso impotente l'Unione congelando i suoi fondi e limitando le sue attivit\u00e0, inoltre dopo quell'anno non furono pi\u00f9 state permesse altre Conferenze degli scrittori. Invece, dando pi\u00f9 enfasi sull'ideologia, la forza e la centralizzazione, e con pi\u00f9 fondi, i protocronisti ebbero una maggiore influenza sino alla rivoluzione romena del 1989, essendo stati rinforzati dalle \"tesi di Mangalia\" dell'estate del 1982. In particolare, negli anni ottanta, la cultura e la scienza romene diventarono sempre pi\u00f9 isolate a livello internazionale.\nCome conseguenza delle Tesi, la sociologia venne rimossa dalle discipline universitarie e ci\u00f2 che era rimasto veniva insegnata all'Accademia \u0218tefan Gheorghiu del Partito. Il numero delle materie non tecniche insegnabili all'universit\u00e0 venne ridotto drasticamente, furono pubblicati pochi libri ed i privilegi inizialmente relegati agli intellettuali furono diminuiti. Nel 1974 l'Accademia delle scienze fu costretta ad assumere Elena Ceau\u0219escu, la moglie del presidente, come membro ed in seguito come presidente: lei politicizz\u00f2 cos\u00ec tanto l'istituzione da far cadere il suo prestigio e distruggere molte delle sue ricerche pi\u00f9 importanti."}
{"id": "7536765", "revid": "1580384", "url": "https://it.wikipedia.org/wiki?curid=7536765", "title": "Aeroporto di Hannover-Langenhagen", "text": ""}
{"id": "7536767", "revid": "767487", "url": "https://it.wikipedia.org/wiki?curid=7536767", "title": "Hypnos - Follia di massacro", "text": "Hypnos - Follia di massacro \u00e8 un film di fantascienza italiano del 1967, scritto e diretto da Paolo Bianchini.\nProduzione.\n\"Hypnos - Follia di massacro\" \u00e8 il terzo e ultimo film diretto da Paolo Bianchini per il produttore Gabriele Crisanti, dopo \"Devilman Story\" e \"L'invincibile Superman\". Il film \u00e8 stato girato in otto settimane a Roma e nei dintorni della citt\u00e0 tra febbraio e marzo 1967.\nTra il cast vi \u00e8 Robert Woods, che descrisse la sceneggiatura come \"improvvisata\", affermando che \"questi erano quasi sempre degli sforzi collaborativi (dove quasi tutte le persone coinvolte davano un contributo)\". Woods parl\u00f2 positivamente del lavoro svolto per il film, specialmente su come questo fosse una deviazione dai Western e che lui \"amava le allusioni al fumetto\" di \"Follia di massacro\".\nStile.\nNel suo libro sui film italiani ispirati dai fumetti e le loro convenzioni, Roberto Curti descrisse il film come \"spesso etichettato come un film di spionaggio, \u00e8 effettivamente molto vicino ai film sui supereroi dell'epoca, di cui ne rappresenta una versione pi\u00f9 oscura, e anche molto italiana\". Curti sent\u00ec il film come uno \"strano mix di fantascienza, thriller e avventura in stile fumetto\".\nDistribuzione e accoglienza.\nIl film fu presentato all'organizzazione per la classificazione dei film italiana nell'ottobre 1967, un mese dopo L'invincibile Superman, venendo infine presentata prima di questo.\nIl produttore Gabriele Crisanti descrisse il film come \"un flop\", sapendo di aver \"fatto l'errore di darlo a Vecchioni, il proprietario di United International Films, che and\u00f2 in bancarotta prima che il film fosse rilasciato\".\nNemmeno il regista Paolo Bianchini ebbe un'ottima opinione sul film, affermando che ogni volta che lo rivede \"\u00e8 una cosa terribile\"."}
{"id": "7536772", "revid": "1149807", "url": "https://it.wikipedia.org/wiki?curid=7536772", "title": "Edens Zero", "text": " \u00e8 un manga \"sh\u014dnen\" scritto e disegnato da Hiro Mashima, serializzato su \"Weekly Sh\u014dnen Magazine\" dal 27 giugno 2018 e pubblicato contemporaneamente in versione digitale in cinque lingue differenti. La serie \u00e8 edita in italiano dalla casa editrice Star Comics a partire dal 1\u00ba maggio 2019.\nTrama.\nShiki Granbell \u00e8 un orfano cresciuto da dei robot senzienti sul \"Pianeta Granbell\", ex-sede di un grande parco divertimenti ormai abbandonato, vive insieme a suo nonno il Re Demone Ziggy. Il ragazzino vive sognando di vedere i draghi e riparando i suoi amici robot e durante l'infanzia non ha mai incontrato altri esseri umani, in quanto il parco non \u00e8 pi\u00f9 visitato da molti anni. Qui per\u00f2, molto tempo dopo la morte di suo nonno, un giorno giunge una ragazza di nome Rebecca Bluegarden col suo gatto androide Happy con cui fa amicizia e, a causa di un piano dei suoi amici robot, fugge con lei viaggiando attraverso lo spazio con l'obiettivo di raggiungere l'entit\u00e0 conosciuta come \"Madre\" (o Mother), a bordo della nave \"Edens Zero\" appartenuta precedentemente a Ziggy. Sul loro cammino i tre incontreranno dei nuovi amici che diventeranno membri della loro ciurma.\nNel mondo di Edens Zero esiste L', che \u00e8 il termine coniato e usato per riferirsi a tutte le forme di energia naturale. In alcuni ambienti \u00e8 anche conosciuto come .\nL'ether \u00e8 la fonte di ogni potere, essendo descritto da alcuni in termini \"non scientifici\" come \"magico\"; ed \u00e8 utilizzato da esseri umani e alieni, dall'atmosfera di certi pianeti e persino dalle macchine. Pu\u00f2 manifestarsi in oggetti fisici come proiettili energetici. Gli utenti di Ether Gear sono in grado di sfruttare la potenza del loro Ether facendolo fluire attraverso i loro corpi in una configurazione specifica in modo simile a una macchina. A concentrazioni sufficientemente elevate, l'etere pu\u00f2 anche formare materia solida nota come Lacrima. mentre Ether come il Light Ether e Water Ether possono fondersi per produrre un effetto scintillante come la pioggia.\nMedia.\nManga.\nProduzione.\nAd alcuni mesi di distanza dalla conclusione di \"Fairy Tail\", il 31 dicembre 2017 Hiro Mashima pubblic\u00f2 un messaggio sul proprio profilo ufficiale Twitter nel quale promise di iniziare una nuova serie nel corso del 2018. Dopo aver presenziato al Festival international de la bande dessin\u00e9e d'Angoul\u00eame in Francia, Mashima rivel\u00f2 che la nuova serie sarebbe stata \"una nuova forma di fantasy\" e che il personaggio Plue della sua precedente serie \"Rave Master\" sarebbe stato presente anche nel nuovo manga. Nuovamente tramite Twitter, il 14 maggio 2018 Mashima rivel\u00f2 ai propri seguaci di essere \"un po' confuso\" in quanto all'opera simultaneamente sia su questa serie, che su una continuazione di \"Fairy Tail\" e un altro progetto \"segreto\". A circa due settimane di distanza, il settimanale \"Weekly Sh\u014dnen Magazine\" del 30 maggio 2018 conferm\u00f2 l'arrivo del nuovo fumetto e che si sarebbe intitolato provvisoriamente \"Eden's Zero\", in attesa del titolo definitivo.\nPubblicazione.\nLa serie \u00e8 stata pubblicata a partire dal 30\u00ba volume del 2018 della rivista \"Weekly Sh\u014dnen Magazine\", uscito in Giappone il 27 giugno 2018. Parallelamente alla serializzazione giapponese, il manga \u00e8 edito contemporaneamente in altre cinque lingue diverse: inglese, francese, cinese, coreano e tailandese; la versione in inglese \u00e8 curata dall'editore nord americano Kodansha USA e pubblicata sulle piattaforme Crunchyroll Manga, ComiXology e Amazon Kindle. In occasione dell'edizione 2018 della manifestazione \"Anime Expo\", l'editore nord americano Kodansha USA annunci\u00f2 che il primo volume giapponese del manga sarebbe stato disponibile a partire da ottobre 2018, salvo poi essere pubblicato il 14 settembre dello stesso anno. L'edizione cartacea inglese basata sui volumi nipponici \u00e8 stata pubblicata dal 6 novembre 2018 mentre la casa editrice Star Comics pubblica la serie per il pubblico italiano a partire dal 1\u00ba maggio 2019.\nAnime.\nUn adattamento anime \u00e8 stato annunciato nel giugno 2020. Diretto da Shiniji Ishihara e Y\u016bji Suzuki presso lo studio d'animazione J.C.Staff con il character design curato da Yurika Sako, \u00e8 stato trasmesso dall'11 aprile al 3 ottobre 2021 su NTV e relative reti affiliate. I diritti internazionali sono stati acquistati da Netflix che pubblicher\u00e0 la serie a partire dall'autunno 2021. La sigla d'apertura \u00e8 \"Eden Through the Rough\" cantata da Takanori Nishikawa mentre quella di chiusura \u00e8 cantata da CHiCO with HoneyWorks; entrambi i brani vengono impiegati negli episodi 1-12. Dal tredicesimo episodio vengono impiegati i brani \"Forever\" de L'Arc~en~Ciel in apertura e di Sayuri in chiusura. L'8 febbraio 2022 \u00e8 stata annunciata la seconda stagione.\nIn Italia la serie \u00e8 stata distribuita da Netflix dal 26 agosto al 24 novembre 2021.\nVideogiochi.\nDue videogiochi sono in corso di sviluppo da parte di Konami, il primo sar\u00e0 un action RPG in 3D per console mentre il secondo un titolo di ruolo e d'azione per dispositivi mobili. Quest'ultimo, intitolato \"Edens Zero Pocket Galaxy\" uscir\u00e0 nel corso del 2021.\nAccoglienza.\nIn Giappone, il primo volume di \"Edens Zero\" ha raggiunto il 13\u00ba posto nella classifica settimanale di Oricon con copie vendute. Il secondo volume si \u00e8 classificato al 16\u00ba posto con copie vendute, e il terzo volume al 18\u00ba posto con copie.\nIl primo volume ha ricevuto un'accoglienza mista da parte della critica su Anime News Network, dove \u00e8 stato valutato su una scala da 1 a 5. Amy McNulty ha dato al volume una valutazione di 3,5, definendolo un \"buon inizio\" e lodando il ritmo, i personaggi e i disegni della storia, aggiungendo che \"potrebbe non stupire nessuno\". McNulty ha anche commentato le scelte visive e di design di Mashima simili a \"Fairy Tail\" - che ha notato potrebbero essere viste negativamente - ma ha ritenuto che il manga potesse trarre vantaggio dalla familiarit\u00e0 dei lettori con \"Fairy Tail\" e lo ha trovato accessibile ai nuovi lettori del lavoro di Mashima. Rebecca Silverman, che anche lei lo ha valutato con un punteggio di 3.5, considerava il manga il lavoro pi\u00f9 oscuro di Mashima e lo ha elogiato per aver utilizzato temi che \"hanno contribuito a far funzionare cos\u00ec bene la sua serie precedente \"Fairy Tail\"\", citando come esempio il retroscena complementare di Shiki e Rebecca come orfani. Tuttavia, ha espresso una leggera preoccupazione per la storia che potrebbe creare confusione per i lettori con le implicazioni del volume del viaggio nel tempo e del cliffhanger in avanti. Faye Hopper, che ha dato al volume un punteggio di 3, ha trovato che il passaggio da \"pastiche high fantasy a un fantascienza che ricorda \"Star Wars\"\" ha contribuito ad arricchire la storia, ma ha criticato l'umorismo di Mashima e l'adesione alle convenzioni dei manga sh\u014dnen. Teresa Navarro gli ha dato un punteggio di 2, trovando i personaggi e lo stile artistico quasi identici a quelli di \"Fairy Tail\", ma ha considerato il suo potenziale per ottenere un seguito di culto dai fan del genere sh\u014dnen."}
{"id": "7536774", "revid": "997422", "url": "https://it.wikipedia.org/wiki?curid=7536774", "title": "Jashin-chan Dropkick", "text": " \u00e8 un manga scritto e illustrato da Yukiwo. La serie ha iniziato la serializzazione nel web magazine \"Comic Meteor\" di Flex Comix nell'aprile 2012. Nove volumi sono stati pubblicati al 9 dicembre 2017. Un adattamento anime da parte dello studio Nomad \u00e8 trasmesso in Giappone dal 10 luglio 2018. Una seconda stagione dell'anime \u00e8 stata annunciata.\nTrama.\nUna strega di nome Yurine Hanazono evoca dall'inferno Jashin, un demone con l'aspetto di una donna serpente. Incapace di tornare all'Inferno da sola, Jashin passa ogni giorno cercando di uccidere inutilmente Yurine mentre trascorre del tempo con lei e vari conoscenti provenienti dal Paradiso e dall'Inferno.\nPersonaggi.\nDoppiata da Aina Suzuki\nDoppiata da Nichika Omori\nDoppiata da Miyu Kubota\nDoppiata da Yurie Kozakai\nDoppiata da Chiaki Omigawa\nDoppiata da Rico Sasaki\nDoppiata da Riho Iida\nDoppiata da Natsuko Hara\nDoppiata da Kazusa Aranami\nDoppiata da Miko Terada\nDoppiata da M.A.O\nMedia.\nManga.\nLa serie \u00e8 iniziata nell'aprile 2012 sulla rivista \"Comic Meteor\" della Flex Comix. Il primo volume \"tank\u014dbon\" \u00e8 stato pubblicato il 20 aprile 2016 e al 9 giugno 2018 ne sono stati messi in vendita 10.\nAnime.\nAnnunciato il 7 dicembre 2017, un adattamento televisivo anime da 11 episodi da parte dello studio Nomad ha iniziato la trasmissione su BS Fuji il 9 luglio 2018. Hikaru Sato sta dirigendo la serie, Kazuyuki Fudeyasu sta supervisionando le sceneggiature che sta anche scrivendo insieme a Momoko Murakami. Makoto Koga \u00e8 direttore sia del character designer che delle animazioni, e Yuki Kurihara e Yuzuru Jinma compongono la musica. La sigla di apertura \"Ano ko ni Dropkick\" \u00e8 eseguita da Aina Suzuki, Nichika Omori, Miyu Kubota, Yurie Kozakai, Chiaki Omigawa, Rico Sasaki e Riho Iida nei ruoli dei loro rispettivi personaggi. La sigla finale \"Home Sweet Home\" viene eseguita da Yutaro Miura. La serie \u00e8 in streaming su Amazon Video."}
{"id": "7536790", "revid": "1724975", "url": "https://it.wikipedia.org/wiki?curid=7536790", "title": "Acceleratore IA", "text": "Un acceleratore IA (o anche NPU, \"Neural Processing Unit\") \u00e8 una classe di microprocessori progettati per fornire accelerazione hardware a reti neurali artificiali, visione automatica e algoritmi di apprendimento automatico per la robotica, l'Internet delle cose e altre applicazioni basate sull'uso dei dati.\nLe possibili applicazioni di tali dispositivi includono le auto a guida autonoma, gli aeromobili a pilotaggio remoto, la diagnostica medica, l'elaborazione del linguaggio naturale e la traduzione automatica.\nStoria.\nNei computer le CPU sono spesso affiancate da acceleratori hardware per svolgere meglio determinate funzioni, tra cui ad esempio le schede video e le schede audio. Con l'aumento delle attivit\u00e0 legate all'apprendimento profondo e all'intelligenza artificiale, sono state sviluppate unit\u00e0 hardware specializzate per accelerare lo svolgimento di queste attivit\u00e0.\nPrimi sviluppi.\nGi\u00e0 nei primi anni novanta i processori di segnali digitali venivano impiegati come acceleratori di reti neurali per i software di riconoscimento ottico dei caratteri e sempre in quegli anni vi furono anche dei tentativi di utilizzo di acceleratori basati su FPGA.\nCalcolo eterogeneo.\nIl calcolo eterogeneo ha dato il via all'inserimento di diversi processori in un singolo sistema, ciascuno dei quali specializzato per un'apposita funzione. Architetture come i processori Cell hanno introdotto alcune caratteristiche tipiche degli acceleratori IA, tra cui l'architettura dataflow. Gli stessi processori Cell sono stati in seguito utilizzati per l'IA.\nUso delle GPU.\nLe GPU sono dispositivi hardware specializzati nella manipolazione di immagini. Poich\u00e9 le reti neurali e la manipolazione di immagini condividono le stesse basi matematiche, le GPU sono frequentemente utilizzate per applicazioni di apprendimento automatico. Per questo motivo, i produttori di GPU hanno cominciato a incorporare hardware specifico per le reti neurali, come ad esempio i \"tensor core\".\nUso dei FPGA.\nI framework per l'apprendimento profondo sono in continua evoluzione e questo rende difficoltosa la progettazione di hardware specifico. Dispositivi riconfigurabili come i Field Programmable Gate Array (FPGA) semplificano la gestione di hardware e software in evoluzione.\nEsempi.\nChip specifici.\nGoogle ha sviluppato un acceleratore chiamato \"tensor processing unit\" specificamente progettato per il suo framework TensorFlow, estensivamente usato per le reti neurali convoluzionali.\nIntel ha sviluppato il Nervana NNP, un chip progettato con un'architettura per l'apprendimento profondo.\nGPU.\nLa linea di GPU Tesla di NVIDIA dispongono di funzioni per l'intelligenza artificiale.\nAMD produce la linea di GPU Radeon Instinct specificamente orientata all'apprendimento profondo.\nCoprocessori.\nI SoC Apple A11 Bionic (e successori a questo) dispongono di un acceleratore IA chiamato Neural Engine.\nIl microprocessore Snapdragon 845 di Qualcomm contiene un core per il processamento IA.\nUn acceleratore basato su reti neurali \u00e8 anche presente nei processori Kirin 970 e 980 di HiSilicon.\nNel gennaio 2018, CEVA ha lanciato una famiglia di quattro microprocessori per l'intelligenza artificiale chiamati NeuPro."}
{"id": "7536795", "revid": "1921140", "url": "https://it.wikipedia.org/wiki?curid=7536795", "title": "Premi e riconoscimenti di Holly Hunter", "text": "Questa \u00e8 la lista che riassume le candidature e i premi ricevuti da Holly Hunter fino ad oggi. Nel corso della sua carriera cinematografica e televisiva, l'attrice ha ricevuto, tra gli altri, un Premio Oscar, un Golden Globe, un BAFTA Award, due premi del National Board of Review ed \u00e8 stata premiata nei maggiori festival internazionali, inclusi il Festival di Cannes, il Festival internazionale del cinema di Berlino, il Locarno Festival e il Sundance Film Festival.\nPremio Oscar.\n1988 \u2013 Candidatura per la miglior attrice protagonista per \"Dentro la notizia - Broadcast News\"1994 \u2013 Miglior attrice protagonista per \"Lezioni di piano\"1994 \u2013 Candidatura per la miglior attrice non protagonista per \"Il socio\"2004 \u2013 Candidatura per la miglior attrice non protagonista per \"Thirteen - 13 anni\"\nGolden Globe.\n1988 \u2013 Candidatura per la migliore attrice in un film commedia o musicale per \"Dentro la notizia - Broadcast News\"1990 \u2013 Candidatura per la miglior attrice in una mini-serie o film per la televisione per \"Roe vs. Wade\"1994 \u2013 Migliore attrice in un film drammatico per \"Lezioni di piano\"1994 \u2013 Candidatura per la miglior attrice in una mini-serie o film per la televisione per \"The Positively True Adventures of the Alleged Texas Cheerleader-Murdering Mom\"2001 \u2013 Candidatura per la miglior attrice in una mini-serie o film per la televisione per \"Harlan County War\"2004 \u2013 Candidatura per la migliore attrice non protagonista per \"Thirteen - 13 anni\"2008 \u2013 Candidatura per la miglior attrice in una serie drammatica per \"Saving Grace\"\nFestival di Cannes.\n1993 \u2013 Prix d'interpr\u00e9tation f\u00e9minine per \"Lezioni di piano\"\nFestival internazionale del cinema di Berlino.\n1988 \u2013 Orso d'argento per la migliore attrice per \"Dentro la notizia - Broadcast News\"\nLocarno Festival.\n2003 \u2013 Pardo di bronzo per la miglior interpretazione femminile per \"Thirteen - 13 anni\"2005 \u2013 Pardo di bronzo per la miglior interpretazione femminile per \"9 vite da donna\" \nBAFTA Awards.\n1994 \u2013 Migliore attrice protagonista per \"Lezioni di piano\"1994 \u2013 Candidatura per la migliore attrice non protagonista per \"Il socio\"2004 \u2013 Candidatura per la migliore attrice non protagonista per \"Thirteen - 13 anni\"\nCritics' Choice Awards.\n2004 \u2013 Candidatura per la miglior attrice non protagonista per \"Thirteen - 13 anni\"2018 \u2013 Candidatura per la miglior attrice non protagonista per \"The Big Sick - Il matrimonio si pu\u00f2 evitare... l'amore no\"\nScreen Actors Guild Awards.\n2004 \u2013 Candidatura per la migliore attrice non protagonista cinematografica per \"Thirteen - 13 anni\"2008 \u2013 Candidatura per la migliore attrice in una serie drammatica per \"Saving Grace\"2009 \u2013 Candidatura per la migliore attrice in una serie drammatica per \"Saving Grace\"2010 \u2013 Candidatura per la migliore attrice in una serie drammatica per \"Saving Grace\"2014 \u2013 Candidatura per la migliore attrice in una miniserie o film per la televisione per \"Top of the Lake - Il mistero del lago\"2018 \u2013 Candidatura per la migliore attrice non protagonista cinematografica per \"The Big Sick - Il matrimonio si pu\u00f2 evitare... l'amore no\"2018 \u2013 Candidatura per il miglior cast cinematografico per \"The Big Sick - Il matrimonio si pu\u00f2 evitare... l'amore no\" \nNational Board of Review.\n1987 \u2013 Miglior attrice per \"Dentro la notizia - Broadcast News\"1993 \u2013 Miglior attrices per \"Lezioni di piano\"\nPrimetime Emmy Awards.\n1989 \u2013 Miglior attrice protagonista in una miniserie o film per \"Roe vs. Wade\"1993 \u2013 Miglior attrice protagonista in una miniserie o film per \"The Positively True Adventures of the Alleged Texas Cheerleader-Murdering Mom\"2000 \u2013 Candidatura per la miglior attrice protagonista in una miniserie o film per \"Harlan County War\"2001 \u2013 Miglior attrice non protagonista in una miniserie o film per \"Le cose che so di lei\"2001 \u2013 Candidatura per la miglior attrice protagonista in una miniserie o film per \"When Billie Beat Bobby\"2008 \u2013 Candidatura per la miglior attrice protagonista in una serie drammatica per \"Saving Grace\"2009 \u2013 Candidatura per la miglior attrice protagonista in una serie drammatica per \"Saving Grace\"\nSatellite Awards.\n1999 \u2013 Candidatura per la miglior attrice in un film commedia o musicale per \"Kiss\"2001 \u2013 Miglior attrice in una miniserie o film per la televisione per \"Harlan County War\"2001 \u2013 Candidatura per la miglior attrice non protagonista in un film commedia o musicale per \"Fratello, dove sei?\"2004 \u2013 Candidatura per la miglior attrice non protagonista in un film drammatico per \"Thirteen - 13 anni\"2008 \u2013 Candidatura per la miglior attrice in una serie drammatica per \"Saving Grace\"2018 \u2013 Candidatura per la miglior attrice non protagonista per \"The Big Sick - Il matrimonio si pu\u00f2 evitare... l'amore no\"\nChicago Film Critics Association Awards.\n1993 \u2013 Migliore attrice per \"Lezioni di piano\"1998 \u2013 Candidatura per la migliore attrice per \"Kiss\"2003 \u2013 Candidatura per la migliore attrice non protagonista per \"Thirteen - 13 anni\"2016 \u2013 Candidatura per la migliore attrice non protagonista per \"The Big Sick - Il matrimonio si pu\u00f2 evitare... l'amore no\"\nDavid di Donatello.\n1994 \u2013 Candidatura per la migliore attrice straniera per \"Lezioni di piano\""}
{"id": "7536798", "revid": "599013", "url": "https://it.wikipedia.org/wiki?curid=7536798", "title": "Santiago Rosales", "text": "Caratteristiche tecniche.\n\u00c8 un esterno sinistro.\nCarriera.\nCresciuto nelle giovanili dell', ha esordito in prima squadra il 24 ottobre 2014 in occasione del match di campionato vinto 2-0 contro il .\nNel 2016 \u00e8 stato acquistato dal .\nStatistiche.\nPresenze e reti nei club.\n\"Statistiche aggiornate al 6 luglio 2018\"."}
{"id": "7536814", "revid": "533647", "url": "https://it.wikipedia.org/wiki?curid=7536814", "title": "Andrioli", "text": ""}
{"id": "7536816", "revid": "533647", "url": "https://it.wikipedia.org/wiki?curid=7536816", "title": "Vincenzo Andrioli", "text": ""}
{"id": "7536819", "revid": "1543377", "url": "https://it.wikipedia.org/wiki?curid=7536819", "title": "Hallelujah Junction (California)", "text": "Hallelujah Junction \u00e8 un'area non incorporata della contea di Lassen, in California. \u00c8 situata a 4 miglia (6,4 km) a est-sud-est del passo di Beckwourth, ad un'altitudine di piedi ( m). Si trova allo svincolo con la U.S. Route 395 e il capolinea orientale della State Route 70 (ex US 40 Alt.).\nHallelujah Junction \u00e8 stata notata per il suo nome insolito. Il brano musicale \"Hallelujah Junction\" scritto dal compositore statunitense John Adams prende il nome da questo incrocio (\"junction\"): Adams possiede una cabina nelle vicinanze."}
{"id": "7536821", "revid": "729019", "url": "https://it.wikipedia.org/wiki?curid=7536821", "title": "Fortificazioni di Vicopisano", "text": "Le fortificazioni di Vicopisano sono l'insieme delle torri presenti nel paese e la cinta muraria, un circuito fortificato che circonda il centro storico, dove in origine sorgeva il castello medievale.\nStoria.\nL\u2019esistenza del castello di Vicopisano \u00e8 attestata fin dal X secolo; la fortezza \u00e8 celebre per le numerose cronache del tempo che la vedono come importante punto di contesa in campo bellico e politico. Il castello sorgeva infatti su un colle alla confluenza di due importanti corsi d\u2019acqua: il fiume Arno, che collegava Vicopisano con Firenze, Pisa e il mare, e l\u2019Auser, che comunicava con la Lucchesia.\nIl castello assunse le sembianze di piccola citt\u00e0 fortificata grazie alla Repubblica di Pisa, che dal XIII secolo ne aument\u00f2 l\u2019importanza. A seguito della sconfitta di Pisa a opera dei Fiorentini, nel 1406, Vicopisano divent\u00f2 dominio di Firenze mantenendo un\u2019importante funzione amministrativa, diventando anche sede di Vicariato.\nNel 1560 il Granduca Cosimo I de' Medici avvi\u00f2 i lavori per la deviazione del corso dell\u2019Arno, nell\u2019intento di aumentare la superficie di terreno coltivabile e di migliorare le colture gi\u00e0 esistenti in zona. Vicopisano perse cos\u00ec la sua via d\u2019acqua principale e assunse lentamente le caratteristiche di centro agricolo, mantenendo comunque intatto il suo patrimonio di edilizia fortificata nonostante la cessazione di ogni attivit\u00e0 bellica.\nLe mura sono situate nel tratto che, dalla Torre del Soccorso, va verso la Torre delle Quattro Porte e poi procede ancora verso la Pieve. Sul lato sud del paese resta conservato un altro tratto di mura, visibile percorrendo via Trombi.\nSono state edificate a partire dalla met\u00e0 del XIII secolo e hanno subito diverse opere di rinforzo e ristrutturazione nel corso dei vari secoli, con l'aggiunta di torri circolari in mattoni, alcune delle quali sono divenute parti di abitazioni private. Le diverse fasi costruttive che presentano, individuabili dai materiali utilizzati e dalle diverse tecniche di assemblamento, sono utili per ricostruire la datazione e la storia dell'opera architettonica. Le mura presentano infatti una fascia inferiore costruita in laterizio, con prevalenza di pietre di fiume locali, unite da malta in maniera irregolare. Al di sopra di questa fascia in pietra si incontra una fascia in mattoni, la quale si suppone che in origine terminasse con una merlatura quadrata. Per finire, la parte superiore \u00e8 frutto di una soprelevazione delle mura; \u00e8 anche essa in laterizio, ma costituita da un materiale pi\u00f9 scadente.\nMura.\nSecondo quanto indicato da attestazioni rilevate fra il XII e il XIII secolo e in base all'individuazione di fasi costruttive differenti nei tratti superstiti, la fase di costruzione pi\u00f9 antica delle mura si pu\u00f2 collocare nella seconda met\u00e0 del XII secolo. Rispetto al circuito murario originale si conservano solo gran parte del tratto a Nord e piccola parte di quello Sud. \nIl tratto conservato pi\u00f9 consistente, tra la Torre delle Quattro Porte e l'angolo nord-ovest del tracciato, \u00e8 segnato da almeno quattro diverse fasi costruttive. Pietre locali in verrucano di piccola e media grandezza compongono la fascia muraria inferiore, mentre una fascia in mattoni assemblati ordinatamente \"alla senese\" rappresenta la prima soprelevazione delle mura. In seguito, un'ulteriore fascia di mattoni rappresenta una fase costruttiva successiva.\nLa prima e pi\u00f9 antica fascia di muratura poggia sulla Torre delle Quattro Porte, che \u00e8 databile fra XII e XIII secolo. \u00c8 quindi possibile collocare la prima fase costruttiva delle mura di Vicopisano entro la met\u00e0 del XIII secolo; la prima soprelevazione merlata segue a breve distanza cronologica, prima della fine del XIII secolo. Per concludere, l'ultimo intervento di soprelevazione \u00e8 riferibile al XIV secolo, come riporta esplicitamente la documentazione archivistica.\nLa porzione di mura esposta a sud-ovest \u00e8 suddivisibile in due diverse parti, di cui la prima costituisce appunto il fronte sud-ovest delle abitazioni in schiera affacciate su via del Lante. Questo fronte non \u00e8 del tutto visibile poich\u00e9 \u00e8 stato intonacato o anche ristrutturato in certi punti. La seconda parte \u00e8 la prosecuzione della precedente e presenta una fascia inferiore in verrucano e una superiore in mattoni piuttosto deteriorati.\nUn tratto di mura del tutto scomparso \u00e8 quello un tempo compreso tra l'angolo di nord-est e quello di sud-est; si sviluppava con forma ad arco e comprendeva due porte, di Cisano e dell'Arno, entrambe dotate di ponti che valicavano la Serezza Vecchia e, forse, l'Arno.\nTorri.\nA Vicopisano sono presenti molte torri, delle quali la maggioranza \u00e8 ben conservata nella totalit\u00e0 mentre il resto \u00e8 stato inglobato o riadattato ad abitazione.\nA partire dal XII secolo inizi\u00f2 a comparire, nel territorio pisano, l'importante tipologia architettonica di \"case-torri\", edifici caratterizzati da un'ampiezza maggiore rispetto alle normali torri e dalla presenza di pilastri con archi sommitali al loro culmine. Le strutture prevedevano una facciata stretta, un ingresso e finestre ampie ai piani superiori che conducevano a balconi in legno. La maggiore particolarit\u00e0 di questi edifici era il duplice utilizzo di abitazione nei periodi di pace e di torre nel corso delle battaglie. Erano presenti inoltre sporti lignei esterni che, lasciando inalterata la pianta dell'edificio, aumentavano in modo notevole lo spazio disponibile all'interno. \nA livello sociale, maggiore era l'altezza di una torre e maggiore era il prestigio che garantiva alla famiglia che la possedeva.\nInfatti, l\u2019edificazione di torri sempre pi\u00f9 alte, oltre a maggior prestigio, offriva anche un vero predominio nei confronti delle altre famiglie.\nL\u2019incremento della popolazione e il conseguente aumento di abitazioni favor\u00ec l\u2019accorpamento e la costruzione di edifici contigui, meno alti e dalla pianta pi\u00f9 ampia, con l\u2019intento di sfruttare mura gi\u00e0 esistenti per diminuire le spese. Anche l\u2019edilizia minore inizi\u00f2 a essere edificata con maggior cura, con domus in pietra o case in laterizio.\nDal XIV secolo si ha un progressivo abbandono delle torri oppure il loro inserimento, per accorpamento, in palazzi, nei quali risiedevano interi nuclei familiari. Anche i ballatoi lignei vengono pian piano abbandonati in questo periodo, a causa della loro instabilit\u00e0 e della facilit\u00e0 con cui potevano essere incendiati. D\u2019altro canto, la ricerca di comodit\u00e0 promosse la diffusione di abbellimenti in marmo sulle pareti. \nIn seguito alla conquista fiorentina del 1406, quindi, le case-torri subirono una serie di mutamenti con lo scopo di seguire i nuovi canoni edilizi imposti dalla citt\u00e0 dominante: frequente fu la riduzione delle dimensioni delle aperture verso l\u2019esterno o addirittura la loro copertura, con le caratteristiche medievali pisane che vennero meno in favore dei pregevoli elementi architettonici cinquecenteschi o seicenteschi importati da Firenze. Solo dal XIX secolo in poi si cerc\u00f2 di ripristinare l\u2019aspetto pi\u00f9 antico di queste strutture, mettendo nuovamente in luce i particolari elementi dell\u2019architettura pisana, come le mensole in verrucano, i timpani o gli archi a sesto acuto.\nRocca di Vicopisano.\nA seguito della conquista di Vicopisano da parte dei Fiorentini nel 1406, l\u2019originaria rocca medievale di Vicopisano fu distrutta. Tuttavia il governo di Firenze decise di costruire una nuova e possente torre di guardia della nuova e preziosa conquista, commissionando il lavoro a Filippo Brunelleschi. La causa che maggiormente spinse i fiorentini a edificare la \u201cRocca Nuova\u201d fu il ritorno della minaccia rappresentata dalla famiglia Visconti del Ducato di Milano; essi intendevano conquistare la citt\u00e0 di Pisa approfittando dell\u2019incerta situazione politica toscana di quegli anni. L\u2019alleanza dei Visconti con Lucca, timorosa di un\u2019imminente conquista fiorentina, spinse Firenze a dotare di fortificazioni aggiuntive i luoghi pi\u00f9 importanti sottoposti al suo dominio. In pi\u00f9, le milizie fiorentine avevano bisogno di un presidio fortificato al fine di poter meglio controllare Vicopisano nei frequenti casi di rivolte o sommosse popolari. Oltre a ci\u00f2 era consuetudine, per i fiorentini, quella di costruire in ogni citt\u00e0 conquistata una nuova fortezza che li aiutasse a mantenerne il controllo; si ricordino, a proposito, le fortezze di Pisa, Volterra, Arezzo, Poggibonsi, Siena e altre, la cui costruzione spesso implicava un cambiamento totale di interi quartieri urbani.\nL\u2019attribuzione di questo progetto a Brunelleschi \u00e8 stata in passato controversa, ma la chiarezza dei documenti che attestano come il fortilizio sia stato ideato dall\u2019architetto fiorentino non lasciano oggi spazio a dubbi. \nBrunelleschi, per progettare la Rocca, collabor\u00f2 con l\u2019Opera di Santa Maria del Fiore, fabbriceria fiorentina con la quale concep\u00ec altre celebri architetture. \nI lavori di costruzione cominciarono nel 1435 con la demolizione di chiese e palazzi presenti sulla sommit\u00e0 del colle. La fortezza inglob\u00f2 i resti della rocca distrutta nel 1406 oltre alla Torre di Santa Maria, risalente al XII secolo e appartenente un tempo agli arcivescovi di Pisa, che divenne il mastio della nuova struttura.\nEsaminando i documenti di Santa Maria del Fiore e gli archivi statali fiorentini, si osserva che la data dell\u2019erezione del fortilizio \u00e8 ritenuta il 28 luglio 1435, giorno in cui fu deciso di formare una commissione di cinque cittadini incaricati di decidere in che modo e con quali forme congegnare la struttura, oltre che di supervisionare i lavori. Nonostante ci\u00f2, il governo fiorentino aveva gi\u00e0 manifestato l\u2019esigenza di edificare una fortezza a Vicopisano gi\u00e0 all\u2019inizio del 1434, con una delibera risalente al 25 gennaio.\nPer quanto riguarda i finanziamenti relativi alla costruzione e al completamento della Rocca, il gonfaloniere di giustizia e i priori autorizzarono la vendita dei beni appartenenti ai ribelli e condannati pisani.\nLa Rocca di Vicopisano \u00e8 una delle ultime fortificazioni militari medievali costruite con antichi criteri di difesa: le mura sono infatti molto alte, dotate di merlatura poggiata su archetti che ospitavano piombatoie adibite al lancio di pece o olio bollente su eventuali assalitori. Tuttavia, \u00e8 presente un importante elemento di novit\u00e0 nell\u2019insieme di ponti levatoi che, se ritirati, isolavano varie parti della fortezza rendendone molto pi\u00f9 difficoltoso l\u2019assedio: la torre era dotata di una propria cisterna e di un deposito di vettovaglie costantemente rifornito, ed era quindi capace di resistere a lungo anche se privata del resto della fortificazione.\nUn\u2019ulteriore soluzione concepita da Brunelleschi nell\u2019eventualit\u00e0 di un assedio fu il muraglione che collegava la Rocca alla Torre del Soccorso, posta ai piedi del colle; il muraglione non poteva essere assalito in quanto facilmente difendibile dalle sue due estremit\u00e0, mentre dalla Torre del Soccorso, che sorgeva sull\u2019Arno, sarebbero facilmente giunti rifornimenti di uomini e materie da Firenze. In pi\u00f9, anche ammettendo una conquista della Torre del Soccorso, sarebbe stato estremamente difficoltoso per gli assedianti riuscire a percorrere il corridoio del muraglione, in quanto era in salita e pienamente esposto a attacchi dalla Rocca. Oltre a ci\u00f2, gli assedianti avrebbero trovato interrotto il collegamento con la Rocca, dove esisteva un ponte levatoio che, una volta ritratto, avrebbe costretto i soldati nemici a un salto nel vuoto di circa tre metri.\nTorri gemelle.\nSi tratta di due possenti torri, le quali mostrano tecniche edilizie differenti, con pietra (XII-XIII secolo) e mattoni (XIV secolo). Furono edificate a difesa della vecchia fortezza pisana della Rocca e del principale accesso al castello, la Porta di Mercato.\nLe caratteristiche costruttive sono comunque identiche, come lascia intuire il nome; le diverse fasi in verrucano e mattoni indicano modifiche e soprelevazioni operate nel corso del tempo, probabilmente a causa dei danni ricevuti dai due edifici, che sorgevano sulla cinta muraria ed erano facili e immediati bersagli per gli assedianti del castello.\nLe Torri Gemelle sono entrambe databili al XII secolo ed erano parte integrante della rocca medievale intorno ai primi del Trecento; la rocca fu smantellata dopo la conquista fiorentina del 1406 e sostituita da quella progettata da Filippo Brunelleschi. In quell'occasione le torri furono risparmiate, come anche nel Cinquecento quando la zona pass\u00f2 nelle mani di privati che costruirono un nuovo edificio che divenne, nel Seicento, sede della Cancelleria Vicariale.\nImponenti e a pianta quadrata, le Torri Gemelle sono caratterizzate da rare aperture, originariamente soprastanti a ballatoi lignei. Le finestre si trovano pi\u00f9 in alto e sono dotate di arco con centro in mattoni. Le due torri furono collegate tra loro nel XIV secolo, nell'intento di integrarle alla cinta muraria rendendole una struttura unica e ancor pi\u00f9 robusta; sorgevano infatti in una zona di importanza tattica cruciale, dovuta anche alla vicinanza della Pieve, che era quindi fondamentale presidiare con attenzione.\nLa Torre Gemella di Est, citata in un documento per la prima volta nel 1330, comprende resti della Porta di Mercato, rimossa nel XVIII secolo. La parte costruita in pietra mostra ancora il portalino, in quota, che rappresentava un tempo il solo accesso alla torre indicandone la funzione militare. La parte in mattoni, invece, \u00e8 coronata da merlatura sui tre lati esterni al castello. La torre ha dimensioni alla base di 5x5,5 metri.\nLa Torre Gemella di Ovest ha identiche caratteristiche costruttive e cronologiche rispetto a quella di Est, e l'unica differenza consiste nella maggior estensione e altezza della parte in verrucano; ci\u00f2 \u00e8 dovuto al fatto che questa torre \u00e8 stata interessata da minori rifacimenti rispetto alla consorella.\nLa Torre Gemella Ovest ha le stesse caratteristiche costruttive e cronologiche della torre Est, con la differenza che la fase pi\u00f9 antica in verrucano raggiunge la considerevole altezza di 19 metri, segno che essa ha subito minori rifacimenti e danni della sua consorella. La torre ha dimensione alla base di 5x5 metri.\nTorre del Soccorso.\nLa costruzione della Torre del Soccorso \u00e8 iniziata nel 1438 sulla sponda dell'Arno; oggi il fiume segue un corso diverso in seguito alle deviazioni del XVI secolo, e la torre si trova nel viale Brunelleschi. Alta 21 metri, \u00e8 parte della cerchia muraria e delle fortificazioni pensate da Filippo Brunelleschi e svolgeva una doppia funzione. Era infatti sia punto di guardia del porto fluviale che di controllo del muraglione di accesso alla Rocca, indicato da Brunelleschi come via di accesso privilegiata alla fortezza in caso di ribellione del castello di Vicopisano; da questa parte, in caso di attacco sarebbero giunti rapidamente rifornimenti e aiuti ai soldati rifugiati nella parte pi\u00f9 remota del castello.\nLa torre \u00e8 costruita su una pianta quadrata, \u00e8 dotata di una scarpa obliqua e culmina con una cimasa riconducibile a quelle del mastio brunelleschiano, delle mura della Rocca e della discesa del Soccorso. \nLo spalto superiore era sostenuto da una volta in mattoni, crollata nel 1439 a causa di cedimenti. Al di sopra dello spalto si trovava una stanza quadrata che serviva da alloggio per le vedette; fu in seguito trasformata in colombaia e poi demolita nei restauri di inizio Novecento. Una porta architravata, posta in asse centrale, garantiva alla struttura una maggiore difendibilit\u00e0. \nLa parte bassa della torre era dotata di un accesso rivolto all'esterno sul fiume, dalla quale era possibile raggiungere il muraglione risalendo sino a met\u00e0 torre. Da qui si giungeva alla Rocca: in questo modo la Torre del Soccorso, anche in caso di ribellione, garantiva la possibilit\u00e0 di un immediato soccorso, di viveri o di uomini, ai soldati asserragliati nell'edificio.\nLa discesa del Soccorso era progettata come collegamento in quota tra la Rocca e la Torre, protetto da una doppia merlatura sui due versanti; trovava la sua conclusione naturale a valle nella torre omonima. La complessit\u00e0 del sistema difensivo era rappresentata dalla porta di accesso alla Torre del Soccorso, che si trovava ai piedi della torre anzich\u00e9 in quota. Ci\u00f2 non trova una ragione plausibile, ma la concavit\u00e0 delle mura quattrocentesche vicine alla Torre del Soccorso, sostitutive delle opere difensive medievali, lascia presumere la presenza, al tempo, di un corso d'acqua in cui la torre stessa avrebbe affondato la sua base, creando quindi una diretta comunicazione tra la porta e le imbarcazioni provenienti dall'Arno, oltre a costituire una difesa da truppe di terra (restando tuttavia esposta a attacchi di fiume). \u00c8 probabile che, sull'altra riva del fiume, fosse presente un'integrazione difensiva aggiuntiva. \nSul lato Nord della torre si conservano, per un lungo tratto, porzioni di mura castellane; sul lato Sud ne restano solo tracce.\nIl luogo \u00e8 uno dei punti maggiormente caratteristici della citt\u00e0 di Vicopisano, e costituiva in passato uno dei punti di accesso al castello; in questa zona si apriva una Porta, distrutta a fine '700.\nTorre dell'Orologio.\nLa Torre dell'Orologio deve alla sua antichit\u00e0 e alla sua notevole altezza gran parte del suo fascino, ed \u00e8 considerata una delle maggiori opere architettoniche visibili a Vicopisano. \u00c8 stata riutilizzata, nei secoli, come torre campanaria, e in essa \u00e8 conservata interamente la completa serie di mensole che reggevano in origine lo \"sporto\" in legno. \nLa torre fu costruita tra il XII e il XIII secolo, quasi sicuramente con intenti militari, vista la posizione strategica dove \u00e8 collocata: dalla sua cima era possibile presidiare la strada che portava all'antico castello di Vicopisano, posto in zona del Palazzo Pretorio. \nLa torre \u00e8 costruita in pianta quadrata irregolare e con verrucano, con un gran numero di mensole che, nel medioevo, erano preposte al supporto delle strutture lignee all'esterno della torre stessa. Sul lato ovest si conserva ancora l'orologio, che fu inserito per la prima volta nel XVI secolo e funziona ancora con meccanismi del XVIII secolo.\nSulla facciata della torre si apre, al piano terra, un piccolo portale d'ingresso con un arco ogivale. Al di sopra di esso si trova una struttura identica, che originariamente garantiva l'accesso a una balconata in legno, sorretta da mensole con decorazioni scolpite. Al di sopra di questo secondo portalino si trovano ancora i supporti in pietra che servivano per la tettoia.\nAl secondo solaio, coperta in parte dal quadrante dell'orologio, vi \u00e8 una finestra ogivale. La torre presenta inoltre tre aperture rettangolari, di cui la pi\u00f9 alta \u00e8 di dimensione inferiore rispetto alle altre e costituiva la sola finestra dell'ultimo solaio. L'edificio si conserva pienamente nella sua originaria altezza di 20 metri, e il caratteristico aspetto slanciato le \u00e8 conferito dall'irregolarit\u00e0 della pianta (3,8x5,6m).\nLa Torre dell'Orologio condivide periodo e tecniche di costruzione con il Palazzo Pretorio.\nL'altezza della torre \u00e8 anche la principale causa della sua conservazione nel tempo; quando venne meno l'originaria funzione di offesa e difesa, l'edificio non fu distrutto ma convertito in torre campanaria.\nTorre Malanima.\nLa Torre Malanima deve il suo nome a un'antica famiglia di Vicopisano. Alta 16 metri e databile al XII secolo, presenta, come altre torri vicaresi, due diverse fasi di costruzione, una in verrucano e una in mattoni. La fascia in mattoni, in alto, indica la soprelevazione trecentesca di una torre pi\u00f9 antica. \nLe due facciate principali della torre presentavano ampie aperture con numerose piattabande, con archi in mattoni decorati che uniscono i pilastri laterali costruiti in pietra. Le aperture sono state in seguito tamponate, probabilmente in seguito all'eliminazione di sporti lignei dei quali restano, sul lato sud, alcune mensole di supporto in pietra. Entro l'arco di facciata si pu\u00f2 osservare al pianterreno una spaziosa apertura e al primo solaio una doppia monofora con arco ribassato. In alto, invece, sono presenti monofore con arco a pieno centro.\nL'intera struttura della torre si imposta al di sopra di un casalino, edificato con materiale disomogeneo e nel quale si riconoscono aperture rettangolari.\nTorre delle Quattro Porte.\nDatabile al XIII secolo, la Torre delle Quattro Porte \u00e8 cos\u00ec indicata in quanto torre-porta aperta su tutti e quattro i lati. Il nome con cui \u00e8 indicata \u00e8 in realt\u00e0 un nome popolare, visto che sarebbe maggiormente corretto indicare la torre con il nome originario di \"Torre di Reale\", dovuto probabilmente alla voce tardolatina \"rivalis\" derivante dal latino \"rivus\", ovvero \"fiume\". Si tratta di uno degli esempi pi\u00f9 spettacolari di edificio medievale turriforme presenti a Vicopisano, e consentiva l'accesso sia all'interno del castello che alla camminata lungo l'interno delle mura.\nL'edificio adempiva a una doppia funzione di torre di guardia e ingresso del castello, del quale rappresenta l'unica porta che si \u00e8 conservata. Alta ben 15 metri e con pianta quadrata (6,4x6,4m), era dotata di un arco a sesto acuto per ciascuna delle quattro aperture.\nUno dei dettagli maggiormente caratteristici e particolari della torre \u00e8 costituito dalla conservazione dei due grossi cardini in pietra sul lato Nord, su cui si articolavano un tempo le robuste porte del castello. Trattandosi sostanzialmente di una porta, la torre era uno dei bersagli principali per coloro che attaccavano il castello in periodo medievale; per questo presenta ben quattro fasi di costruzione, di cui due in verrucano e due in mattoni. La cronologia di questi interventi spazia dalla fine del XII secolo fino alla conquista fiorentina del XV secolo.\nLa Torre delle Quattro Porte rischi\u00f2 tuttavia la totale distruzione sul finire del '700 quando, in pieno abbattimento delle mura a ovest, il Comune era in procinto di cederla a un privato con il manifesto intento di demolirla. A salvare la torre fu la decisione di concederla in affitto, col vincolo esplicito di conservarne intatte le quattro aperture.\nInteressata da un restauro della merlatura nel 1939, la torre oggi si trova tra la via di accesso al borgo (antica via lucchese) e quella parallela alle mura trecentesche, edificate in supporto alla torre stessa.\nTorre dei Seretti.\nLa Torre dei Seretti \u00e8 un tipico esempio di torre civile. Databile al XII secolo, sorge in via del Pretorio, arteria principale del centro storico di Vicopisano. Costruita interamente in verrucano, conserva ancora tre ampie finestre dall'arco a sesto acuto, preposte un tempo all'accesso a ballatoi in legno esterni alla torre, dei quali oggi non restano che i fori di alloggiamento.\nA nord della torre \u00e8 possibile ancora osservare un agglomerato di abitazioni medievali edificate con lo stesso materiale della torre. \nL'edificio si innalza lungo quella che, nel medioevo, rappresentava una delle pi\u00f9 importanti strade del castello, poich\u00e9 dalla Porta di Mercato conduceva alla parte alta del colle. Trovandosi all'interno del centro storico, la torre \u00e8 circondata da edifici medievali ed \u00e8 dotata, ai suoi piedi, di una suggestiva piazzetta.\nTorre di Pietraia.\nAlta 14 metri, la Torre di Pietraia prende nome dalla zona del paese in cui \u00e8 situata ed \u00e8 una delle torri pi\u00f9 piccole di Vicopisano. \nMostra caratteristiche di costruzione pi\u00f9 antiche rispetto alla maggior parte delle altre torri, ed \u00e8 per questo databile al XII secolo. Edificata su pianta quadrata, presenta una muratura massiccia in pietra e ha un unico portale di accesso verso il ballatoio esterno, del quale restano solo le quattro mensole di supporto. Deve il suo aspetto imponente e solido alla riduzione di almeno un paio di piani rispetto all'edificio originario.\nLa torre \u00e8 considerata come parte della primitiva fortificazione del castello di Vicopisano, poich\u00e9 si trova in prossimit\u00e0 della cima del colle ed \u00e8 allineata alla torre inglobata nel Palazzo Pretorio.\nConservazione e restauri dall'Ottocento in poi.\nAl maggio del 1829 risale una sottoscrizione inviata dai cittadini al Consiglio della Comunit\u00e0; essi protestavano a causa del degrado in cui versava la Rocca di Vicopisano. Pochi anni prima fu motivo di scandalo quanto accaduto durante una visita del granduca Leopoldo II di Toscana, desideroso di visitare la fortezza ma impossibilitato a farlo, in quanto il fattore dei proprietari dell'epoca non era presente per aprirla e consentirne l'accesso. I cittadini chiedevano che la rocca fosse resa un bene pubblico, e in pi\u00f9 denunciarono la demolizione dell'antiporta della Torre del Soccorso, decisa dai proprietari. Tuttavia, fu necessario attendere fino al 1873 perch\u00e9 l'amministrazione si muovesse concretamente in direzione di un restauro; fu richiesto alla famiglia Fehr, proprietaria di parte della rocca, di provvedere a un consolidamento strutturale. Esso fu ultimato nel 1877 e avvi\u00f2 un periodo di \"riscoperta\" per i monumenti vicaresi.\nLa Torre del Soccorso continu\u00f2 a versare in precarie condizioni ancora per molti anni, nonostante le proteste dei cittadini: rottami di pietre e mattoni si staccavano spesso dall'angolo sud-est della torre, costituendo pericolo per i viandanti. Era viva l'indignazione pubblica per il generale stato di abbandono in cui versavano le vestigia medievali di Vicopisano e le opere di architettura del famoso architetto Brunelleschi.\nDopo una lunga vicenda burocratica e anni di discussioni, si giunse a una svolta nel 1909, quando fu approvata la spesa di oltre mille lire per il consolidamento delle torri del Soccorso e delle Quattro Porte. La Torre del Soccorso fu ripristinata con materiale originale e non fu alterata nel suo aspetto, ma soltanto consolidata. La Torre delle Quattro Porte sub\u00ec un restauro pi\u00f9 evidente: furono risanate le crepe e colmate le mancanze di mattoni, ma non fu ricostruita la merlatura fino al 1939, quando la torre fu oggetto di un ulteriore ripristino \"in stile\". \nLa Rocca di Vicopisano fu riconosciuta ufficialmente, nel 1911, come monumento di interesse artistico dal Ministero dell'Istruzione Pubblica del Regno d'Italia.\nIn epoca fascista si diffuse la consuetudine di ricercare l'antico aspetto medievale degli edifici al di sotto dei loro intonaci. Questa pratica di restauro stilistico \u00e8 stata rinominata \"scraping\" (in inglese scrostare): a Vicopisano ebbe inizio ma non fu mai portata a termine.\nI monumenti di Vicopisano uscirono quasi indenni dalla Seconda Guerra Mondiale, con soltanto la Rocca e la villa dei Fehr parzialmente danneggiate. \nNel 1959 i Fehr acquisirono anche la Torre del Soccorso e provvidero a consolidarla ulteriormente. Negli anni Novanta, poi, fu restaurata anche la Rocca, riaperta al pubblico nel 1998."}
{"id": "7536827", "revid": "298229", "url": "https://it.wikipedia.org/wiki?curid=7536827", "title": "Campioni italiani assoluti di atletica leggera indoor - 3000 metri piani maschili", "text": "Questa pagina raccoglie un elenco di tutti i campioni italiani dell'atletica leggera nei 3000 metri piani indoor, specialit\u00e0 introdotta ai campionati italiani assoluti di atletica leggera indoor sin dalla prima edizione del 1970 e attualmente ancora parte del programma della manifestazione."}
{"id": "7536847", "revid": "533647", "url": "https://it.wikipedia.org/wiki?curid=7536847", "title": "Bartaletti", "text": ""}
{"id": "7536849", "revid": "1318658", "url": "https://it.wikipedia.org/wiki?curid=7536849", "title": "Joan Truyols", "text": ""}
{"id": "7536866", "revid": "599013", "url": "https://it.wikipedia.org/wiki?curid=7536866", "title": "Jorge Larena-Avellaneda Roig", "text": ""}
{"id": "7536867", "revid": "858648", "url": "https://it.wikipedia.org/wiki?curid=7536867", "title": "Partito Democratico Rurale di Germania", "text": "Il Partito Democratico Rurale di Germania () era un partito politico della Repubblica Democratica Tedesca fondato nel 1948. Aveva 52 rappresentanti nella Volkskammer, come membro del Fronte Nazionale, ed ha partecipato a tutti i gabinetti della RDT, ad eccezione dell'ultimo. Secondo il sito \"Chronik der Wende\", la creazione del DBD \u00e8 stata un tentativo del Partito Socialista Unificato di Germania di indebolire l'influenza dell'Unione Cristiano-Democratica e del Partito Liberal-Democratico nella comunit\u00e0 rurale istituendo un partito fedele al SED. I dirigenti provenivano principalmente dai ranghi del SED. Alla fine degli anni ottanta, il partito contava 117.000 membri.\nDopo la caduta del muro di Berlino, il partito inizialmente cerc\u00f2 di trovare un posto come un partito agrario ecologista, ma alle prime elezioni libere della Volkskammer nel 1990 riusc\u00ec ad ottenere soltanto quattro seggi e il 15 settembre dello stesso anno si fuse con l'Unione Cristiano-Democratica.\nStoria.\nDopo i risultati elettorali del SED nelle elezioni statali del 1946 ed i rapporti del partito con l'Unione Cristiano-Democratica di Germania ed il Partito Liberal-Democratico di Germania caratterizzati da continue tensioni, il SED, seguendo le direttive dell'amministrazione militare sovietica in Germania, decise di fondare due nuovi partiti politici per cercare di indebolire il blocco borghese. Poich\u00e9 non si rivel\u00f2 possibile il coinvolgimento degli agricoltori nell'attivit\u00e0 politica del SED attraverso l'Associazione di mutua assistenza contadina, venne fondato il Partito Democratico Rurale di Germania. Subito dopo la sua fondazione, al nuovo partito furono assegnati i propri seggi nel Consiglio popolare tedesco il 3 agosto 1948, il 5 agosto 1948 nel Blocco Centrale e il primo gennaio 1949 nella Commissione economica tedesca.\nIl partito venne fondato nella regione del Meclemburgo, dove nella capitale Schwerin ebbe luogo il 29 aprile 1948, la conferenza per la fondazione del DBD il cui programma venne scritto dal membro del SED Ernst Goldenbaum, che divenne il suo primo presidente in carica fino al 1982. L'obiettivo principale era quello di conquistare l'interesse e la partecipazione degli agricoltori per \"edificare il socialismo\" e divenne quindi membro assieme ad altri quattro partiti del Fronte nazionale, seguendo la linea dettata dal SED nei suoi punti essenziali. All'inizio si fece rappresentante degli interessi dei \"nuovi, piccoli e medi contadini\", ma negli anni cinquanta ha promosso principalmente la collettivizzazione nell'agricoltura.\nSupportato dal SED, il partito si svilupp\u00f2 rapidamente fino al 1951 ed il numero degli iscritti crebbe fino a circa 85 000 persone in tre anni. Tuttavia, a causa dell'opposizione di ampie parti della popolazione rurale nei confronti della collettivizzazione, il numero dei membri rimase quasi invariato negli anni settanta. Negli anni ottanta, il partito - come gli altri partiti del blocco - rafforz\u00f2 la propria 'organizzazione e nel 1984 contava circa 108 000 membri, calati a 103 000 nel 1987.\nCon la Die Wende tra il 1989 e il 1990, il DBD prov\u00f2 a presentarsi come un \"partito ecologista e contadino\" alle prime elezioni libere parlamentari del 18 marzo 1990 solamente il 2,2% dei voti e quindi nove seggi nella Camera del popolo. Le roccaforti del DBD erano principalmente nel Meclemburgo-Pomerania Occidentale, dove nel distretto di Neubrandenburg raggiunse il 6,3%, in quello di Rostock il 4,4% e in quello di Schwerin 4.0 %.\nNel giugno 1990, 46 membri del comitato esecutivo su 58 decisero di fondersi con la CDU e in seguito i funzionari del DBD ottennero posizioni di leadership a livello federale, statale e locale: Ulrich Junghanns divenne il ministro dell'economia di Brandeburgo e presidente temporaneo della sede locale del CDU, Volker Sklenar fu ministro dell'agricoltura della Turingia dal 1990 al 2009.\nContatti internazionali.\nIl DBD aveva delle relazioni amichevoli con i partiti dei contadini in altri paesi del blocco orientale. Ha avuto stretti contatti con il Partito Popolare Unito polacco (\"Zjednoczone Stronnictwo Ludowe\", ZSL) e l'Unione Nazionale Agraria Bulgara (\"B\u01d4lgarski Zemedelski Naroden S\u01d4yuz\", BZNS). Oltre a questi, il DBD aveva alcuni contatti anche con le associazioni di agricoltori nella Germania occidentale e altri con i partiti agrari in Finlandia (Partito di Centro Finlandese) e in Svezia (Partito di Centro Svedese)."}
{"id": "7536869", "revid": "292162", "url": "https://it.wikipedia.org/wiki?curid=7536869", "title": "Mandorla del Val di Noto", "text": "La mandorla del Val di Noto \u00e8 un prodotto tipico siciliano ed \u00e8 l'ingrediente alla base della pasticceria siciliana. \nLa zona di produzione, in Val di Noto, comprende i territori di Noto, Avola, Rosolini e Canicattini Bagni ed \u00e8 specializzata nella coltivazione di mandorle, olive e uva. \nTipologie.\nUno dei primi a catalogare le variet\u00e0 di mandorle presenti in Sicilia, \u00e8 stato il botanico Giuseppe Bianca, che nel suo \"Manuale della coltivazione del Mandorlo in Sicilia\" nel 1872 elenc\u00f2 precisamente 752 cultivar tra cui la Romana, maggiormente diffusa nel territorio di Noto. Lo studioso compar\u00f2 le diverse caratteristiche di mandorle provenienti dalla Calabria, dalla Puglia e dal Medio Oriente, speriment\u00f2 alcuni ibridi ottenendo risultati diversi. All'interno del suo manuale ne descrive l'utilit\u00e0, gli usi, i metodi di coltivazione e raccolta e alcuni dati commerciali che risalgono a fine 1800.\nLe principali tipologie di mandorle prodotte nella Val di Noto sono tre: la Romana, la Pizzuta d'Avola, e la Fascionello.\nLa Romana.\nViene chiamata anche \u201cCorrente d'Avola\u201d e prende il nome dalla famiglia avolese \"Romano\" che la coltiv\u00f2 per la prima volta nel territorio di Avola. La sua forma \u00e8 triangolare, irregolare e il guscio \u00e8 duro e rugoso. Il sapore \u00e8 intenso, in quanto presenta un retrogusto amaro: questo la rende adatta anche a preparazioni salate.\nLa Pizzuta d'Avola.\n\u00c8 la variet\u00e0 pi\u00f9 pregiata e fiorisce in pieno inverno, nonostante la minaccia degli agenti atmosferici. Il guscio \u00e8 duro e liscio; la sua forma ovale la rende la tipologia privilegiata dalla confetteria.\nLa Fascionello.\nHa una forma simile a quella della Pizzuta, ma ha le dimensioni della Romana. Il suo guscio \u00e8 scuro e robusto.\nTutte le variet\u00e0 hanno un guscio spesso e legnoso, adatto a trattenere i grassi e a conservare a lungo il sapore e il profumo delle mandorle.\u201d\nPrincipali impieghi.\nLe mandorle del Val di Noto sono un ingrediente base della pasticceria siciliana: molte preparazioni tradizionali siciliane sono a base di mandorle. Tra queste, la Pasta Reale (o Marzapane) viene lavorata a crudo; all'impasto viene data la forma di frutta o verdura e vengono aggiunti dei coloranti: il prodotto finito viene chiamato \u201cfrutta martorana\u201d.\nLa mandorla viene utilizzata anche per la preparazione di torroni e croccanti. Il gusto del frutto viene esaltato dal miele degli Iblei (arancia, carrubbo, tiglio, millefiori mediterraneo). \n Il latte di mandorla viene preparato con mandorle dolci e zucchero, ed \u00e8 usato per la preparazione della tipica granita di mandorla. \nAltri dolci tipici a base di pasta di mandorle sono i biscotti decorati con una mandorla o una ciliegia caramellata e la cassata, di forma rotonda, ricoperta di glassa di zucchero bianca, circondata da Pasta Reale al pistacchio e all'interno, tra due strati di Pan di Spagna, la ricotta di pecora. \nUn altro impiego della mandorla di Noto \u00e8 la confetteria. In questo campo la pi\u00f9 pregiata \u00e8 la Pizzuta di Avola.\nLe fasi della lavorazione.\nLa lavorazione ha inizio con la smallatura: in questa fase i frutti vengono liberati dai malli che aderiscono ai gusci, questa operazione un tempo veniva svolta a mano, oggi invece viene condotta da specifici macchinari. La fase successiva \u00e8 quella dell'essiccazione, idonea a ridurre l'umidit\u00e0 che permane nei semi e nei gusci. Questa fase, in Sicilia, nei mesi primaverili ed estivi, richiede circa tre o quattro giorni.\nSegue la sgusciatura: anch'essa in precedenza si svolgeva manualmente, oggi attraverso macchinari. In seguito le mandorle vengono scottate in acqua a circa 90\u00b0 per sei minuti. Si ha poi la fase della pelatura, atta a rimuovere i tegumenti seminali dei cotiledoni tramite rulli. \nLa fase finale \u00e8 quella dell'asciugatura dentro uno specifico forno ad aria calda forzata a circa 80\u00b0 per 90 minuti.\nI Presidi Slow Food.\nLe mandorle del Val di Noto hanno ottenuto il riconoscimento di Presidio Slow Food.\nI produttori di mandorle si sono riuniti nel \"Consorzio produttori della Mandorla di Noto\".\nFeste e sagre della mandorla in Sicilia.\nTra le varie feste dedicate alla mandorla del Val di Noto, c'\u00e8 il \u201cFestival della mandorla a Noto\u201d inaugurato nel 2010. l'iniziativa si tiene nel cortile esterno del palazzo dei Gesuiti a Noto, dove sono previste esposizioni e degustazioni della mandorla di Noto e dei suoi derivati.\nUn'altra manifestazione dedicata alla mandorla \u00e8 la \u201cSagra della mandorla di Avola\u201d: qui sono allestiti degli stand dove poter degustare la mandorla di Avola e tutti i prodotti tipici che hanno come ingrediente principale la mandorla in tutte le sue variet\u00e0; seguono spettacoli e balli folkloristici- La \u201cFesta del mandorlo ad Avola\u201d consiste in un percorso guidato attraverso le varie fasi della lavorazione con macchinari in attivit\u00e0, dalla sgusciatura fino al prodotto finito. Al contempo i produttori si occupano della preparazione del latte di mandorla, mentre celebri pasticceri preparano dolci a base di mandorla.."}
{"id": "7536889", "revid": "1543377", "url": "https://it.wikipedia.org/wiki?curid=7536889", "title": "Spirito libero (serie televisiva)", "text": "Spirito libero (\"Trakehnerblut\") \u00e8 una serie televisiva austriaca creata da Ewa Karlstr\u00f6m, Bernd Schiller e Andreas Ulmke-Smeaton ed \u00e8 diretta da Andreas Herzog e Christopher Schier. La serie \u00e8 prodotta dalla societ\u00e0 di produzione tedesca SamFilm, ma \u00e8 stata trasmessa sul canale austriaco ServusTV dal 2 novembre al 14 dicembre 2017. In Germania, la serie \u00e8 stata distribuita all'inizio del 2018 con il titolo di Gest\u00fct Hochstetten in una versione modificata a quattro episodi da 90 minuti ciascuno.\nIn Italia, la serie \u00e8 in onda dal 6 agosto 2019 su Canale 5.\nTrama.\nAlexandra Winkler, 24 anni, vive da sola a Vienna e lavora in una grande panetteria. Un giorno apprende che \u00e8 l'unica erede del cavallo di razza Trakehner, che apparteneva al padre illegittimo Karl Hochstetten. Quando Alexandra \u00e8 cresciuta con i genitori adottivi, ha creduto per molto tempo che fosse orfana, ma ora si ritrova ad avere una famiglia, composta dai suoi fratellastri Maximilian, Leandro e Silvia e dalla matrigna Marie, che aveva altre intenzioni con l'eredit\u00e0 e non conosceva la figlia illegittima.\nMentre Alexandra, da un lato, sente una forte nostalgia per la famiglia, deve imparare a difendersi dalle ostilit\u00e0 di potere del fratellastro Maximilian e la sua amante Margarethe Loss. Allo stesso tempo, un oscuro segreto di famiglia sta gradualmente venendo alla luce. Nel frattempo, Alexandra trova sostegno nell'amicizia con lo stallone December, dalla sua amica Paula Novak e dal suo insegnante di equitazione Raphael Horvath, la cui famiglia ha preso in affitto una parte della tenuta degli Hochstetten, che \u00e8 anche una spina nel fianco di Maximilian.\nLuoghi delle riprese.\nLa serie \u00e8 stata girata a maggio 2017 a Vienna, Altlengbach (distretto di Manzing) e Lanzendorf (Bassa Austria)."}
