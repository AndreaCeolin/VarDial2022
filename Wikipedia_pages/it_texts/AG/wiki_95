{"id": "639844", "revid": "508036", "url": "https://it.wikipedia.org/wiki?curid=639844", "title": "Ministero dell'istruzione", "text": " \nIl Ministero dell'istruzione \u00e8 un dicastero del governo italiano. \u00c8 preposto alla funzione dell'istruzione e in parte dell'educazione della giovent\u00f9 del Paese, con speciale riferimento al sistema scolastico nazionale. Il ministero si occupa, peraltro, di verificare che il diritto-dovere all'istruzione dei cittadini, nonch\u00e9 l'obbligo scolare, siano rispettati anche qualora l'insegnamento fosse impartito presso una scuola privata, una scuola pareggiata o paritaria oppure una scuola confessionale.\nL'attuale ministro \u00e8 Patrizio Bianchi, in carica dal 13 febbraio 2021.\nStoria.\nEsistente gi\u00e0 dal 1861 col governo Cavour, fu soppresso il 12 settembre 1929 dal governo Mussolini, che lo sostitu\u00ec col Ministero dell'educazione nazionale. La denominazione venne mantenuta fino al 29 maggio 1944 dal Governo Badoglio II, che riport\u00f2 il dicastero alla denominazione originaria, quale Ministero della pubblica istruzione. Esso rimase immutato anche dopo che il 14 dicembre 1974, ad opera del governo Moro IV, fu creato il Ministero per i beni culturali ed ambientali, che raccolse alcune delle competenze e funzioni prima spettanti al Ministero della pubblica istruzione, nonch\u00e9 ad altri dicasteri; il primo titolare della nuova struttura ministeriale fu Giovanni Spadolini.\nPer scorporo del Ministero della pubblica istruzione, nacque anche, nel 1988, il Ministero dell'universit\u00e0 e della ricerca scientifica e tecnologica. Il Ministero della pubblica istruzione fu poi sciolto, assieme al Ministero dell'universit\u00e0 e della ricerca scientifica e tecnologica, in ottemperanza alla riforma Bassanini del d.lgs. n. 300/1999, attuata dal governo Berlusconi II e Berlusconi III affinch\u00e9 le sue strutture confluissero dapprima nel Ministero della pubblica istruzione, dell'universit\u00e0 e della ricerca scientifica e tecnologica, dal governo Prodi I e successivamente nel Ministero dell'istruzione, dell'universit\u00e0 e della ricerca, noto con l'acronimo MIUR (governi Berlusconi II e Berlusconi III).\nIl Ministero della pubblica istruzione \u00e8 stato, quindi, ricostituito (assieme al Ministero dell'universit\u00e0 e della ricerca) il 17 maggio 2006 dal Governo Prodi II per scorporo dal MIUR; il 7 maggio 2008, il governo Berlusconi IV ha reincorporato i due dicasteri nel MIUR, in attuazione della legge finanziaria 2008, n\u00ba 244/2007, che ritornava alla configurazione originaria della riforma Bassanini.\nCon il decreto-legge n. 1 del 2020 viene soppresso il Ministero dell'istruzione, dell'universit\u00e0 e della ricerca con contestuale istituzione del Ministero dell'istruzione e del Ministero dell'universit\u00e0 e della ricerca.\nOrganizzazione.\nIl Ministero \u00e8 articolato, a livello centrale, negli Uffici di diretta collaborazione del Ministro e nei seguenti dipartimenti:\nDipartimento per il sistema educativo di istruzione e formazione, articolato nei seguiti Uffici di livello dirigenziale generale:\nDipartimento per le risorse umane, finanziarie e strumentali, articolato nei seguiti Uffici di livello dirigenziale generale:\nIl Ministero \u00e8 articolato, a livello periferico, negli Uffici scolastici regionali:\nSistema d'istruzione e formazione.\nIl sistema d'educazione e formazione italiano, dipendente da tale dicastero, \u00e8 suddiviso secondo il seguente schema:\nSono, inoltre, sottoposti al coordinamento del Ministero dell'istruzione:\nItaliani all'estero.\nPer l'istruzione degli italiani all'estero, con particolare riferimento ai figli di personale italiano in servizio stabile ovvero prolungato presso una missione, ambasciata, rappresentanza consolare o ufficio di rappresentanza, sono anche organizzate delle sedi di scuola estera.\nFigure professionali.\nIl ministero annoverava fra i suoi dipendenti alcune figure peculiari: il \"provveditore agli studi\", funzionario ministeriale a capo del provveditorato; il capo d'istituto, che sino al 2000 con l'istituzione della figura del dirigente scolastico a seguito dell'emanazione della legge sull'autonomia scolastica, apparteneva ai ruoli di \"preside\", preposto a dirigere scuole secondarie di primo o secondo grado, oppure di \"direttore didattico\", posto al vertice delle scuole primarie.\nInoltre il ministero disponeva del personale amministrativo, del corpo docente, del personale di servizio alle strutture e di una quota di personale sanitario.\nElenco dei ministri dell'istruzione.\nGli elenchi comprendono il nominativo dei ministri dell'Istruzione dal 1946, col Governo De Gasperi II, sino al suo accorpamento nel 2014. Non sono ricompresi i nomi dei Ministri dell'Universit\u00e0, che ressero il Ministero dell'universit\u00e0 e della ricerca scientifica e tecnologica dal 1988, anno della sua istituzione da parte del governo De Mita."}
{"id": "639847", "revid": "298055", "url": "https://it.wikipedia.org/wiki?curid=639847", "title": "Solembum", "text": ""}
{"id": "639850", "revid": "599013", "url": "https://it.wikipedia.org/wiki?curid=639850", "title": "Tt", "text": ""}
{"id": "639851", "revid": "729019", "url": "https://it.wikipedia.org/wiki?curid=639851", "title": "Invaginazione", "text": "L'invaginazione (dal latino \"in\"+\"vagina\", \"guaina\", quindi \"inguainare\") o intussuscezione (\"intus\", \"dentro\", e \"suscipere\", \"accogliere\") \u00e8 una grave condizione patologica che colpisce alcuni distretti dell'apparato digerente.\nIl termine indica la penetrazione di un segmento intestinale in quello immediatamente successivo, come pu\u00f2 avvenire con un telescopio. Il tratto che migra vien detto \"intussusceptum\", o \"invaginato\", mentre il segmento che accoglie la migrazione prende il nome di \"intussuscipiens\".\nSi possono distinguere in semplici (ileo-ileali), doppie (ileo-ileo-coliche) e complicate (infartuate, perforate); in fredde (asintomatiche) o calde (sintomatiche), in neonati o in adulti.\nQuesta condizione \u00e8 molto pi\u00f9 frequente nei neonati rispetto agli adulti (92% dei casi), con un'incidenza di circa 1-4 casi su 1000 nati vivi, e si manifesta tra il VI e il IX mese di vita. Predilige il sesso maschile (3:2). \u00c8 stato correlato al periodo centrale delle stagioni estiva e invernale, suggerendo un ruolo eziologico per il cambiamento della flora batterica intestinale; tra l'altro nei bambini non pu\u00f2 essere reperita alcuna causa anatomica o patologica responsabile, cosa che fa definire la patologia idiopatica.\nNegli adulti circa il 5% di tutte le occlusioni intestinali son dovute a invaginazione.\nNel feto, invece, l'invaginazione intestinale con gangrena e riassorbimento della porzione invaginata \u00e8 stata riconosciuta come causa possibile di atresia intestinale.\nBambini.\nIl piccolo paziente \u00e8 talora prostrato, non rispondente. Le feci sono tipicamente a gelatina di ribes, ricche di muco. L'addome \u00e8 trattabile, il dolore intermittente, il vomito, all'inizio riflesso poi via via pi\u00f9 marcato, \u00e8 da ostruzione.\nL'intussuscezione pu\u00f2 essere ileocolica, ileociecocolica, ileocecale o, pi\u00f9 rara e subdola perch\u00e9 sfugge all'indagine radiologica contrastografica, ileoileale.\nIl trattamento \u00e8 medico o cruento, a seconda del tempo intercorso tra inizio dell'invaginazione e diagnosi.\nIl clisma opaco viene eseguito di routine con intento sia diagnostico che terapeutico. Ove questa manovra non abbia successo, intervento chirurgico con laparotomia e semplice riduzione manuale. Il mesentere dell'invaginato \u00e8 compresso tra le pareti dell'intussuscezione, cosa che pu\u00f2 comportare ischemia e necrosi del segmento. Quest'ultimo caso comporta resezione intestinale.\nAdulto.\nInvaginazioni idiopatiche si hanno solo in un 10% circa dei casi. Circa un quarto si verifica nell'immediato postoperatorio: il 20% \u00e8 correlato alle linee di sutura, particolarmente nel colon-retto, il 30% \u00e8 dovuto ad aderenze. Ma la maggior parte delle intussuscezioni si verificano in presenza di una neoplasia che ha funzione di punto di trazione.\nLa localizzazione pi\u00f9 frequente \u00e8 dove tratti di intestino mobili si continuano con tratti pi\u00f9 fissi, perch\u00e9 retroperitoneali (giunzione ileocolica, dove si situa il 20% di tutti casi di invaginazione nell'adulto) o interessati da aderenza. L'intestino tenue \u00e8 colpito nel 65% dei casi. Di questi, l'85% \u00e8 di natura benigna, solo il 15% \u00e8 maligno, in particolare si tratta di metastasi. Il 35% interessa il colon, dove la concentrazione di eziologie maligne sale al 60%, per la diversa distribuzione delle neoplasie maligne, pi\u00f9 rare nel tenue. Il 30% si instaura su patologie di natura benigna, mentre il 10% \u00e8 idiopatico. Nel 30% dei casi \u00e8 coinvolta l'appendice vermiforme.\nIn generale una lesione \u00e8 il punto di trazione su cui agisce la peristalsi che trascina con s\u00e9 l'intestino adiacente nel segmento distale. La stasi venosa \u00e8 il meccanismo di automantenimento dell'invaginazione, portando all'edema fino all'ipossia. La proliferazione batteria conduce poi a necrosi ischemica. Contemporaneamente il lume dell'invaginato si riduce fino a non consentire pi\u00f9 il passaggio del contenuto intestinale.\nIl quadro sintomatologico \u00e8 a insorgenza graduale: chiusura dell'alvo, meteorismo, dolore addominale mal localizzato, prima intermittente, poi colico, poi continuo. Nausea, vomito. nel 25-45% dei casi \u00e8 palpabile una massa addominale mobile.\nLa diagnosi \u00e8 radiografica, con la contrastografia baritata o la TC, o con la ecografia. La riduzione \u00e8 radiologica o chirurgica. Se localizzata al tenue, \u00e8 obbligatoria la laparotomia. Anche nel colon a valle della flessura epatica (flessura di destra) si richiede la chirurgia per l'elevato rischio di malignit\u00e0 della lesione traente. In ogni caso \u00e8 obbligatoria, a scopo bioptico, l'asportazione delle patologie benigne associate: appendicite, diverticolo di Meckel, aderenze."}
{"id": "639857", "revid": "1451848", "url": "https://it.wikipedia.org/wiki?curid=639857", "title": "P26/40", "text": "Il P40, o P26/40, era un carro italiano da 26 tonnellate nominali e ideato a partire dal 1940. Esso era stato pensato considerando che i carri cosiddetti Medi o 'M' non avrebbero potuto a lungo essere all'altezza dei veicoli esteri, i cui esemplari medi tendevano a pesare anche oltre 20 tonnellate.\nStoria.\nIl mezzo venne sviluppato soltanto dopo che fu decisa l'interruzione del progetto di sviluppo del carro armato celere sahariano (una specie di Crusader italiano) e, secondo i progetti iniziali, doveva essere inizialmente armato con un cannone corto da 75/18, e corazzatura sistemata in modo assai simile agli 'M', ma l'analisi del T-34 (di cui i tedeschi fornirono un esemplare catturato in Russia), fu una rivelazione e comport\u00f2 la riprogettazione dello scafo, che venne riallestito con una struttura meglio inclinata su tutti i lati dello scafo e torretta, mentre il cannone da 75 venne portato a 34 calibri. Fu quindi montato sullo scafo un cannone 75/34 Mod. 34, dotato di migliori caratteristiche anticarro.\nIl veicolo aveva una tecnica abbastanza avanzata, la cui parte migliore era costituita da un motore Diesel che, nella sua ultima elaborazione, aveva una potenza di ben 420 hp, al pari dei carri diesel delle altre potenze. Questo motore, progettato ex novo dalla FIAT, era per\u00f2 afflitto da considerevoli problemi di sviluppo che non furono mai completamente risolti.\nIl treno di rotolamento era costituito da piccole ruote assemblate su carrelli con sospensioni a balestra, assai simile a quello degli 'M'. Le corazze erano inclinate (anche se moderatamente, la torretta aveva un'inclinazione di 15\u00b0 frontali e 25\u00b0 sui lati e il retro) anche lateralmente e posteriormente e avevano questi spessori: torretta frontale 60\u00a0mm, torretta laterale e posteriore 45\u00a0mm, scafo frontale 50\u00a0mm, scafo laterale 45\u00a0mm e posteriore 40\u00a0mm; le piastre erano tutte chiodate, riducendone di fatto l'efficacia. Inoltre anche la qualit\u00e0 del materiale con cui era realizzata la corazza lasciava a desiderare, visto che la produzione di acciai speciali in Italia era deficitaria (anche per la scarsit\u00e0 delle materie prime: molibdeno, cromo, ecc., oltre che per la scarsit\u00e0 di personale capace di eseguire correttamente il processo di tempra e rinvenimento) e la Regia Marina aveva ricevuto la priorit\u00e0 per la costruzione delle corazzate della classe Littorio.\nL'armamento era derivato dal cannone campale Ansaldo da 75 mm Mod. 37, lungo 34 calibri. Le munizioni erano 63 da 75\u00a0mm e solo 600 per le due mitragliatrici Breda Mod. 38 da 8\u00a0mm, una coassiale e una contraerea.\nComparato ai veicoli coetanei, dimostrava gi\u00e0 alla sua entrata in servizio i suoi limiti: il pezzo 75/34 era gestito dal capocarro, quando questi doveva essere la \"mente\" che indirizza l'equipaggio e non poteva anche puntare l'arma (difetto presente anche nel T-34, ma risolti nella versione T-34/85) ed era dotato di ottiche rudimentali e semplici; comparandolo con le precise ottiche tedesche dell'epoca TZF-4 e -5 con ingrandimento 6x, l'efficienza del cannone veniva ulteriormente abbassata dal rateo di fuoco, non elevato rispetto ai carri avversari (il modello M3 da 75\u00a0mm montato sullo M4 Sherman statunitense era semiautomatico, in grado di far fuoco ogni 5-6 secondi). Alcuni autori riportano come elemento per valutare la qualit\u00e0 del mezzo anche il numero di portelli e via di fuga a disposizione per l'equipaggio; mentre i carri inglesi, americani e tedeschi avevano dalle 4 alle 6-8 vie, i mezzi italiani ne difettavano ed il P40 disponeva di sole due vie. Le sue prestazioni erano peraltro inficiate dalla tecnologia superata o inaffidabile di vari componenti: la corazzatura era ancora imbullonata, la mobilit\u00e0 era un po' scarsa a causa delle sospensioni, che per\u00f2 erano adattissime a carri che non superavano i 40\u00a0km/h, mentre il motore era decisamente inaffidabile, troppo vicino all'equipaggio e ai serbatoi, con paratie scadenti, e con prese d'aria esterne non ben protette. Si noti che i tedeschi produssero il 40% dei P26/40 senza il motore, evidentemente considerato il punto pi\u00f9 debole del progetto. Rispetto ai pari classe il P40 nasceva con delle caratteristiche che mostrano la sua scarsa tecnica e mostrano lo scarso adattamento dell'industria bellica italiana dell'epoca alle esigenze ed all'evoluzione degli strumenti militari.\nLa situazione peggior\u00f2 quando entrarono in servizio mezzi come i T-34/85, i Panzer V Panther e i Mk VIII Cromwell. La versione migliorata, rimasta sulla carta, venne chiamata P43, con un tonnellaggio aumentato e caratteristiche migliorate.\nMa lo sviluppo di questo ulteriore prototipo non ebbe seguito anche perch\u00e9 la produzione del P40 procedeva a rilento: al momento della resa italiana nel settembre 1943 solo un esemplare era stato assegnato ai reparti del Regio Esercito. Cos\u00ec esso venne requisito e usato solo dai tedeschi, che lo utilizzarono in qualche reparto corazzato, in compiti secondari.\nLe fonti della Ansaldo dicono che \u00e8 stato prodotto solo un P40 prima del 30 luglio 1943. Alcuni documenti tedeschi parlano invece di vari carri completi catturati all'armistizio di cui uno presentava delle modifiche ai portelli della torretta. Questo fu mostrato a Hitler il 20 ottobre 1943 al balipedio di Arys.\nIl carro risentiva di alcune soluzioni ormai superate, come l'assenza del terzo uomo in torretta, le corazze rivettate, le sospensioni a balestra, che non gli permettevano in pratica di superare i 40\u00a0km/h. Circa 100 veicoli vennero realizzati sotto il controllo tedesco, che credevano il P40 l'unico carro armato italiano degno di produzione, ma parte dei quali (probabilmente 40 o 49) senza motore, per essere utilizzati come fortini lungo la Linea Gotica.\nEsemplari superstiti.\nSono attualmente conservati due esemplari del carro armato."}
{"id": "639859", "revid": "496876", "url": "https://it.wikipedia.org/wiki?curid=639859", "title": "Sindrome paxillica", "text": "La sindrome paxillica \u00e8 una sindrome immunitaria che colpisce taluni individui che abbiano consumato i funghi \"Paxillus rubicundulus\" o il \"Paxillus involutus\". Non \u00e8 quindi un avvelenamento. Il tempo di latenza \u00e8 di 12 o pi\u00f9 ore prima del manifestarsi dei primi sintomi. Si manifesta inizialmente con una gastroenterite acuta seguita da sintomi di emolisi.\nIl fattore scatenante \u00e8 un antigene ancora semi-sconosciuto che pu\u00f2 risultare pericoloso solo per le \"persone predisposte\".\nLa prima volta che viene consumato, detto antigene provoca la formazione di determinati anticorpi, in modo tale che, le volte successive, i globuli rossi della persona risulteranno \"sensibilizzati\" verso questo fungo.\nQuando il fungo in questione viene consumato di nuovo, in particolar modo se dopo un lasso di tempo ravvicinato, pu\u00f2 scatenare immediatamente una grave reazione immunoemolitica, anche con esito mortale se non adeguatamente curata.\nLa pericolosit\u00e0 consiste nel fatto che il soggetto micofago, abituandosi a consumare detto fungo (anche perch\u00e9 non accusa sintomi), lo offre ad altri commensali, aumentando la probabilit\u00e0 che in qualche individuo si scateni la predetta reazione immunitaria."}
{"id": "639862", "revid": "729019", "url": "https://it.wikipedia.org/wiki?curid=639862", "title": "Type 95 Ha-Go", "text": "Il Type 95 Ha-Go fu un carro armato leggero giapponese della seconda guerra mondiale, che fece parte sia dei reggimenti corazzati dell'Esercito imperiale, sia delle unit\u00e0 blindate distaccate presso le forze da sbarco speciali della Marina imperiale giapponese. Nacque come unit\u00e0 addetta alla difesa della fanteria motorizzata, capace di operare alla stessa velocit\u00e0 e di fornire supporto tattico alle truppe: fu armato con un cannone Type 94 da 37\u00a0mm e due mitragliatrici da 6,5\u00a0mm. Divenne il principale veicolo nipponico di questa categoria e ne vennero fabbricati circa due migliaia fino al 1943, compreso un modello riarmato con un cannone Type 98 da 37\u00a0mm (dotato di maggiore velocit\u00e0 iniziale) e due mitragliatrici Type 97 da 7,7\u00a0mm, pi\u00f9 affidabili delle precedenti.\nIl Type 95 era superiore a quasi tutti i mezzi coevi in velocit\u00e0 e armamento e, quando cominci\u00f2 a essere impegnato in battaglia all'inizio della seconda guerra sino-giapponese, non incontr\u00f2 ostacoli che potessero seriamente minacciarlo: le forze nazionaliste, infatti, non possedevano che una trascurabile quantit\u00e0 di mezzi corazzati ed erano carenti di efficienti armi anticarro. Nel 1941 e 1942 il Type 95 form\u00f2 il grosso delle formazioni corazzate poste alle dipendenze delle armate che conquistarono il Sud-est asiatico e le Filippine, potendo in genere operare liberamente. Proprio nell'arcipelago sotto controllo statunitense, per\u00f2, furono evidenziati i limiti del carro: corazzatura inefficace nella lotta contro altri veicoli (nello specifico l'M3/M5 Stuart) e armamento principale d'insufficiente potenza. A dispetto di tali constatazioni le caratteristiche del Type 95 non furono migliorate ed esso rimase in pratica identico sino alla fine della seconda guerra mondiale, continuando a combattere sulle isole fortificate dai giapponesi e via via espugnate dagli Stati Uniti; in generale tali scontri si risolvevano con la distruzione completa dei reparti corazzati nipponici. Una volta che l'Impero giapponese si arrese agli Alleati consistenti numeri di Type 95, rimasti in Cina e Corea, caddero nelle mani dei nazionalisti e/o delle forze comuniste.\nIl Type 95 forn\u00ec la piattaforma ideale per lo sviluppo di altri carri armati leggeri, ad esempio il Type 98 Ke-Ni e il Type 2 Ke-To, quest'ultimo impiegabile anche con le truppe paracadutiste. Un'estesa rielaborazione dello scafo port\u00f2 inoltre al mezzo anfibio Type 2 Ka-Mi. In genere tutte le varianti derivate dal Type 95 furono prodotte in numeri molto contenuti e quasi nessuno di tali veicoli fu trasportato al fronte e testato in azione.\nStoria.\nSviluppo.\nLa creazione nei primi anni trenta di brigate meccanizzate miste all'interno dell'esercito imperiale rese evidente come i carri armati Type 89 Yi-Go fossero troppo lenti per poter esservi compresi, oltre a dover sopportare lunghi periodi di marcia dannosi per le meccaniche. Fu dunque richiesto un mezzo leggero veloce, dall'ampia autonomia e con armi e corazza paragonabili ai veicoli stranieri della stessa categoria, il cui compito precipuo fosse la protezione delle truppe trasportate sugli autocarri.\nUn primo prototipo fu completato nel giugno 1934 all'arsenale di Sagami, sotto la giurisdizione dell'esercito; pesava 7,5 tonnellate, raggiungeva i 43 chilometri orari e disponeva di un vasto raggio d'azione, ben 250 chilometri. Ritenuto ancora troppo pesante, fu alleggerito di una tonnellata e la velocit\u00e0 sal\u00ec a 45 chilometri orari. Le prove iniziarono a ottobre sia nella scuola di fanteria che in quella della cavalleria e ottennero critiche sensibilmente opposte: mentre la seconda si disse soddisfatta del carro, agile e veloce, la prima insistette perch\u00e9 fosse aumentata la corazzatura e potenziato l'armamento, affinch\u00e9 il mezzo potesse effettivamente appoggiare in azione le truppe. Altri test vennero condotti nella Manciuria settentrionale, nei ranghi della 1\u00aa Brigata mista indipendente l\u00ec dislocata, tra la fine del 1934 e l'inizio del 1935, e confermarono il giudizio dei comandanti di cavalleria: il nuovo veicolo fu denominato Type 95 Ha-Go, espressione traducibile in italiano come \"terzo modello di carro leggero tipo 2595\".\nLa denominazione \"Ky\u016b-Go\", spesso attribuita al Type 95, non \u00e8 del tutto corretta: infatti in lingua giapponese tale nome significa \"95\", quindi \u00e8 come se si ripetesse il numero di modello del carro armato e non implica una qualifica del mezzo; ci\u00f2 accade invece con l'espressione non canonica e mai usata dall'esercito \"Ke-Go\", ovvero \"mezzo/modello leggero\".\nProduzione.\nSebbene pronto dal 1935, il nuovo carro cominci\u00f2 a essere fabbricato e distribuito in piccole quantit\u00e0 dall'anno successivo, ma solamente a partire dal 1938 la produzione aument\u00f2 a ritmi pi\u00f9 rapidi, raggiungendo una punta di 705 esemplari costruiti durante il 1941 e terminando nel 1943. Il numero di unit\u00e0 completate non \u00e8 sicuro e le fonti ne indicano alternativamente -/circa //.\nLa principale ditta preposta alla produzione era la Mitsubishi, coadiuvata dagli arsenali di Sagami e Kokura (controllati dall'Esercito), ma contribuirono anche la Hitachi, la Niigata Tekkosho e la K\u014dbe Seikosho.\nImpiego operativo.\nCina e Mongolia.\nDopo la scoppio della seconda guerra sino-giapponese l'esercito imperiale aveva mobilitato la 1\u00aa Brigata mista indipendente del maggior generale Sakai, forte di dodici Type 89 Yi-Go, dodici Type 94 TK, quattro veicoli corazzati del genio e tredici Type 95. Dopo aver combattuto presso Pechino e Hebei, la formazione giunse nella provincia di Quhar, dove venne suddivisa tra le unit\u00e0 di fanteria per appoggiarne l'avanzata: la deficienza cinese in armi controcarro e mezzi blindati rese la missione dei Type 95 relativamente facile.\nCirca due anni pi\u00f9 tardi, nell'estate del 1939, Giappone e Unione Sovietica si affrontarono nell'ultima guerra di confine non dichiarata presso Nomonhan, terminando la lunga serie di simili conflitti iniziata nei primi anni trenta. I nipponici inviarono due reggimenti carri, dei quali il 4\u00ba (colonnello Tamada) schierava trentasei Type 95: nel primo combattimento tra corazzati i veicoli giapponesi dimostrarono di essere inadeguati per le sottili protezioni e i cannoni a canna corta; in dieci giorni di battaglia furono persi pi\u00f9 del 40% degli effettivi totali.\n1941-1942.\nAll'entrata in guerra dell'Impero giapponese il Type 95 era un carro vecchio di sei anni e gi\u00e0 obsoleto se paragonato a diversi blindati dei belligeranti: ciononostante fu adoperato con successo durante la fulminea espansione nel Pacifico.\nMalesia e Birmania.\nLe truppe giapponesi sbarcarono in Malesia l'8 dicembre 1941, appoggiate da tre formazioni corazzate: il 1\u00ba Reggimento carri con diciassette Type 95 (colonnello Mukaida), il 6\u00ba con dodici Type 95 (colonnello Kawamura) e infine il 14\u00ba (colonnello Kita), composto esclusivamente da quarantacinque Type 95. La loro inaspettata presenza fece crollare una dopo l'altra, senza soverchie difficolt\u00e0, tutte le linee di difesa frettolosamente allestite dalle truppe indo-britanniche che, sprovviste di appoggio corazzato, non ritenevano possibile l'impiego di carri armati nella fitta giungla locale: essa per\u00f2 non fren\u00f2 affatto le avanzate dei Type 95. Conquistata l'intera penisola malese, le truppe nipponiche sbarcarono l'8 febbraio a Singapore, seguite dai carri del 1\u00ba e 14\u00ba Reggimenti che si rivelarono utili per abbattere la resistenza britannica.\nLa situazione era invece differente in Birmania, dove i britannici poterono opporre la 7\u00aa Brigata corazzata alla 1\u00aa Compagnia del 2\u00ba Reggimento carri: la piccola unit\u00e0, inviata durante il gennaio 1942, contava solo dodici Type 95 al comando del primo tenente Okada. I mezzi giapponesi persero quasi tutte le battaglie sostenute contro i carri leggeri M3 Stuart, che per\u00f2 rimanevano vulnerabili agli attacchi di fanteria: alla fine le truppe indo-britanniche furono costrette a ritirarsi dalla Birmania.\nFilippine e Indie olandesi.\nLe Filippine, possesso statunitense dal 1898, furono attaccate poco dopo Pearl Harbor dalla 14\u00aa Armata giapponese, appoggiata da due formazioni di carri: il 4\u00ba Reggimento del tenente colonnello Kumagaya riuniva trentotto Type 95, il 7\u00ba del colonnello Sonoda ne contava quattordici. I mezzi giapponesi ebbero gioco facile contro i difensori in quasi tutte le occasioni, ma la disponibilit\u00e0 da parte statunitense di due battaglioni di M3 Stuart dette luogo al primo combattimento tra corazzati della guerra del Pacifico: il 22 dicembre 1941 i mezzi nipponici del 4\u00ba Reggimento attaccarono i meglio corazzati avversari che per\u00f2, guidati da equipaggi inesperti, non seppero frenare i Type 95, la cui inadeguatezza nella lotta controcarri non fu dunque evidenziata. In seguito i blindati nipponici ebbero poca parte negli scontri, svoltisi nella penisola di Bataan fittamente ricoperta di giungle, tanto che il 4\u00ba Reggimento fu presto inviato a occidente per prendere parte alla conquista delle Indie orientali olandesi.\nTali territori, assoggettati ai Paesi Bassi, erano l'obiettivo primario dell'espansione giapponese a causa dei ricchi giacimenti petroliferi. Oltre all'unit\u00e0 proveniente dalle Filippine fu schierato anche il 2\u00ba Reggimento carri del colonnello Mori, forte di trentuno carri medi Type 97 Chi-Ha e di sei Type 95, che pot\u00e9 agire impunentemente contro le simboliche resistenze alleate.\nIsole Aleutine.\nMentre la battaglia aeronavale a Midway volgeva al termine, distaccamenti giapponesi erano sbarcati nelle due isole pi\u00f9 occidentali delle Aleutine, Attu e Kiska, conquistandole il 10 giugno 1942; al loro seguito vi erano alcuni Type 95, che divennero cos\u00ec gli unici carri armati appartenenti a una nazione nemica degli Stati Uniti ad averne percorso il suolo in tempo di guerra. Non si hanno per\u00f2 ulteriori informazioni sul loro destino.\nNuova Guinea e Salomone.\nNel luglio del 1942 l'iniziativa era passata in mano statunitense dopo le vittorie riportate nella battaglia del Mar dei Coralli e a Midway. Ad agosto Guadalcanal era stata attaccata e allo stesso tempo, in Nuova Guinea, truppe alleate resistevano tenacemente a Port Moresby. Proprio per sopprimere le truppe australiano-statunitensi qui dislocate, i comandi nipponici elaborarono un ardito piano di avanzata terrestre, affiancata da uno sbarco accessorio nella Baia di Milne. L'operazione ebbe inizio a fine agosto e reparti della 5\u00aa Forza da sbarco \"Kure\" misero piede a terra incontrastate, con l'appoggio di un plotone di due Type 95; i mezzi finirono per\u00f2 impantanati nonostante il peso contenuto e furono abbandonati, non prendendo parte alla battaglia contro gli australiani che sconfissero dopo alcuni giorni le truppe giapponesi.\nSull'isola di Guadalcanal giunse a ottobre la 1\u00aa Compagnia carri indipendente, composta da dieci carri medi Type 97 Chi-Ha e due Type 95: agli ordini del capitano Maeda, era stata ottenuta convertendo la 4\u00aa Compagnia del 2\u00ba Reggimento dopo la conquista dei possedimenti olandesi. Durante lo scarico due Type 97 rimasero danneggiati ma gli altri mezzi avanzarono con le truppe del 4\u00ba Reggimento fanteria fino al delta del fiume Matanikau, a ovest delle posizioni statunitense a difesa dell'aeroporto Henderson. Un primo assalto fu lanciato la sera del 21 ottobre, durante il quale il Type 95 di testa fu disintegrato dal fuoco di obici da 155\u00a0mm, fatto che convinse il colonnello Oka comandante le truppe nipponiche a rimandare l'attacco. L'offensiva sul Matanikau riprese alle 18:00 del 23 ottobre, quando i carri giapponesi aprirono la strada al 4\u00ba Reggimento e iniziarono a penetrare nella prima linea statunitense. Improvvisamente il capofila fu centrato dal fuoco di un cannone anticarro che lo fece saltare in aria, ribaltandolo; in poco tempo i carri nipponici furono bersagliati mentre tentavano di districarsi e tutti furono distrutti.\n1943-1945.\nPerduta Guadalcanal e con il passaggio dell'iniziativa militare in mano statunitense sia in Nuova Guinea che nelle Salomone, il Type 95 era ormai superato da tutte le armi e i veicoli messi in campo dall'imponente produzione bellica statunitense, rivelandosi vulnerabile anche alle mitragliatrici pesanti Browning M2 da 12,7\u00a0mm. Addirittura venne constatato come i proietti perforanti trapassassero senza effetto il mezzo nipponico, tanto le sue corazzature erano esigue: i carristi alleati adoperarono dunque le normali granate esplosive, pi\u00f9 che sufficienti per combattere il Type 95.\nIsole Gilbert e Marshall.\nSull'isola di Betio, nell'atollo di Tarawa, i giapponesi avevano costruito forti postazioni difensive e dislocato anche un'unit\u00e0 di carri, appartenente alla 7\u00aa Forza da sbarco speciale, forte di quattordici Type 95 e guidata dal guardiamarina Ohtani. Durante la successiva battaglia, sette carri nipponici attaccarono un M4 Sherman di sostegno agli statunitensi sbarcati per bloccarne l'anello di rotolamento della torretta, ma furono ben presto soverchiati e distrutti. Su Makin, altra isola dello stesso atollo, la difesa era affidata a un distaccamento della 3\u00aa Forza da base speciale, coadiuvata da tre Type 95: uno fu distrutto in combattimento, mentre due vennero abbandonati in una postazione fortificata.\nTra gennaio e febbraio 1944 le forze statunitensi intrapresero la campagna delle Marshall, attaccando in forze e con grandi bombardamenti preparatori il protettorato nipponico. Sull'isola di Eniwetok i Marines s'imbatterono nella compagnia carri della 1\u00aa Brigata marittima mobile, composta da nove Type 95 agli ordini del primo tenente Ichikawa; egli era per\u00f2 assente e non condivise il destino della sua unit\u00e0, distrutta in azione. Sull'isola Parry, nella parte sudorientale dell'atollo Eniwetok, altri tre mezzi giapponesi furono eliminati durante e dopo gli sbarchi condotti il 22 febbraio.\nGli ultimi scontri in Nuova Guinea.\nGi\u00e0 gravemente provate dall'offensiva alleata condotta dagli Alleati nell'estate del 1943, le truppe giapponesi in Nuova Guinea tenevano ancora la parte occidentale dell'isola; furono fatte oggetto di numerosi attacchi aerei da parte della Task Force 58, che spianarono la strada agli sbarchi del 22 aprile 1944. Isolati i reparti nipponici, gli statunitensi sbarcarono il 27 maggio sull'isoletta di Biak, dove erano concentrati 11.000 soldati imperiali appoggiati dall'unit\u00e0 carri del 222\u00ba Reggimento fanteria, forte di nove Type 95 e comandata dal primo tenente Iwasa. Il 29 maggio i Marines stavano avvicinandosi al locale aeroporto, perci\u00f2 Iwasa invi\u00f2 quattro carri; essi s'imbatterono per\u00f2 in tre M4 Sherman che li distrussero. Il tenente guid\u00f2 personalmente un secondo contrattacco con tre Type 95, ma anche quest'azione fu sventata dagli statunitensi e Iwasa rimase ucciso. Gli ultimi due mezzi giapponesi andarono perduti il 15 giugno, quando fu combattuta l'ultima battaglia per l'aeroporto, poi caduto nelle mani statunitensi.\nNel frattempo, i successivi sbarchi in Nuova Guinea erano continuati e provocarono numerosi altri scontri; presso Toem si ebbe una battaglia tra la 7\u00aa Forza anfibia dell'ammiraglio Daniel Barbey, sottoposto di MacArthur, e la 36\u00aa Divisione di fanteria giapponese, appoggiata dalla propria unit\u00e0 blindata di diciassette Type 95 agli ordini del capitano Fujimura. Schierato presso Sarmi, dietro la linea del fronte, il reparto invi\u00f2 due carri all'aeroporto di Wiske come misura preventiva. Il 3 luglio essi ingaggiarono due carri anfibi statunitensi in ricognizione, che non si erano accorti della presenza dei giapponesi: un Type 95 fece fuoco e distrusse un mezzo avversario, provocando la fuga del secondo. In seguito si verificarono altre schermaglie nell'area, ma essendo combattute nell'intrico della giungla i carri armati di entrambi gli eserciti vi ebbero poca parte; alla fine Sarmi, dallo scarso valore strategico, rimase isolata e cos\u00ec la formazione di Fujimura sopravvisse quasi intatta alla guerra.\nLe battaglie in India e Cina.\nSu questi due vasti fronti le operazioni erano pi\u00f9 o meno ristagnanti dall'estate del 1942, in quanto i giapponesi avevano concentrato i propri sforzi nel Pacifico mentre cinesi e britannici stavano ammassando truppe e mezzi per sferrare una grande offensiva e liberare i territori occupati. Entrambi furono per\u00f2 preceduti dall'esercito nipponico, che nel marzo 1944 lanci\u00f2 un doppio attacco verso l'India partendo dalla Birmania: fu coinvolto anche il 14\u00ba Reggimento carri del tenente colonnello Ueda, che tra Type 95, Type 97 Chi-Ha, tankette Type 97, M3/M5 Stuart catturati e semoventi contava sessantasei mezzi corazzati. L'operazione nipponica si risolse per\u00f2 in una grave sconfitta strategica, perch\u00e9 le citt\u00e0 di Imphal e Kohima, sebbene assediate per mesi, non cedettero. A luglio il reggimento di Ueda era andato quasi completamente distrutto a causa dei combattimenti sostenuti presso Kohima contro gli M3 Lee/Grant britannici.\nIn Cina i giapponesi spiegarono un vasto schieramento di forze (oltre 250 carri armati medi e leggeri della 3\u00aa Divisione carri) che inizi\u00f2 l'operazione \"Ichi-Go\" a met\u00e0 aprile, annichilendo le truppe nazionaliste: il 25 maggio fu presa Luoyang, seguita dalle importanti citt\u00e0 di Changsha e Liuzhou; abbattute tutte le resistenze e respinti i cinesi dalle coste, truppe e carri nipponici avanzarono verso sud-ovest raggiungendo a dicembre l'Indocina: era ora possibile per i giapponesi viaggiare in ferrovia dalla Manciuria al Sud-est asiatico senza abbandonare i territori occupati dall'esercito imperiale.\nLe Marianne e Peleliu.\nL'arcipelago delle Marianne, possesso giapponese dal 1919, sub\u00ec da febbraio diverse incursioni aeree che prepararono il terreno per gli sbarchi del 15 giugno 1944, quando i Marine della 2\u00aa e 4\u00aa Divisione riuscirono a stabilire una testa di ponte sull'isola di Saipan: qui era dislocato il 9\u00ba Reggimento carri (mancante della 1\u00aa e 2\u00aa Compagnie posizionate a Guam) del colonnello Takashi Goto, che schierava quarantasette carri armati, dei quali dodici erano Type 95; altri nove carri leggeri erano compresi nella 55\u00aa Unit\u00e0 da guardia del capitano Karashima, alle dipendenze della 1\u00aa Forza da sbarco speciale \"Yokosuka\". Nel pomeriggio si verificarono una serie di attacchi condotti da quest'ultimo reparto e dalla 4\u00aa Compagnia del 9\u00ba Reggimento presso Charan Kanoa, ma il 6\u00ba Reggimento Marine l\u00ec trincerato frustr\u00f2 gli assalti nipponici con i bazooka e l'appoggio degli M4 Sherman, distruggendo pi\u00f9 di undici carri armati. Alle 03:30 di notte il 9\u00ba Reggimento attacc\u00f2 in massa, supportato dal 136\u00ba Reggimento di fanteria e alcuni Type 95, oltre che dai resti della 55\u00aa Unit\u00e0: la pi\u00f9 grande carica di mezzi corazzati giapponesi della guerra del Pacifico cozz\u00f2 alle 03:45 contro le linee statunitensi provocando una grande battaglia, durante la quale i veicoli nipponici furono bersagliati dai pezzi controcarro e dal fuoco navale; inoltre intervennero gli Sherman M4A2 del 2\u00ba Battaglione corazzato Marine e alcuni semicingolati M3 armati con un cannone da 75\u00a0mm. Al sorgere dell'alba ventinove tra Type 95 e Type 97 erano stati distrutti, circa 700 soldati imperiali erano rimasti uccisi e solo dodici carri sfuggirono. Un'altra fonte afferma invece che i giapponesi persero tra i trenta e i trentadue corazzati.\nUn mese pi\u00f9 tardi, il 21 luglio, reparti dei Marine sbarcarono sull'isola di Guam, dove erano di stanza le Compagnie carri 1\u00aa e 2\u00aa del 9\u00ba Reggimento: comandate rispettivamente dai primi tenenti Yuki e Kumagaya, riunivano trentuno carri armati, dei quali venti erano Type 95. Era inoltre disponibile la 24\u00aa Compagnia carri indipendente del capitano Hideo Sato, assegnata alla 29\u00aa Divisione fanteria e forte di nove Type 95. Si ebbero subito dei combattimenti vicino alle spiagge, nei quali alcuni Type 95 vennero in breve eliminati; successivamente la 1\u00aa Compagnia invi\u00f2 cinque mezzi a sostegno di un contrattacco ad Agat, nella parte meridionale dell'isola, ma l'azione non fu coronata da successo e i Type 95 furono distrutti. Il 25 luglio il comandante della guarnigione, generale Takeshi Takashima, ordin\u00f2 un attacco su vasta scala per ributtare a mare gli invasori, ma la 2\u00aa Compagnia e la formazione di Sato persero la strada e non riuscirono ad appoggiare l'assalto della fanteria. In seguito i giapponesi impiegarono i carri armati in piccoli gruppi sottoponendo i reparti corazzati a un continuo stillicidio di perdite senza risultati tangibili. Il 10 agosto, gli ultimi dieci veicoli (non si sa quali modelli) lanciarono una disperata carica contro un gruppo di M4 Sherman ma furono tutti distrutti o messi fuori combattimento.\nUn'altra fonte dipinge invece un diverso svolgersi degli eventi: sempre il 21 luglio la 1\u00aa Compagnia dimezzata e l'intera formazione di Sato vennero lanciate contro le teste di ponte, provocando al distruzione di tutti e tredici i Type 95 impiegati. Da allora i giapponesi utilizzarono i residui undici carri solo in contrattacchi notturni.\nL'ultima isola delle Marianne a essere invasa fu Tinian, che sub\u00ec pesanti bombardamenti dal mare e dal cielo, come anche da Saipan, dove gli statunitensi avevano piazzato pezzi d'artiglieria che sparavano attraverso lo stretto che separava le due isole. Il mattino del 24 luglio i Marines misero piede a terra e subito avanzarono, respingendo un contrattacco durante il quale due Type 95 vennero distrutti. Il comandante giapponese, colonnello Ogata, lanci\u00f2 un importante attacco notturno cui partecip\u00f2 anche parte dell'unit\u00e0 carri del 18\u00ba Reggimento, capitanata dal primo tenente Sikamura e composta in origine da undici Type 95: l'assalto nipponico fu un'ecatombe e dei sei blindati che appoggiarono l'azione cinque furono annientati. I rimasugli del reparto di Sikamura furono distrutti con il procedere della battaglia, che termin\u00f2 con la vittoria statunitense il 1\u00ba agosto.\nMentre le truppe che avevano conquistato le Marianne venivano riorganizzate e ricostituite, gli Stati Uniti decisero di attaccare il piccolo arcipelago delle Palau, a est delle Filippine, e in particolare l'isola di Peleliu, che i giapponesi avevano pesantemente fortificato: la guarnigione disponeva inoltre di sedici Type 95 riuniti nell'unit\u00e0 carri del capitano Amano, alle dipendenze della 14\u00aa Divisione fanteria. Dopo intensi bombardamenti preliminari, la 1\u00aa Divisione Marine sbarc\u00f2 sull'isola di Peleliu il 15 settembre, conquistando nel pomeriggio, dopo feroci combattimenti, l'aeroporto meridionale. I giapponesi riunirono i carri armati, una compagnia di soldati e lanciarono alle 16:30 un contrattacco, colpendo il settore dove si congiungevano il 1\u00ba e 5\u00ba Reggimenti statunitensi; essi erano per\u00f2 gi\u00e0 pronti alla difesa e con l'appoggio degli M4 Sherman disintegrarono il reparto corazzato nipponico.\nLa liberazione delle Filippine.\nDopo le azioni su Peleliu e la messa in sicurezza della Nuova Guinea, gli Stati Uniti concentrarono gli attacchi aeronavali sulle Filippine, ultima difesa della \"via del petrolio\" che dall'Indonesia portava il prezioso liquido in Giappone. Le continue e grandi incursioni aeree precedettero lo sbarco sull'isola di Leyte il 20 ottobre 1944: qui era di stanza una sola unit\u00e0 corazzata dotata di antiquati Type 89 Yi-Go, il cui assalto alle teste di ponte stabilite dagli invasori si risolse in uno scacco sanguinoso.\nDecisi a non cedere l'isola, o quantomeno a far pagare un duro prezzo per la sua conquista, i giapponesi inviarono via mare aiuti d'ogni genere alla guarnigione: tra questi figuravano anche venti Type 95. La met\u00e0 formava la 1\u00aa Compagnia carri indipendente del capitano Uchida, convertita dallo stesso reparto del 10\u00ba Reggimento carri; gli altri dieci veicoli erano parte della 2\u00aa Compagnia carri indipendente del capitano Kurobe, ricavata dalla 1\u00aa Compagnia del 6\u00ba Reggimento. Entrambe furono poste alle dipendenze della 1\u00aa Divisione fanteria, che costituiva il grosso dei rinforzi; appena sbarcati a Ormoc (nella parte nordoccidentale di Leyte) i carri furono usati per trainare i pezzi d'artiglieria fino al Limon Pass, una gola contenente l'unica strada che collegava le opposte coste dell'isola passando attraverso una catena montuosa. I combattimenti che si svolsero nell'area videro i Type 95 operare in supporto alla fanteria, ma lentamente furono quasi tutti distrutti, e gli ultimi tre vennero fatti saltare in aria dai giapponesi quando si ritirarono dalla zona verso la fine di dicembre.\nIl 9 gennaio 1945, un'ingente flotta statunitense si present\u00f2 dinanzi alle coste del Golfo di Lingayen, nella zona nordoccidentale della grande isola di Luzon: dopo bombardamenti navali preparatori fu stabilita una grande testa di ponte. Nell'area i giapponesi schieravano il grosso della 2\u00aa Divisione carri, basata sulla 3\u00aa Brigata mista del maggior generale Shigemi che si articolava sui reggimenti 6\u00ba, 7\u00ba e 10\u00ba, ognuno dotato di tre compagnie di carri medi e una di mezzi leggeri; solo la seconda formazione era per\u00f2 al completo, perch\u00e9 le altre avevano dovuto distaccare i reparti di carri leggeri a Leyte. Il tenente generale Tomoyuki Yamashita, a capo di tutte le forze terrestri nipponiche, decise d'impiegare i corazzati per rallentare l'avanzata avversaria onde permettere la ritirata delle altre divisioni su posizioni montane, pi\u00f9 consone alla battaglia di logoramento che intendeva portare avanti.\nSecondo questo piano, Yamashita ordin\u00f2 al 7\u00ba Reggimento di attaccare gli statunitensi: il comandante, tenente colonnello Maeda, mosse verso il golfo preceduto da un battaglione motorizzato e una compagnia corazzata; tale avanguardia cadde in un'imboscata notturna vicino alle spiagge e sub\u00ec gravi perdite prima di potersi ritirare. Il giorno dopo scoppiarono feroci scontri a Urdaneta tra gli avanzanti M4 Sherman e i Type 97 di Maeda, che tesero a loro volta un'imboscata per distruggere gli avversari: alla fine i carri statunitensi superarono l'ostinata resistenza. Maeda si ritir\u00f2 di qualche chilometro a nord est vicino a San Manuel e con i trentaquattro carri che gli rimanevano costitu\u00ec una linea difensiva sotterrandoli fino a lasciare allo scoperto solo le torrette. Gli statunitensi localizzarono per\u00f2 i carri armati e per cinque giorni bombardarono le posizioni giapponesi; il 26 gennaio sedici Sherman avanzarono metodicamente sparando da distanza di sicurezza ai mezzi nipponici. Tale tattica lasci\u00f2 Maeda con soli sette carri, che condusse in un fanatico attacco banzai la notte del 27: la carica fu un massacro e Maeda vi trov\u00f2 la morte. In totale i Type 95 distrutti furono diciannove.\nIwo Jima e Okinawa.\nIl 19 febbraio 1945 gli Stati Uniti attaccarono l'isola-fortezza di Iwo Jima, dov'era di stanza il 26\u00ba Reggimento carri del tenente colonnello Takeichi Nishi, ottenuto dalla conversione del reggimento da ricognizione della 1\u00aa Divisione carri; l'unit\u00e0 contava undici Type 97 Chi-Ha e dodici Type 95. Considerata la natura rocciosa dell'isola, che mal si prestava a manovre con dei carri armati, Nishi decise di usarlo come casematte corazzate e seminterrate: la 1\u00aa Compagnia fu schierata nella zona sud e la 2\u00aa a ovest, entrambe coadiuvate da un plotone d'artiglieria. La 3\u00aa fu disposta nell'area orientale assieme al quartier generale, subito dietro la futura linea del fronte.\nIl 20 febbraio la 1\u00aa Compagnia fu attaccata da un reggimento marine con il supporto di una compagnia di M4 Sherman: i carri nipponici combatterono fino al 1\u00ba marzo quando l'intera formazione and\u00f2 disintegrata sulla collina 382. Cinque giorni dopo la 3\u00aa Compagnia fu dislocata a difesa dell'aeroporto numero due, sotto pesante attacco; la battaglia fu selvaggia e i corazzati giapponesi combatterono disperatamente, ma furono quasi tutti distrutti e l'aeroporto infine venne occupato il 27 febbraio. La 2\u00aa Compagnia attacc\u00f2 improvvisamente il 21\u00ba Reggimento marines il 28, uscendo dalle caverne nelle quali erano stati nascosti i carri armati: dopo un iniziale successo i bazooka distrussero a maggior parte dei blindati e i sopravvissuti fuggirono. Ormai a ranghi ridotti, l'unit\u00e0 di Takeichi si ritir\u00f2 a est nel villaggio di Maruman, combattendo come semplice fanteria fin verso il 20 marzo.\nIl 1\u00ba aprile, a poca distanza dalla fine dei combattimenti su Iwo Jima, fu attaccata Okinawa; la guarnigione giapponese di circa 100.000 uomini era coadiuvata dal 27\u00ba Reggimento carri del tenente colonnello Murakami, forte di tredici Type 95 e quattordici Type 97 Chi-Ha \"Shinhoto\" (versione armata con un pezzo anticarro Type 1 da 47\u00a0mm). A questi esigui effettivi corazzati gli statunitensi opposero otto battaglioni carri dell'esercito, due dei Marine e due compagnie indipendenti sempre appartenenti a questi ultimi, per un totale di oltre 800 veicoli. Questa sproporzione di forze convinse il generale Mitsuru Ushijima, comandante della guarnigione, a non lanciare sconsiderati attacchi; ma gli ufficiali del suo stato maggiore insistettero talmente che, alla fine, Ushijima concesse l'autorizzazione. Il 4 maggio inizi\u00f2 una grande controffensiva, nella quale il 27\u00ba Reggimento attacc\u00f2 la collina 120 e il villaggio di Kochi, subendo gravi perdite; il giorno dopo i carri giapponesi avanzarono verso Maeda, ma anche questa volta furono sanguinosamente fermati, perdendo quasi tutti i Type 95, e si ritirarono. Dispiegato a Shuri in una forte posizione difensiva con cannoni campali Type 90 da 75\u00a0mm, il menomato reggimento vi rimase fino agli ultimi giorni di maggio, quando Shuri fu abbandonato, per poi rifluire nella zona sud di Okinawa. Pare che da allora non ebbe pi\u00f9 parte nei combattimenti.\nIsola Shimushu, Curili.\nL'8 agosto 1945 l'Unione Sovietica dichiar\u00f2 guerra al Giappone attaccando la Manciuria; il 15 agosto l'Impero nipponico comunicava la resa senza condizioni e ordinava di non intraprendere qualsiasi azione militare ai danni degli Stati Uniti, ma le forze armate ebbero il permesso di reagire ad altre minacce. Ignorando deliberatamente la resa, forze sovietiche attaccarono il 18 agosto l'isola di Shimushu, nelle Curili: Stalin mirava infatti a impossessarsene prima che gli Stati Uniti vi inviassero delle truppe d'occupazione.\nLa guarnigione giapponese, contro ogni aspettativa, decise di combattere sebbene stesse per smobilitare: composta da circa uomini, era appoggiata dall'11\u00ba Reggimento carri del colonnello Ikeda, dotato di venticinque Type 95, venti Type 97 e diciannove Type 97 \"Shinhoto\"; l'unit\u00e0 invi\u00f2 una quarantina di veicoli ad assaltare la testa di ponte avversaria, difesa da diversi cannoni controcarro scaricati in tutta fretta: l'alzarsi di una densa nebbia rese per\u00f2 difficile per i corazzati giapponesi individuare i pezzi, mentre i sovietici non riuscivano a puntare con precisione i carri. La battaglia si trascin\u00f2 caotica per due ore con estrema violenza, ma i giapponesi alla fine dovettero ritirarsi dopo aver perso ventuno carri armati; i sovietici avevano subito pi\u00f9 di 100 morti. Due giorni dopo, il 20 agosto, le ostilit\u00e0 cessarono e le Curili furono in seguito assegnate all'Unione Sovietica.\nCaratteristiche.\nLo scafo era rivestito internamente di amianto per proteggere dalla calura dei climi tropicali l'equipaggio composto da tre uomini. Il pilota sedeva a destra e poteva usufruire di un visore e di una feritoia ricavate su un portello ribaltabile, che veniva di solito lasciato aperto quando non si era in combattimento. Alla sua sinistra, in posizione un poco pi\u00f9 avanzata, trovava posto l'operatore di una mitragliatrice Type 91 da 6,5\u00a0mm su supporto a sfera, il cui arco di tiro arrivava a 35\u00b0 a destra e a sinistra; l'operatore aveva inoltre il compito di assicurare il funzionamento del motore e di usare la radio, se presente: infatti tale apparecchiatura non era di serie nei carri giapponesi. Il comandante era l'unico occupante della torretta, decentrata a sinistra e dotata di diverse feritoie; sul tetto presentava una cupola circolare con una botola superiore divisa in due met\u00e0, attraverso la quale gli uomini accedevano al mezzo, mentre per l'evacuazione era disponibile un secondo portello nel retro. Il capocarro doveva dunque adoperare l'armamento in torretta, dare ordini al pilota e coordinarsi con i mezzi amici, davvero troppe mansioni per una sola persona\nLa torretta era brandeggiabile manualmente su un arco di 90\u00b0 frontali e ospitava, decentrato leggermente a destra, un cannone Type 94 da 37\u00a0mm lungo 36,7 calibri (L/36,7) con velocit\u00e0 iniziale pari a 583\u00a0m/s e capace di penetrare una piastra a 90\u00b0 spessa 45\u00a0mm da 300 metri. L'alzo andava da -15\u00b0 a +20\u00b0 e poteva brandeggiare indipendentemente dalla torretta su un arco di 20\u00b0. Era coadiuvato da una seconda mitragliatrice Type 91 da 6,5\u00a0mm montata a 120\u00b0 sulla destra, sistemazione che nelle intenzioni doveva fornire al comandante due armi ruotando di poco la torretta quando necessario; nella pratica la scelta fu piuttosto fallimentare. La disponibilit\u00e0 di munizioni era copiosa, 111 proietti ad alto esplosivo e perforanti (oppure 119) e cartucce per le mitragliatrici, cosa che dette problemi per lo stivaggio. In generale l'abitabilit\u00e0 del carro non era elevata e l'equipaggio era costretto in spazi a malapena sufficienti, tanto che il pilota lasciava aperti visori e portello anche in combattimento nei torridi teatri d'operazione tropicali. Tra la fine degli anni trenta e l'inizio dei quaranta il cannone da 37\u00a0mm fu sostituito da un pezzo paricalibro detto Type 98 e sempre L/36,7 ma con camera di sparo maggiorata: l'incremento della carica propellente si tradusse in una velocit\u00e0 iniziale di 685\u00a0m/s, sufficiente a penetrare una piastra di 25\u00a0mm da 500 metri di distanza. Anche le due mitragliatrici furono rimpiazzate da altrettante Type 97 da 7,7\u00a0mm. Il peso ritorn\u00f2 alle iniziali 7,4 tonnellate.\nNel vano posteriore, dalla forma grossolana e squadrata, si trovavano il motore, i serbatoi e il sistema di raffreddamento ad aria, mentre sul lato destro esterno erano montati lo scarico e la marmitta; tre portelli, dei quali uno superiore con una griglia per la ventilazione, permettevano di accedere al comparto per le riparazioni. Inizialmente il propulsore scelto era il Daimler da 118\u00a0hp gi\u00e0 impiegato sul carro armato medio Type 89 Yi-Go, ma dopo poco fu sostituito con un Mitsubishi NVD 6120 da 6 cilindri in linea ed erogante 120\u00a0hp, capace di sviluppare una maggior velocit\u00e0 e caratterizzato da consumo medio di 66 litri ogni 100 chilometri. Il sistema d'accensione elettrico sviluppava 24 volt, il cambio associato era manuale con quattro marce avanti e una retromarcia. Poich\u00e9 la trasmissione era anteriore, sul muso dello scafo furono ricavati due portelli per facilitare la manutenzione.\nIl Type 95 adottava lo stesso treno di rotolamento del tankette Type 94 TK: ruota motrice anteriore con doppia corona dentata e ruota di rinvio posteriore, addetta inoltre a regolare la tensione dei cingoli, larghi 251\u00a0mm e composti da 98 elementi con guida centrale a dente; la pressione al suolo era di 0,61\u00a0kg/cm\u00b2. Le quattro doppie ruote portanti erano state accoppiate mediante due carrelli, ciascuno dei quali equipaggiato con un braccio oscillante longitudinale; i due bracci erano assicurati alle estremit\u00e0 di una grossa molla elicoidale montata parallelamente al terreno e protetta da una guaina d'acciaio fissata al fianco dello scafo. Il treno di rotolamento era completato da due doppi rulli tendicingolo. Questo sistema di sospensioni tramutava i movimenti verticali del mezzo in orizzontali, che poi venivano assorbiti dalla molla: configurazione robusta usata su quasi tutti i carri armati nipponici, dette qualche problema durante le prove perch\u00e9 la distanza tra le ruote portanti era la stessa tra un solco e l'altro del terreno arato scelto per il collaudo. L'imprevisto fu ovviato con il capovolgimento dei carrelli ai cui perni vennero assicurate piccole ruote aggiuntive.\nLa corazzatura rivettata era spessa 12\u00a0mm sui fianchi e sul muso dello scafo, con un'inclinazione contenuta; anche la torretta aveva gli stessi valori su tutti i lati ma presentava un mantelletto protettivo da ben 57\u00a0mm. Le sottili piastre erano capaci di fermare con successo solo proiettili da 7,7\u00a0mm, ma la cosa non dest\u00f2 preoccupazioni e anzi fu giudicata accettabile in rapporto al teatro bellico cinese, dove le armi anticarro erano molto rare e i blindati giapponesi potevano operare liberamente. L'estrema vulnerabilit\u00e0 di protezioni cos\u00ec sottili fu sottolineata durante la battaglia di Khalkhin Gol contro i sovietici.\nIl Type 95 presentava una luce libera di 39 centimetri, poteva superare trincee larghe 2,01 metri, ostacoli verticali da 0,73 metri e guadi profondi 1,03 metri.\nVarianti.\nIl Type 95 funse da base per lo sviluppo di carri leggeri meglio armati e tecnicamente pi\u00f9 sofisticati, ma l'industria bellica nipponica, gi\u00e0 provata da anni di conflitti e pesantemente impegnata nelle costruzioni e riparazioni navali, pot\u00e9 produrre solo poche centinaia, quand'anche solo prototipi, dei nuovi mezzi: un primo derivato fu il Type 3 Ke-Ri con il cannone da 57\u00a0mm del Type 97 Chi-Ha, ma ebbe poco successo per la pessima progettazione della torretta e la conseguente difficolt\u00e0 nell'usare l'arma. Esso fu quindi presto sostituito dal Type 4 Ke-Nu, che montava direttamente la torretta del Type 97 con il medesimo armamento. Fu poi sviluppato il carro anfibio Type 2 Ka-Mi, equipaggiato con strutture di galleggiamento e due motori a elica fuoribordo per il movimento in acqua. Un progetto che risaliva ai tardi anni trenta port\u00f2 infine al Type 98 Ke-Ni, prodotto per\u00f2 in neanche 100 esemplari perch\u00e9 considerato appena superiore al Type 95 e quindi inutile nel contrastare i carri armati degli Alleati. Durante il 1945 fu elaborato il Type 5 Ho-Ru, cacciacarri leggero mai impiegato in battaglia.\nIl carro fu anche prodotto nella versione d'addestramento \"Mansh\u016b\", con piccoli ruotini aggiuntivi tra le ruote portanti ma impiegabile anche in battaglia. Durante la guerra si tent\u00f2 inoltre di montare un cannone da 20\u00a0mm sullo scafo per farne un semovente antiaereo denominato \"Ta-Se\", rimasto in fase sperimentale. Per i genieri fu invece realizzato il Type 95 \"Ri-Ki\" con una gru a braccio da 3 tonnellate; ancora, un modello sperimentale sacrificava la torretta per una casamatta ospitante un mortaio da 120\u00a0mm: il mezzo fu chiamato \"Ho-To\" ma non ebbe ulteriori sviluppi.\nAltri utilizzatori.\nDurante il 1940 furono consegnati alla Thailandia 50 Type 95 grazie alle amichevoli relazioni con il Giappone, rapporti che sarebbero sfociati in vera e propria alleanza durante la seconda guerra mondiale. Denominati come \"Type 83\" dal Regio Esercito thailandese, i mezzi nipponici vi rimasero in servizio fino al 1952, quando furono sostituiti dagli M24 Chaffee statunitensi.\nPi\u00f9 della met\u00e0 dell'intera produzione di Type 95 fu destinata al fronte cinese, dove centinaia furono abbandonati dalle forze giapponesi dopo la resa finale senza condizioni nell'estate 1945: essi furono catturati e reimpiegati da entrambe le fazioni comunista e nazionalista nella guerra civile cinese. Alcuni apparvero anche durante la successiva guerra di Corea, usati dalla Repubblica di Mao o dall'esercito sudcoreano."}
{"id": "639863", "revid": "345405", "url": "https://it.wikipedia.org/wiki?curid=639863", "title": "Tre uomini e una gamba", "text": "Tre uomini e una gamba \u00e8 un film del 1997 diretto da Aldo, Giovanni e Giacomo e Massimo Venier.\nInterpretato dagli stessi Aldo Baglio, Giovanni Storti e Giacomo Poretti insieme a Marina Massironi e, tra gli altri, Carlo Croccolo, rappresenta l'esordio cinematografico del trio comico, precedentemente emerso a met\u00e0 del decennio in televisione e in teatro: nel film sono presenti vari sketch del loro repertorio, come la scena di Ajeje Brazorf sul tram, del conte Dracula, della scalata della montagna e dei mafiosi americani Al, John e Jack, questi ultimi futuri protagonisti de \"La leggenda di Al, John e Jack\".\nNonostante il carattere di opera prima realizzata in sordina, \"Tre uomini e una gamba\" si rivel\u00f2 un successo oltre ogni aspettativa, lanciando la carriera di Aldo, Giovanni e Giacomo sul grande schermo e di Venier dietro alla macchina da presa, e assurgendo presto a film di culto del cinema comico italiano, radicandosi nell'immaginario collettivo del Paese per gli anni a venire.\nTrama.\nAldo, Giovanni e Giacomo sono tre amici alle soglie dei quarant'anni, chi pi\u00f9 chi meno disillusi dalle loro scialbe vite. In un'afosa estate milanese, si mettono in viaggio verso Gallipoli dove, di l\u00ec a pochi giorni, avr\u00e0 luogo il matrimonio di Giacomo con la figlia del cavalier Eros Cecconi, un volgare e irascibile imprenditore romano, proprietario del negozio di ferramenta in cui tutti e tre lavorano malvolentieri, nonch\u00e9 gi\u00e0 suocero di Aldo e Giovanni. I tre devono anche portare all'uomo il suo ultimo acquisto: una scultura di legno a forma di gamba realizzata dal noto scultore Garpez. Con loro viaggia anche il cane Ringhio, un bulldog affidato dal suocero ai tre amici.\nIn occasione di una sosta presso una stazione di servizio, i tre dimenticano Ringhio attaccato al bagagliaio dell'auto provocandone la morte e, di conseguenza, goffamente, cercano di nascondere la notizia al loro suocero. Successivamente la loro vettura viene tamponata da quella di Chiara, anche lei diretta al Sud per le vacanze; la ragazza cattura immediatamente l'attenzione di Giacomo. I quattro partono, quindi, alla ricerca di un meccanico che possa riparare le loro auto; ne trovano uno che, per\u00f2, \u00e8 in pausa pranzo.\nLo rintracciano al cinema dove, durante la proiezione della pellicola, improvvisamente Giacomo si sente male. Ricoverato in ospedale, qui \u00e8 costretto a passare la notte; rimane con lui Chiara, la quale ha presto legato con i tre amici. Il loro arrivo a Gallipoli viene, quindi, rimandato di un giorno, scatenando l'ira del cavalier Cecconi, che non perde occasione per vessarli: la cosa, durante quella stessa notte, porta Aldo e Giovanni a farsi delle domande sui loro sogni e aspirazioni, tarpati da una vita piatta nonch\u00e9 dall'oppressivo suocero.\nIl giorno dopo i quattro ripartono insieme, ma la loro auto finisce nuovamente in panne; mentre gli altri sono impegnati a cercare di riparare il guasto, Aldo trova per caso un cane randagio e ne fa il \"nuovo\" Ringhio. Durante una sosta vicino a un lago, mentre i quattro si prendono una pausa facendo un bagno, il cane urina sulla gamba: Giovanni tenta di lavarla nel fiume, ma la fa accidentalmente cadere in acqua.\nLa scultura viene recuperata alla foce del fiume da un gruppo di muratori marocchini che, ignari del suo reale valore, ne hanno fatto il palo di una porta durante una partita di \"beach soccer\". Aldo, Giovanni, Giacomo e Chiara propongono loro di contendersi l'oggetto in una sfida, che tuttavia perdono malamente, sicch\u00e9 Chiara convince gli altri a trasformarsi in ladri e trafugare nottetempo l'opera. Anche questo tentativo fallisce e, una volta scoperti, vengono portati in caserma, dove fortunatamente la vittima del furto prova compassione per loro e li lascia ripartire con il prezioso manufatto.\nIntanto Giacomo capisce di essersi ormai innamorato di Chiara, la quale, a sua volta, pare in qualche modo ricambiare questi sentimenti; tuttavia la donna, quasi al termine del loro viaggio, inaspettatamente trova una scusa per proseguire il suo cammino da sola. Arrivati finalmente a destinazione, le avventure degli ultimi giorni hanno fatto riflettere i tre amici sulla loro condizione: giunti faccia a faccia con l'odiato suocero, Giacomo decide di non sposarsi pi\u00f9 e, una volta consegnata la gamba, i tre si danno alla fuga verso una nuova vita.\nProduzione.\nIl titolo del film trae spunto dal romanzo umoristico inglese \"Tre uomini in barca (per non parlar del cane)\" scritto da Jerome K. Jerome nel 1889. La stessa sinossi dell'opera letteraria, che vede tre amici intenti a risalire il fiume Tamigi in barca, tra disavventure e situazioni comiche, fu da spunto per il soggetto cinematografico.\nA riprova di una pellicola realizzata con \"budget\" e mezzi modesti, di fatto una scommessa da parte di cast e produttori, i costi di produzione si aggirarono attorno ai due miliardi di lire; tra le altre cose, Aldo, Giovanni e Giacomo non chiesero compensi per le loro prove attoriali, riservandosi solo una percentuale sugli incassi.\nSceneggiatura.\nPur essendo \"Tre uomini e una gamba\" prettamente un \"road movie\", in fase di sceneggiatura Aldo, Giovanni e Giacomo idearono degli espedienti per inserire nella narrazione alcuni \"corti\" attraverso cui omaggiare i loro generi cinematografici preferiti: il prologo, in cui Giacomo guarda alla televisione un film con protagonisti i tre sicari mafiosi Al, John e Jack, si rif\u00e0 ai filoni del \"noir\" e dei \"gangster movie\"; la fittizia pellicola \"Biglietto amaro\", che i tre amici e Chiara si ritrovano a guardare nel cinema di provincia, cita esplicitamente il neorealismo italiano; infine l'incubo di Aldo, che lo vede nei panni del conte Dracula, rimanda al sottogenere del cinema gotico.\nSono inoltre presenti un paio di citazioni cinefile pi\u00f9 esplicite: la partita di \"beach soccer\" rimanda alla similare presente in \"Marrakech Express\" di Gabriele Salvatores (1989), mentre il tentativo di recupero della gamba ai danni dei muratori marocchini, indossando maschere di personalit\u00e0 politiche per non farsi riconoscere, omaggia la sequenza della rapina in \"Point Break - Punto di rottura\" di Kathryn Bigelow (1991).\nRiprese.\nNonostante la prima parte del film sia ambientata a Milano, in realt\u00e0 queste scene furono riprese in gran parte a Roma, principalmente nella zona dell'Eur; tra le poche sequenze filmate nel capoluogo lombardo c'\u00e8 quella del passaggio dell'auto dei tre protagonisti sull'alzaia del Naviglio Grande. Ancora nella capitale, a Cinecitt\u00e0, furono ricostruiti alcuni interni nonch\u00e9 girato il prologo con Al, John e Jack, per il quale venne peraltro riutilizzato uno dei \"set\" di \"Daylight - Trappola nel tunnel\" (1996). Il resto degli esterni, comprese le scene ambientate a Gallipoli, venne filmato quasi interamente nell\"hinterland\" romano e in vari comuni laziali.\nColonna sonora.\nLa colonna sonora \u00e8 stata composta da Phil Palmer e Marco Forni. Nel 1997 usc\u00ec un CD con i pezzi contenuti nel film, distribuito da Sony Italia con etichetta Columbia Records.\nNel film sono incluse anche le canzoni:\nAccoglienza.\nPur a fronte di un'uscita nelle sale fissata per il 27 dicembre 1997, nel pieno del periodo natalizio che storicamente rappresenta quello pi\u00f9 affollato al botteghino italiano, e per questo ritrovandosi in concorrenza con pellicole quali l'acclamato \"La vita \u00e8 bella\", il cartone disneyano \"Hercules\", il campione d'incassi \"Fuochi d'artificio\", il \"blockbuster\" hollywoodiano \"Sette anni in Tibet\" e il cinepanettone \"A spasso nel tempo - L'avventura continua\", il film di Aldo, Giovanni e Giacomo part\u00ec in sordina registrando incassi in costante crescita nelle prime settimane; su quest'onda, alle iniziali 40 copie subentr\u00f2 una pi\u00f9 corposa distribuzione su tutto il territorio italiano, facendo arrivare \"Tre uomini e una gamba\" a un introito totale di circa 40 miliardi di lire."}
{"id": "639866", "revid": "729019", "url": "https://it.wikipedia.org/wiki?curid=639866", "title": "Type 97 Te-Ke", "text": "Il Type 97 Te-Ke \u00e8 stato un tankette giapponese progettato nei tardi anni trenta per rimpiazzare il precedente Type 94 TK. Bene armato per la sua categoria, oper\u00f2 discretamente sia in Cina sia durante le prime vittoriose fasi della guerra mondiale nel Pacifico, ma quando dovette confrontarsi contro sistemi d'arma di recente costruzione i suoi limiti divennero palesi.\nStoria.\nSviluppo.\nNegli anni trenta il Giappone decise di meccanizzare una piccola parte delle proprie forze, rivolgendosi all'uso di autoblindo, che per\u00f2 si dimostrarono poco adatte per il terreno accidentato della Cina settentrionale. A partire dal 1932 i vertici militari studiarono il problema e preferirono adoperare un mezzo completamente cingolato, poco costoso e rapido; tali richieste sfociarono nella consegna dei tankette Type 92 e Type 94, impiegati come mezzi di collegamento, rifornimento e da ricognizione. Entrambi i modelli avevano per\u00f2 un grave difetto meccanico: a causa dell'altezza della ruota di rinvio e della ridotta porzione di cingolo a contatto con il suolo, esso usciva dal posto se la marcia avveniva ad alte velocit\u00e0.\nPer disporre di un veicolo leggero migliore, l'esercito imperiale invi\u00f2 le specifiche alle industrie giapponesi anche nell'ottica di standardizzare la propulsione dei propri veicoli con motori diesel: il brevetto del nuovo mezzo and\u00f2 alla Hino Motors, che per il 1936 aveva costruito un prototipo. Essenzialmente il nuovo veicolo si basava sulla versione migliorata del Type 94 con la ruota di rinvio posteriore abbassata fino a toccare il terreno, dando cos\u00ec maggior stabilit\u00e0 alla marcia e permettendo l'installazione di armi pi\u00f9 capaci di una mitragliatrice; tuttavia riteneva il motore nella parte anteriore dello scafo e la torretta in posizione fortemente arretrata, il che rendeva difficoltose le comunicazioni tra pilota e comandante vista la mancanza di un interfono. Durante il novembre 1937 fu elaborata una diversa architettura del mezzo, che pose la torretta pi\u00f9 avanti, decentrata sulla sinistra, e il motore nel vano posteriore: questa sistemazione fu accettata.\nProduzione.\nLa linea d'assemblaggio del Type 97 fu aperta nel 1938 rimpiazzando quella per il Type 94 e per il termine dell'anno erano state completate 56 unit\u00e0; il 1939 vide la fabbricazione di 217 veicoli e nel 1940 venne toccata la maggior punta produttiva con 284 carri costruiti, per complessivi 557 esemplari consegnati alla fine dell'anno. (altre fonti riportano 501) Tra il 1941 e il 1944 furono poi prodotti altri cinquantanove mezzi, portando il totale di Type 97 fabbricati a 616.\nImpiego operativo.\nSolitamente i Type 97 Te-Ke erano organizzati in compagnie indipendenti di 10 o 17 mezzi, assegnate alle divisioni di fanteria come supporto corazzato. Sul fronte cinese, dove erano stati schierati nel 1938, poterono operare con successo a causa della deficienza avversaria in mezzi corazzati o cannoni anticarro. Le loro principali mansioni erano comunque la ricognizione armata, garantire le comunicazioni tra reparti e l'ordine pubblico nei territori conquistati dall'Impero giapponese, ma ebbero impiego anche come trattori d'artiglieria oppure come portamunizioni in virt\u00f9 del piccolo rimorchio corazzato che poteva essere loro vincolato; non raro il loro utilizzo come posti d'osservazione per l'artiglieria. Il battesimo del fuoco vero e proprio per il piccolo blindato risale per\u00f2 alla met\u00e0 del 1939, quando combatt\u00e9 contro i sovietici a Nomonhan e Khalkhin Gol dimostrandosi nettamente inferiore ai corazzati russi.\nAll'inizio della guerra nel Pacifico era considerato un carro con ottime prestazioni per i ruoli che ricopriva: le contenute dimensioni e il peso poco consistente rendevano facile il trasporto lungo i fiumi o per mare, e viaggiava con facilit\u00e0 sulle tortuose e strette strade dell'epoca; difficile inoltre che s'impatanasse o che facesse crollare ponti anche danneggiati. I Type 97 contribuirono non poco alla vittoria sulle forze britanniche a Malaya e ai combattimenti nelle Filippine, operando in coordinazione con la fanteria. Con il proseguire del conflitto e la riorganizzazione degli Alleati, alla quale contribu\u00ec l'enorme apparato industriale statunitense, il Type 97 Te-Ke decadde rapidamente, delineando tutti i suoi limiti: l'equipaggio di soli due elementi oberava il comandante di compiti, impedendogli di sfruttare al meglio il veicolo; la corazza rivettata da 16\u00a0mm non garantiva speranze in uno scontro con altri mezzi e l'armamento, se in linea con gli standard degli anni trenta, si rivel\u00f2 totalmente inutile contro i carri di nuova generazione degli Alleati. A partire dunque dal 1943 la maggior parte dei Type 97 fu ritirata dal fronte, ma alcuni parteciparono alle sanguinose battaglie sul fronte del Pacifico, durante le quali non ebbero possibilit\u00e0 alcuna contro i carri medi M4 Sherman, venendo tutti distrutti o abbandonati.\nCaratteristiche.\nIl Type 97 Te-Ke era un tankette di ingombro assai ridotto, misurando appena 3,70 metri in lunghezza e neppure 1,80 metri in altezza, cosa che oltretutto lo avvantaggiava sul campo di battaglia. Lo scafo, piuttosto inclinato sul frontale, presentava corazzature rivettate spesse tra i 16 e i 4\u00a0mm, inefficace contro armi anticarro anche di modesta potenza. Internamente rivestito con fogli di amianto per proteggere da eventuali urti l'equipaggio di due uomini: il pilota sedeva nella parte anteriore sinistra del veicolo e guidava con due leve direzionali assistite dall'azione congiunta della frizione e del freno; il comandante trovava posto in torretta, dotata di un portello posteriore ma sprovvista di cupola. Questa era anche la sede dell'armamento, un cannone Type 94 da 37\u00a0mm L/46 rifornito di 96 oppure 102 proiettili di solito del tipo APHE (pesanti 700 grammi), che raggiungevano una velocit\u00e0 alla volata di 700 m/s ed erano dunque capaci di penetrare corazze spesse 32\u00a0mm inclinate di 30\u00b0 dalla distanza di 500 metri. Il cannone godeva di un limitato brandeggio di 20\u00b0 indipendente dalla rotazione della torretta e l'alzo copriva da -15\u00b0 a +20\u00b0: entrambe le operazioni erano eseguite manualmente dal comandante. Un simile equipaggiamento rappresent\u00f2 una vera innovazione nell'ambito dei tankette, poich\u00e9 nessun altro veicolo estero era armato di un cannone di tale calibro, ma la scarsit\u00e0 di pezzi fece s\u00ec che un'importante aliquota di carri fosse armata con la mitragliatrice Type 97 da 7,7\u00a0mm, per la quale erano caricabili 2.800 cartucce.\nIl treno di rotolamento, rimasto invariato, si componeva per lato di 4 doppie ruote accoppiate mediante due carrelli: ognuno era vincolato a un braccio oscillante longitudinale, assicurati a una grossa molla elicoidale montata parallela al terreno. La doppia ruota motrice era anteriore e quella di rinvio, parimenti doppia, era imperniata in fondo al treno; i doppi rulli superiori erano due. Per risolvere il problema dello scingolamento furono aggiunte guide centrali a forma di dente che tenevano i cingoli in asse con le ruote e i rulli. La trasmissione anteriore era collegata all'apparato motore diesel sistemato nel retro: si trattava di un Ikega a 4 cilindri alimentato a gasolio, capace di sviluppare 65\u00a0hp a 2.300 giri al minuto; con un serbatoio da 91 litri e un consumo medio di 38 litri ogni 100 chilometri percorsi su strada, il veicolo era in grado di raggiungere una velocit\u00e0 massima di 42\u00a0km/h e poteva contare su un raggio operativo di 250 chilometri.\nComplessivamente il Type 97 Te-Ke pesava 4,2 tonnellate o 4,75 tonnellate ed era capace di oltrepassare trincee larghe 1,60 metri, ostacoli da 0,80 metri e guadi profondi fino a 0,76 metri.\nVarianti.\nDal Type 97 Te-Ke fu estrapolato il Type 98 So-Da, un trasporto truppe messo in campo in piccole quantit\u00e0 e comunque non molto apprezzato dai comandi nipponici causa la mancanza di armi."}
{"id": "639868", "revid": "1494169", "url": "https://it.wikipedia.org/wiki?curid=639868", "title": "T9 (disambigua)", "text": ""}
{"id": "639876", "revid": "287204", "url": "https://it.wikipedia.org/wiki?curid=639876", "title": "Yamato Takeru", "text": "I frammentari riferimenti storici che lo riguardano, mettono in dubbio la sua effettiva esistenza e ne fanno un personaggio leggendario, sebbene un principe pare esser realmente esistito con tale identit\u00e0, durante quello che le antiche fonti giapponesi chiamano \"Il periodo degli enigmi\" nel IV secolo - V secolo d.C.\nSecondo tali fonti, fu il figlio dell'imperatore Keik\u014d, ed il padre dell'imperatore Ch\u016bai.\nI riferimenti storici che lo riguardano sono contraddittori, ma la sua epopea, ampiamente riportata negli antichi testi di corte, fornisce un quadro originale su quelli che erano i rapporti di forza e gli schieramenti della corte di Yamato e dei clan delle altre province del Giappone.\nLa collocazione storica.\nFondatore dello stato fu, secondo la tradizione, il leggendario imperatore Jimmu, discendente della dea del Sole, Amaterasu Omikami, che nel VII secolo a.C. condusse le sue armate alla vittoria che gli garant\u00ec il controllo della regione di Yamato.\nDurante il \"periodo Kofun\" (\"Degli Antichi Tumuli\"), che va dal 250 d.C. al 538 d.C., si assiste al lento passaggio da una condizione di frammentazione politica, in cui regna l'anarchia e la lotta tra i vari regni tribali giapponesi, ad una progressiva unificazione politica del paese, ad opera del Regno di Yamato, sito nella parte centrale dell'isola di Honsh\u016b. L'affermazione definitiva degli Yamato avviene durante il periodo Asuka, dal 538 al 710 d.C., che segna l'uscita del paese dall'oscurit\u00e0 dei tempi antichi e la fioritura di una cultura moderna.\nIl personaggio.\nIl principe Yamato Takeru rappresenta l'equivalente nipponico del cavaliere \"senza macchia e senza paura\" medioevale europeo. Il suo nome, che significa \"Eroe del Giappone\", pu\u00f2 essere riferito ad altre personalit\u00e0 del paese, dove si stava passando dalla tradizione orale a quella scritta. Gli annali cinesi riportano come le prime iscrizioni in cinese furono inviate in Giappone nel 57 d.C. Gli annali giapponesi antichi \"Nihongi\", fanno risalire alla fine del terzo secolo l'invio dei primi studenti giapponesi in Cina per apprendere la scrittura. Ma sar\u00e0 nel VI secolo che avverr\u00e0 una discreta diffusione dell'uso dei caratteri cinesi.\nAlla fine del VI secolo, il buddhismo divenne religione di Stato in Giappone, ed inizi\u00f2 un processo di sincretismo tra la nuova dottrina e quella tradizionale del paese, lo Shintoismo. Lo \"Scin - to\", letteralmente \"Via degli Spiriti\", si basa sulla tradizione mitologica giapponese che annovera innumerevoli personaggi a cavallo tra leggenda e realt\u00e0 storica, come nel caso di Yamato Takeru e dei primi imperatori del paese.\nLa leggenda.\n\"Yamato\" ( \u5927\u548c ) era il nome dell'antica provincia i cui clan unificarono il paese. Per estensione l'intero regno assunse tale nome. \"Takeru\" ( \u9577\u3051\u308b) \u00e8 un verbo che esprime il concetto di eccellere, essere superiore ed identifica l'eroe.\nL'epopea di Yamato Takeru narra che fu un principe di nome Ousu, secondo di due gemelli figli dell'imperatore Keik\u014d. Tale legame di parentela implica un problema di collocazione storica, essendo Keik\u014d il semi-leggendario 12\u00ba sovrano di Yamato, che secondo i \"Nihongi\" visse tra il 71 d.C. ed il 130 d.C., tre secoli prima del periodo descritto dai Nihongi per Takeru. L'altra antica fonte giapponese, i \"Kojiki\", sono apparentemente pi\u00f9 fedeli nel riportare la storia di Yamato Takeru, che viene collocata in un periodo diverso.\nIl violento temperamento del giovane Takeru lo port\u00f2 ad uccidere il fratello per aver mancato di rispetto al padre. Il fratello disertava da tempo la cena a corte ed il padre aveva chiesto ad Ousu di rimproverare il fratello \"come si meritava\". Ousu rifer\u00ec al padre d'aver fatto a pezzi il fratello cosicch\u00e9 \"avrebbe d'ora in avanti avuto un motivo valido per non presenziare alle cene a palazzo\". L'imperatore, spaventato, e non desideroso d'aver altri problemi a palazzo, lo allontan\u00f2 dalla corte con il pretesto di una serie d'eroiche avventure, dandogli il pericoloso incarico di combattere contro un regno ribelle che si trovava nell'ovest di Honsh\u016b, ed uno che si trovava in Ky\u016bsh\u016b. L'epopea di Takeru inizia con la dipartita dalla corte imperiale. Lungo il tragitto incontr\u00f2 la zia Yamato, sacerdotessa del tempio di Ise che, mossa a compassione, gli consegn\u00f2 la leggendaria spada Kusanagi-no-tsurugi, appartenuta al Kami delle Tempeste Susanoo, fratello della grande Dea del Sole Amaterasu.. Il clan dei Kumaso, che comandava in quest'ultimo regno, venne annientato da Takeru con uno stratagemma: egli si travest\u00ec da cameriera per infiltrarsi in un banchetto di corte ed uccidere i presenti. Con il grande stupore del padre, riusc\u00ec a sconfiggere tutti i potenti nemici, uno dei quali, ammirato dalle sue doti di guerriero, gli assegn\u00f2 il nome Yamato Takeru. Sulla via del ritorno incontr\u00f2 un altro capo ribelle, Izumo Takeru. Con uno stratagemma divenne falsamente suo amico e sostitu\u00ec la spada di questi con una spada di legno, uccidendolo nel momento del duello cerimoniale che fungeva da commiato. Fece cos\u00ec ritorno dal padre.\nL'imperatore non lo voleva assolutamente a corte e, al ritorno dall'impresa, gli assegn\u00f2 un altro duro incarico, sottomettere le popolazioni ribelli Emishi, storicamente collegate ai tuttora esistenti Ainu, che si erano sollevate nei territori ad est. Anche in questa occasione, prima di partire, si rec\u00f2 dalla zia sacerdotessa che gli diede due doni: una borsa da aprire solo in caso di emergenza e una spada (la mitica spada Ama-no-Murakumo-no-Tsurugi).\nDopo aver perso la moglie Ototachibanahime durante una tempesta, si scontr\u00f2 a pi\u00f9 riprese coi ribelli e riport\u00f2 l'ordine nella provincia ottenendo nuovi successi.\nSulla strada del ritorno, offese il Kami del monte Ibuki, le cui maledizioni gli procurarono una grave malattia e la morte, che avvenne nell'antica provincia di Ise, l'odierna prefettura di Mie, nel quarantatreesimo anno del regno di Keik\u014d. Una statua che lo raffigura, a ricordo del funesto evento, \u00e8 stata collocata sulla sommit\u00e0 del monte Ibuki.\nI suoi averi e la spada vennero dapprima custoditi dalla moglie, ed in seguito vennero trasferiti nel santuario Atsuta, sito nell'odierna citt\u00e0 di Nagoya. Tale santuario \u00e8 tuttora uno dei pi\u00f9 venerati del Giappone. Secondo la leggenda, dopo la morte Yamato Takeru si trasform\u00f2 in un uccello bianco e vol\u00f2 via. Le sue spoglie sono custodite nel mausoleo del piviere bianco, a lui dedicato, che si trova a Ise.\nDiscrepanze dei riferimenti storici.\nGli eventi narrati nella leggenda di Yamato Takeru sono contenuti negli antichi testi giapponesi dell'VIII secolo d.C., noti come \"Kojiki\" e \"Nihonshoki\". Il periodo in cui viene ambientata l'intera leggenda, dalla descrizione della casa regnante alla morte dell'eroe, \u00e8 compreso in un arco di circa centotrent'anni, tra il 370 d.C. ed il 500 d.C.. Sicuramente non pot\u00e9 un singolo uomo pacificare l'intero paese. Il processo di unit\u00e0 nazionale richiese alcuni secoli. Viene collocata attorno al 480 d.C. l'espansione giapponese a danno dei nativi indigeni Ainu, che vennero spinti a settentrione, proprio come narra la leggenda di Yamato Takeru.\nSi pu\u00f2 ipotizzare che possa essere stato uno degli strateghi pi\u00f9 abili al servizio dell'imperatore Ingy\u014d, che regn\u00f2 tra il 411 d.C. ed il 453 d.C.. A riprova della inaffidabile cronologia delle battaglie, l'arco temporale degli avvenimenti trasfigurati nella leggenda dell'eroe \u00e8 di circa ottant'anni, compresi tra il 375 d.C. ed il 455 d.C., troppi per una persona dedita all'arte della guerra che - considerati gli elevati rischi - difficilmente raggiungeva i cinquant'anni d'et\u00e0."}
{"id": "639877", "revid": "44627", "url": "https://it.wikipedia.org/wiki?curid=639877", "title": "Notazione O grande", "text": ""}
{"id": "639878", "revid": "44627", "url": "https://it.wikipedia.org/wiki?curid=639878", "title": "Maggiorante", "text": ""}
{"id": "639882", "revid": "44627", "url": "https://it.wikipedia.org/wiki?curid=639882", "title": "Estremo superiore", "text": ""}
{"id": "639883", "revid": "486946", "url": "https://it.wikipedia.org/wiki?curid=639883", "title": "Pastore della Picardia", "text": ""}
{"id": "639887", "revid": "1318658", "url": "https://it.wikipedia.org/wiki?curid=639887", "title": "Anidride clorica", "text": "L'anidride clorica, nome IUPAC pentossido di dicloro, \u00e8 un composto chimico con formula Cl2O5; \u00e8 un composto binario molto instabile del cloro pentavalente. In questo particolare composto, di cui l'esistenza non \u00e8 stata ancora verificata, il cloro \u00e8 presente con numero di ossidazione +5. Il fatto che il numero di ossidazione del cloro sia intermedio fra quello massimo e quello minimo rende interessanti le sue propriet\u00e0 ossidoriduttive. In teoria rappresenta l'anidride che reagendo con l'acqua (H2O) si combina per formare acido clorico, di formula HClO3.\nDalla decomposizione dell'anidride clorica si ottiene diossido di cloro e ossigeno secondo la reazione:"}
{"id": "639894", "revid": "1564499", "url": "https://it.wikipedia.org/wiki?curid=639894", "title": "Lago di Occhito", "text": "Il lago di Occhito \u00e8 un grande invaso artificiale, creato con uno sbarramento sul Fortore. Segna il confine tra la Puglia e il Molise per circa 10\u00a0km.\nCaratteristiche.\nEsso ha una lunghezza di circa 12\u00a0km e appartiene per met\u00e0 alla provincia di Campobasso e per la restante parte alla provincia di Foggia. \nI comuni che si affacciano sul lago sono Sant'Elia a Pianisi, Macchia Valfortore, Pietracatella, Gambatesa e Tufara per la provincia di Campobasso; Carlantino, Celenza Valfortore e San Marco la Catola per la provincia di Foggia.\nAlla sua creazione viene attribuito l'innalzamento del tasso di umidit\u00e0 nelle zone circostanti. La sua capacit\u00e0 di contenimento \u00e8 di 210 milioni di m\u00b3 di acqua. Lo sbarramento \u00e8 raggiungibile da Carlantino in Puglia e da Colletorto in Molise."}
{"id": "639903", "revid": "599013", "url": "https://it.wikipedia.org/wiki?curid=639903", "title": "Fran\u00e7ois Faber", "text": "Professionista dal 1906 al 1914, vinse una edizione del Tour de France, un Giro di Lombardia, una Paris-Tours e una Paris-Roubaix.\nCarriera.\nNato in Francia da madre francese, scelse la nazionalit\u00e0 lussemburghese, quella del padre. Soprannominato \"Il gigante di Colombes\", secondo varie leggende sarebbe stato alto 2 m per quasi 100\u00a0kg di peso, in realt\u00e0 secondo il libretto della leva militare dell'epoca era alto 178\u00a0cm, pi\u00f9 della media di allora in ogni caso, ma lontano dalle leggende che circolano al riguardo. Dotato di una potenza che annichiliva gli avversari sul passo ma che non lo faceva sfigurare neppure sulle salite che proprio nei primi anni dieci fecero la comparsa nelle grandi corse a tappe.\nGi\u00e0 nel 1908 si mise in evidenza vincendo quattro tappe al Tour de France che poi termino dietro a Lucien Petit-Breton, mentre nelle corse di un giorno riusc\u00ec a primeggiare nel Giro di Lombardia e a terminare al terzo posto la Parigi-Roubaix e la Parigi-Tours. Fu per\u00f2 il 1909 che consacr\u00f2 la sua grandezza: vinse con facilit\u00e0 il Tour aggiudicandosi sei tappe di cui cinque consecutivamente (impresa che non \u00e8 riuscita a nessun altro corridore). Inoltre riusc\u00ec ad aggiudicarsi anche la Parigi-Tours, la Parigi-Bruxelles e la Sedan-Bruxelles. L'anno seguente vinse tre tappe e fu a lungo leader del Tour de France, ma alla fine dovette accontentarsi del secondo posto dietro Octave Lapize. Tuttavia, nel finire di stagione, riusc\u00ec per il secondo anno di fila a vincere la Parigi-Tours.\nNegli anni seguenti vinse ancora qualche tappa al Tour, anche se non riusc\u00ec pi\u00f9 ad essere competitivo per la vittoria finale, ragion per cui i suoi risultati migliori li colse nelle gare in linea vincendo la Bordeaux-Parigi nel 1911 e la Parigi-Roubaix nel 1913 (la cui media di poco pi\u00f9 di 35\u00a0km/h fu battuta dopo circa 20 anni).\nDopo aver chiuso la carriera nel 1914 decise di arruolarsi come volontario nella Legione straniera francese e di partecipare alla Prima guerra mondiale, ma cadde il 9 maggio 1915 durante la battaglia dell'Artois."}
{"id": "639908", "revid": "74173", "url": "https://it.wikipedia.org/wiki?curid=639908", "title": "Blocco Sovietico", "text": ""}
{"id": "639910", "revid": "729019", "url": "https://it.wikipedia.org/wiki?curid=639910", "title": "Mk I Matilda", "text": "Il Mk I Matilda I, pi\u00f9 noto solamente come Matilda e designato A11 dallo Stato Maggiore Generale britannico, \u00e8 stato un carro armato leggero da supporto fanteria progettato dal Regno Unito della seconda met\u00e0 degli anni trenta, il primo del suo genere. Concepito sotto l'influenza dei fatti della prima guerra mondiale, dette una prova piuttosto scadente durante il primo anno della seconda guerra mondiale: radiato dalla prima linea, ricopr\u00ec compiti d'addestramento in patria.\nStoria.\nDurante gli inizi degli anni trenta, basandosi sulle esperienze maturate nella prima guerra mondiale sull'uso degli innovativi carri armati, in Gran Bretagna venne costruita una nuova dottrina bellica che prevedeva di sostituire ai mostri a forma di losanga allora in uso, dai movimenti pachidermici e poco corazzati, due tipi fondamentali di blindati: il \"cruiser tank\" e l'\"infantry tank\". Il primo avrebbe rappresentato la massa di manovra di una divisione corazzata, caratterizzato da alte prestazioni velocistiche e un armamento in grado di distruggere un carro armato avversario; il suo compito precipuo, comunque, sarebbe stato quello di seminare il caos nelle retrovie. Il secondo modello, pesantemente corazzato, avrebbe preceduto le fanterie avanzanti verso linee fortificate per proteggerle dal fuoco avversario e controbattere con la dotazione offensiva di bordo.Questo pensiero tattico era dunque fortemente influenzato dai recenti avvenimenti bellici, che avevano provocato stragi immani a fronte di risultati spesso sterili o addirittura nulli; d'altronde gli ufficiali responsabili della nuova arma corazzata applicarono quello che avevano visto o imparato al fronte in Francia, senza aggiornare le loro teorie a quelle prospettive, gi\u00e0 elaborate, che consacravano il carro armato quale supremo strumento offensivo.\nSviluppo.\nNell'aprile 1934 il generale sir Hugh Elles (veterano appartenente al Royal Tank Corps) propose allo Stato Maggiore Generale dell'esercito britannico un piano per un carro armato da fanteria ben protetto, armato di una mitragliatrice e caratterizzato da una velocit\u00e0 massima paragonabile a quella delle truppe lanciate all'attacco: dopo alcune discussioni l'idea fu accettata e fu contattata la Vickers-Armstrongs, esperta nel settore, per realizzare un prototipo. Il nuovo incarico dovette essere portato avanti con il vincolante ordine di mantenere in ogni modo i costi, vista la precariet\u00e0 che dalla crisi del 1929 affliggeva la situazione finanziaria: Carden decise dunque di impiegare estesamente componenti meccaniche gi\u00e0 in circolazione, oppure prodotte dalle sue stesse fabbriche. ed ebbero inizio nel 1935; durarono fino a buona parte del 1936, quando a settembre la Vickers consegn\u00f2 un modello guida la cui designazione progettuale era \"A11\" mentre la sigla ufficiale recitava \"Tank, Infantry, Mk I, Matilda\": il nome Matilda, uguale a quello di un'oca di un popolare cartone animato dell'epoca, fu scelto rifacendosi al commento di un ufficiale che presenziava ai collaudi, il quale aveva osservato che il movimento ondeggiante del carro ricordava la tipica andatura delle anatre. Un'altra fonte, invece, afferma che Matilda fosse il nome in codice scelto dallo stesso Carden per indicare il mezzo.\nNel 1936 inizi\u00f2 lo sviluppo di un altro carro da fanteria che mantenne il soprannome, perci\u00f2 venne introdotta una numerazione romana progressiva: l'originale Matilda divenne cos\u00ec il \"Matilda I\" e il nuovo mezzo \"Matilda II\", evitando confusioni nell'identificazione, peraltro visivamente molto facile in quanto il Matilda II era uguale al suo predecessore solo nel nome.\nProduzione.\nUn primo lotto di sessanta unit\u00e0 venne ordinato nell'aprile 1937: i comandi britannici erano consapevoli che il mezzo non rappresentava certo un eccellente risultato ma la necessit\u00e0 di disporre di una forza corazzata, detatta dall'inquietante politica del Terzo Reich di Adolf Hitler, fece passare sopra alle manchevolezze del progetto, comunque gi\u00e0 visto come transitorio; inoltre l'esperienza con il Matilda sarebbe risultata utile per modellare e perfezionare la dottrina sui corazzati. La Vickers-Armstrongs attese alla produzione del Matilda ma non \u00e8 chiaro quando la linea d'assemblaggio venne chiusa: due fonti riportano l'agosto 1940 e un totale di 140 esemplari mentre altre pongono la fine della produzione genericamente nel 1940, concordando comunque sul complesso di mezzi consegnati.\nLe unit\u00e0 costruite nell'ultimo periodo di produzione furono equipaggiate con una mitragliatrice Vickers da 12,7\u00a0mm, che garantiva qualche \"chance\" sulle brevi distanze contro i veicoli dotati di corazze leggere (1.500 cartucce trasportabili);\nImpiego operativo.\nNel 1938 i Matilda I vennero temporaneamente organizzati in tre battaglioni di carri da supporto inseriti nella 1\u00aa brigata carri; al 1\u00ba settembre 1939 erano disponibili sessantacinque esemplari. Fin dall'inizio del conflitto il Regno Unito invi\u00f2 un BEF sul continente per appoggiare la Francia: nel corpo di spedizione era compresa anche la 1\u00aa brigata che nel maggio 1940, al momento dell'offensiva tedesca, contava settantasette Matilda I suddivisi tra il 4\u00ba e il 7\u00ba reggimenti. Una fonte per\u00f2 smentisce questo dato e riporta che i Matilda I fossero in numero di ventitr\u00e9.\nIl battesimo del fuoco si verific\u00f2 durante la battaglia di Arras, alla quale parteciparono cinquantotto Matilda I; i mezzi, affiancati da alcuni Matilda II, dimostrarono una grande resistenza ai PaK 36 da 37\u00a0mm in dotazione ai reparti anticarro e ai blindati della 7. Panzer-Division, tanto che solo l'intervento dei cannoni antiaerei FlaK 88 o di grandi obici riusc\u00ec a fermarli: al termine dello scontro, i britannici constatarono l'insuffucienza di un armamento su sole mitragliatrici e la maggior efficienza dei Matilda II. Successivamente i Matilda I superstiti combatterono attorno la sacca di Dunkerque per coprire la ritirata del BEF e alla fine della campagna a giugno 97 esemplari erano stati perduti. Il resto dei Matilda non fu pi\u00f9 utilizzato in prima linea, neppure in teatri di secondaria importanza, e rimasero in Inghilterra per il resto della guerra nelle scuole di addestramento. I carri abbandonati in Francia furono catturati dai tedeschi che per\u00f2 non li reimpiegarono, riconoscendone l'obsolescenza e i superati criteri costruttivi.\nCaratteristiche.\nL'A11 Matilda era un carro dalla forma peculiare, un corto scafo squadrato, stretto e con tendenza a rastremare, sormontato da una piccola torretta e con il treno di rotolamento decisamente sporgente dalle fiancate Si componeva di otto piccole ruote doppie non gommate, raggruppate da due grandi carrelli articolati; tra questi e i loro perni erano inserite due sospensioni a balestra sprovviste di ammortizzatori. Sopra i carrelli, assicurati allo stesso sostegno, erano fissati due doppi rulli di medio diametro che servivano a sorreggere i cingoli, larghi 290\u00a0mm e formati da 116 maglie con una guida centrale a dente; la porzione che rimaneva contatto con il suolo era lunga 2,82 metri. La ruota motrice era posizionata in fondo al treno d'appoggio e quella di rinvio era anteriore.\nSistemato nel vano posteriore si trovava un motore Ford a 8 cilindri a V erogante 70\u00a0hp a 2.800 giri al minuto oppure a 3.300 giri al minuto: la sua origine commerciale, cos\u00ec come quella della trasmissione, non lo facilitava certo nel movimentare un carro armato. Il cambio Fordson contava quattro velocit\u00e0 pi\u00f9 una retromarcia. Il serbatoio associato poteva contenere fino a 190 litri di benzina e garantiva un'autonomia massima su strada di 130 chilometri, ma il raggio operativo su terreni rotti, la superficie che il veicolo avrebbe pi\u00f9 spesso percorso in virt\u00f9 del suo ruolo, non \u00e8 nota. La velocit\u00e0 di punta arrivava a stento ai 13\u00a0km/h, paragonabile dunque a quella della fanteria a piedi come richiesto; fuoristrada essa cadeva a 9\u00a0km/h massimi. Il consumo di carburante si attestava sui 147 litri ogni 100 chilometri di percorrenza.\nIl punto di forza del Matilda risiedeva nelle corazzature fissate mediante rivettatura: la porzione pi\u00f9 avanzata dello scafo presentava piastre da 65\u00a0mm inclinate a 70\u00b0, stesso spessore dell'estrema sovrastruttura che, a protezione del comparto guida, era per\u00f2 verticale; le corazze del resto dello scafo e della sovrastruttura erano invece da 25\u00a0mm, rispettivamente inclinate a 75\u00b0 e 20\u00b0. I fianchi verticali del carro contavano su protezioni da 60\u00a0mm, visto che l'appoggio delle truppe avrebbe implicato la penetrazione di linee avversarie e quindi il pericolo di attacchi ai lati; il retro dello scafo disponeva di una piastra da 50\u00a0mm orizzontale a copertura del vano motore, coadiuvata dalla sovrastruttura che qui era assottigliata a 20\u00a0mm e inclinata a 20\u00b0. Il fondo dello scafo arrivava a 20\u00a0mm a 0\u00b0 per la met\u00e0 anteriore e a 10\u00a0mm per quella restante; il cielo variava tra i 10 e i 12\u00a0mm. Questi dati sono contestati da una fonte che riporta uno spessore di 60\u00a0mm sia per il fronte che per il retro del carro, un pavimento omogeneo da 10\u00a0mm e lastre da 30\u00a0mm sul cielo dello scafo.\nLa torretta girevole era altrettanto blindata poich\u00e9 su ogni lato le protezioni verticali misuravano 65\u00a0mm (il tetto non eccedeva i 10\u00a0mm) e il fatto che venisse fabbricata per colata in stampi la rendeva particolarmente resistente. Essa ospitava la dotazione offensiva di bordo: nella piastra frontale era installata una mitragliatrice Vickers da 7,7\u00a0mm raffreddata ad acqua il cui munizionamento oscillava tra i 4.000 e i 4.400 proiettili; l'alzo massimo arrivava a +25\u00b0 e l'arma poteva essere depressa fino a -15\u00b0. Inoltre vennero montati due lanciafumogeni da 102\u00a0mm alle fiancate della torretta, utili a fornire una certa copertura supplementare alle unit\u00e0 di fanteria.\nLe ristrette dimensioni del veicolo, in specie della torretta, permisero un equipaggio di soli due uomini: il pilota sedeva al centro dello scafo anteriore il cui tetto poteva sollevare e il sistema di sterzatura, freno e frizioni erano stati traslati dal Vickers 6-Ton quale misura di contenimento dei costi. Il comandante, in torretta, era addetto alla mitragliatrice ma per dare ordini all'altro carrista era costretto a scendere nello scafo, operazione che il poco spazio di manovra rendeva difficile, soprattutto nei momenti concitati di battaglia; era obbligato allo stesso spostamento per utilizzare la radio, una wireless No. 9.\nRiguardo al peso del Matilda esistono alcune lievi discrepanze tra le fonti, che indicano 11 tonnellate, 11,2 tonnellate e ancora 12,3 tonnellate; combinato con i cingoli, invero non molto larghi, l'ingombro del carro si traduceva in una pressione al suolo di 0,76\u00a0kg/cm2 oppure di 0,68\u00a0kg/cm2. Con una luce libera (distanza tra fondo dello scafo e terreno) di circa 40\u00a0cm, il veicolo era in grado di sormontare ostacoli alti 0,76 metri e di superare un'eguale profondit\u00e0 di guado, mentre la capacit\u00e0 di superamento di fossati arrivava intorno ai 2 metri; il raggio di virata misurava 5,50 metri.\nVarianti e derivati.\nUna fonte attesta la presenza di motori AEC sui primi esemplari del Matilda I, sebbene non vi siano riscontri negli altri documenti. Riconosciuta invece \u00e8 la conversione di un singolo veicolo in mezzo sminatore: era dotato di due bracci meccanici collegati da un traliccio poliforme di tondini di ferro (sistema \"Fowler Counter\"). Un modello guida venne disegnato e prodotto nel 1937 ma non fu mai costruito in serie.\nEsemplari esistenti.\nAttualmente alcuni Matilda I sono in mostra al Museo di carri armati a Bovington, in Gran Bretagna: uno di questi, forse usato dal 4\u00ba reggimento, venne recuperato agli inizi degli anni novanta dall'area addestramento di Ottrebrun, nel nord-est del paese; \u00e8 dipinto secondo uno schema mimetico in verde chiaro e scuro, ma sia il motore che la trasmissione sono stati sostituiti durante il processo di restauro. Esposto a partire dal 1993, \u00e8 perfettamente funzionante e ha partecipato alla \"Tankfest\" del giugno 2006. Il secondo esemplare appartenne senza ombra di dubbio a quel reparto, poich\u00e9 i simboli tattici sono ancora visibili. Mimetizzato con una livrea marrone e nera, \u00e8 stato prodotto nel marzo 1940 e inserito negli articoli di propriet\u00e0 del museo nel 1949; fu poi riportato in piena efficienza durante gli anni ottanta.\nIl terzo Matilda \u00e8 poco pi\u00f9 di un relitto, in quanto venne trasferito dal Poligono per prove di fuoco di Imber, nella piana di Salisbury: posto nella collezione di riserva, manca di tutte le ruote d'appoggio, delle sospensioni e dei cingoli; l'interno \u00e8 quasi del tutto svuotato e permangono solo alcune componenti meccaniche delle ruote motrici, mentre il portello del pilota e l'intera piastra posteriore non sono presenti. La fiancata sinistra \u00e8 letteralmente crivellata da decine di fori da proiettile, evidenziati da una tintura rossa; la torretta, girata di circa 180\u00b0 a sinistra, \u00e8 parimenti danneggiata e anche qui i fori sono stati colorati di rosso."}
{"id": "639911", "revid": "111433", "url": "https://it.wikipedia.org/wiki?curid=639911", "title": "Gerrymandering", "text": "Il gerrymandering (parola inglese che nasce dalla fusione di due termini, \"Gerry\", nome proprio, e \"salamander\", \"salamandra\") \u00e8 un metodo ingannevole per ridisegnare i confini dei collegi nel sistema elettorale maggioritario.\nStoria.\nInventore di questo sistema di ridisegno dei collegi \u00e8 stato il politico statunitense Elbridge Gerry (1744-1814), governatore del Massachusetts; egli, sapendo che, all'interno d'una certa regione (dipartimento o stato), ci possono essere parti della popolazione (ben localizzabili) favorevoli a un partito o a un politico (ad esempio, seguendo le dicotomie centro/periferia, giovani/vecchi, ceto basso/ceto medio o alto), disegn\u00f2 un nuovo collegio elettorale con confini particolarmente tortuosi, per incorporarvi parti della popolazione a lui favorevoli ed escludendo porzioni a lui sfavorevoli, al fine di garantire un'ipotetica rielezione. Le linee di tale collegio erano cos\u00ec irregolari e tortuose, da farlo sembrare a forma di salamandra (da qui la seconda parte del termine \u201csalamander\u201d, appunto \"salamandra\" in inglese).\nDi particolare importanza storica per le conseguenze che ha avuto riguardo ai \"troubles\" in Irlanda del Nord, fu il \"gerrymandering\" operato dagli unionisti nella citt\u00e0 di Derry per garantirsi la maggioranza nel governo cittadino.\nNella giurisprudenza costituzionale.\nIl \"gerrymandering\" ha dato luogo, negli Stati Uniti, ad uno dei primi casi in cui i giudici abbandonarono la tradizionale deferenza verso il legislatore elettorale, proclamando l'incostituzionalit\u00e0 delle modifiche \u00ab\"motivated by invidious partisan intent\"\u00bb (\"motivate da un'intenzione detestabile e di parte\"): la legge demanda direttamente la competenza ad un collegio di tre giudici e, in appello contro di esso, alla Corte suprema."}
{"id": "639913", "revid": "729019", "url": "https://it.wikipedia.org/wiki?curid=639913", "title": "Mk II Matilda", "text": "Il Mk II Matilda, nome pi\u00f9 popolare della dizione ufficiale Infantry, Tank, A12, Matilda Mk II, \u00e8 stato un carro armato per fanteria ideato e progettato dal Regno Unito nella seconda met\u00e0 degli anni trenta per rimpiazzare l'inadeguato predecessore Mk I Matilda. Dotato di spesse corazzature saldate e di un pezzo Ordnance QF 2 lb da 40\u00a0mm in torretta, costitu\u00ec una parte fondamentale delle forze blindate britanniche nella prima fase della seconda guerra mondiale grazie alla sua robustezza; si rivel\u00f2 infatti difficile da distruggere per tutte le armi anticarro coeve. Conobbe largo impiego nel corso della campagna di Francia e delle campagne nel deserto occidentale prima di essere soppiantato, nella seconda met\u00e0 del conflitto, da altre macchine pi\u00f9 moderne in conseguenza della crescente vulnerabilit\u00e0 dinanzi alla messa in campo di artiglierie in grado di fermarlo.\nNel corso dell'impiego operativo il Matilda mostr\u00f2 anche limiti severi, ad esempio una velocit\u00e0 assai moderata anche su strada asfaltata e una discutibile affidabilit\u00e0 meccanica; inoltre l'armamento principale perse progressivamente efficacia. Continu\u00f2 comunque a servire l'Esercito britannico e le forze armate del Commonwealth fino al termine delle ostilit\u00e0, vedendo azioni anche nel teatro del Pacifico ed Estremo Oriente.\nProgettazione e caratteristiche.\nIl progetto di questo carro, nel 1936 si rifaceva ai concetti strategici della prima guerra mondiale, che prevedevano il carro totalmente asservito a protezione e a supporto della fanteria, quindi faceva parte dei cosiddetti carri fanteria.; di conseguenza questo mezzo non brillava per velocit\u00e0 e manovrabilit\u00e0, in compenso la corazzatura era particolarmente spessa per l'epoca: i 78\u00a0mm di corazza frontale rendevano questo mezzo estremamente resistente, addirittura invulnerabile ai colpi dei pezzi anticarro in dotazione alle truppe dell'Asse; i colpi del Pak 36 da 37 mm tedesco cos\u00ec come quelli del 47 mm italiano semplicemente rimbalzavano sulla sua spessa corazza, spesso i tedeschi furono costretti a ricorrere o al fuoco dell`artiglieria o ad utilizzare il cannone antiaereo da 88 mm in funzione anticarro. Oltre allo spessore della corazza, un'altra qualit\u00e0 di questo carro erano lo scafo e la torretta prodotti in un unico blocco ciascuno, anzich\u00e9 imbullonati fra loro su un telaio, il che garantiva un'ottima resistenza ai colpi avversari.\nL'armamento prevedeva un cannone anticarro da 40/50, cio\u00e8 da 40\u00a0mm e con canna lunga 50 calibri (2 metri), dal discreto potere perforante. Per la difesa ravvicinata il carro prevedeva una mitragliatrice BSA Besa montata frontalmente e a volte una mitragliatrice Bren sulla torretta con funzione antiaerea.\nTeatri operativi.\nFrancia, 1940.\nIl primo impiego operativo del Matilda, in dotazione al 4\u00ba Battaglione della 1\u00aa Brigata corazzata inglese, fu in Francia nel 1940. Il carro, per\u00f2, pur ottenendo buoni risultati, non brill\u00f2 in quell'occasione per tre motivi:\nLe cose andranno in maniera molto differente durante il suo secondo impiego operativo.\nNordafrica, 1941-1943.\nNel novembre del 1940 l'8\u00aa Armata britannica aveva solo poche centinaia di mezzi corazzati in Nordafrica: solo 200 erano carri armati di cui una cinquantina erano del tipo pesante da 30 tonnellate (e tra questi solo una dozzina erano del tipo \"Matilda Mk II\"). Ma verso la fine dell'anno, il primo ministro inglese Winston Churchill dispose l'invio di una brigata corazzata di 150 carri dei quali una cinquantina del tipo \"Infantry Tank Matilda\". Questi furono schierati soprattutto nella 7\u00aa Divisione corazzata e nel 7\u00ba Reggimento aggregato alla 4\u00aa Divisione fanteria indiana. Furono proprio queste due divisioni e questi carri armati a fare la differenza durante l'avanzata britannica su El-Agheila. Un episodio particolarmente esplicativo fu quello della battaglia di Nibeiwa dove i soli carri \"Matilda\" attaccarono e sconfissero un contingente italiano forte di uomini e carri armati M11/39 e M13/40, subendo solo 7 perdite e catturando soldati nemici. Alla fine dell'avanzata solo una dozzina di Matilda erano ancora funzionanti ma l'8\u00aa Armata, nel suo insieme, era ancora intatta mentre l'esercito italiano era in rotta. Questi carri avevano combattuto quasi ininterrottamente per 33 ore coprendo una distanza di 270 km: un record nel campo della mobilit\u00e0 di forze corazzate che non sar\u00e0 pi\u00f9 eguagliato durante la seconda guerra mondiale.\nSulla battaglia di Nibeiwa va comunque precisato che i carristi italiani furono colti di sorpresa mentre scaldavano i motori e non ebbero la concreta possibilit\u00e0 di opporsi, anche se le armi dei loro carri nulla avrebbero potuto contro la corazzatura di quelli avversari. Si potrebbe dedurre, quindi, che la guerra corazzata tra inglesi e italiani non fu vinta sul campo di battaglia ma grazie a una fortissima penetrazione spionistica dei britannici nei reparti italiani che permise ai britannici di ottenere sempre la perfetta dislocazione dei dispositivi bellici. Infatti, il Matilda messo alla prova tecnicamente dimostrer\u00e0 ben presto tutte le sue gravi lacune.\nLa battaglia di El Alamein dell'ottobre-novembre 1942 fu l'ultima per i Matilda in Nordafrica, nonostante i successi dell'anno precedente le loro prestazioni, nel 1942, apparvero abbastanza modeste per diversi fattori:\nIn ogni caso il Matilda ha partecipato con successo ad alcune fasi fondamentali della battaglia, anche se come \"spalla\" dei pi\u00f9 potenti carri Sherman.\nSuccessivamente i Matilda rimasti saranno usati per scacciare definitivamente le forze dell'Asse dal Nordafrica.\nOceano Pacifico, 1943-1944.\nDopo il \"congedo\" dal Nord Africa questo carro fu impiegato in Nuova Guinea dalle truppe australiane e, equipaggiato con speciali carburatori per il funzionamento alle basse temperature, se ne serv\u00ec l'Armata Rossa per addestrare i suoi carristi. L'ultimo impiego operativo dei Matilda rimasti fu nella guerra contro i giapponesi. In questa occasione essi poterono dare una buona prova di s\u00e9: nei teatri di operazione del Pacifico la norma non era grandi battaglie fra carri armati, ma l'uso del carro come mezzo di accompagnamento della fanteria (e solo qualche scontro occasionale con carri nemici, tra l'altro di livello mediocre), questa modalit\u00e0 d'uso era proprio quella per cui il Matilda era stato progettato inizialmente.\nCuriosit\u00e0.\nIl comandante della 6\u00aa Divisione australiana, generale Iven Mackay, afferm\u00f2 che per lui un Matilda valeva come un intero battaglione di fanteria."}
{"id": "639914", "revid": "104485", "url": "https://it.wikipedia.org/wiki?curid=639914", "title": "Nazionalit\u00e0", "text": "La nazionalit\u00e0 \u00e8 il senso di appartenenza ad una nazione per lingua, cultura, tradizione, religione, storia; in questo senso, la \"nazionalit\u00e0\" coincide con l'idea di \"nazione\" esprimente il complesso di quegli elementi culturali che caratterizzano la storia di un gruppo etnico.\nTalora i due termini vengono separati per non confondere la \"Nazione\" - identificata, anche se non sempre in maniera propria, con lo Stato, entit\u00e0 pi\u00f9 giuridica che culturale - con le \"nazionalit\u00e0\" che la compongono, come fa, ad esempio, l'articolo 2 della Costituzione della Spagna del 1978.\nNel linguaggio comune in Italia il termine \u00e8 spesso usato, in maniera errata, come sinonimo di cittadinanza.\nStoria della nazionalit\u00e0.\nIl concetto di nazionalit\u00e0 non era ignoto ai Romani, che per primi coniarono il termine di nazione (\"natio\"). Tale termine era per\u00f2 da essi utilizzato in preferenza, talvolta con accezione spregiativa, per indicare, fin da et\u00e0 tardorepublicana, i popoli non facenti parte del proprio orizzonte culturale e umano (da essi definiti \"barbari\"). Per i romani i punti di riferimento fondamentali del comune sentimento di appartenenza etnica erano infatti la \"civitas\" o la \"gens\". La nazionalit\u00e0 si afferma pertanto in Europa solo con l'espansione dei popoli barbari i quali concepivano la loro unit\u00e0 nel senso di una comunione di stirpe e non rapportandola ad un determinato territorio. Lo sviluppo del concetto di nazionalit\u00e0 fu limitato per lungo tempo dal frammentarismo politico e giuridico del Medioevo. Presso le universit\u00e0 italiane del XIII secolo si formarono le cosiddette \"nationes\" (la \"natio\" polacca, germanica...) che non hanno per\u00f2 alcun significato politico ma nascono solo a scopo associativo e corporativo. Alquanto diverso era il concetto di \"nationes\" nei consessi di carattere sovranazionale: nel Concilio di Costanza (1414-1418) ad esempio, le cinque nazioni ammesse ad esercitare il diritto di voto (la francese, l'inglese, l'italiana, la germanica e, in seguito, anche la spagnola) si differenziavano fra di loro sulla base delle proprie peculiarit\u00e0 culturali, oltrech\u00e9 territoriali. In Francia l'unit\u00e0 monarchica rappresent\u00f2 non la nascita di una nazionalit\u00e0, ma l'unione di unit\u00e0 minori (Aquitania, Borgogna ecc.) e cos\u00ec il sorgere in Germania del Sacro Romano Impero della nazione tedesca comprendeva le diverse unit\u00e0 etniche dei Sassoni, dei Bavari, degli Alemanni ecc.\n\u00c8 sul piano degli avvenimenti politici dopo la Rivoluzione francese e in seguito alla espansione imperialistica napoleonica che si risveglia l'idea di nazionalit\u00e0 in Europa.\nIn questo senso ora nasce l'ideale di nazionalit\u00e0 come atteggiamento ideologico basato sulla impropria coincidenza di popolo (inteso come un complesso di persone caratterizzate, in base al diritto positivo, come appartenenti allo stesso stato) e nazione, che ha dato luogo, nel corso del XIX secolo, sia al sorgere di nuovi stati nazionali sia alla degenerazione dell'idea stessa di nazione nelle varie forme di nazionalismo.\nIl principio di nazionalit\u00e0 contro Napoleone.\nIl principio di nazionalit\u00e0 ispira nel XIX secolo la nascita di nuovi stati unitari in un'Europa dove l'imperialismo francese di Napoleone aveva portato quell'idea di nazione che presto gli si rivolger\u00e0 contro. La federazione di stati europei sotto l'egida della \"Grande Nazione\", che sembrava dar vita alla realizzazione dell'ideale del \"cosmopolitismo\" \"illuministico\", si disgregava invece sotto la spinta delle nazionalit\u00e0.\nAi primi dell'Ottocento il principio di nazionalit\u00e0 \u00e8 per la prima volta vissuto dalle masse contadine che si mobilitano, come nel caso della resistenza spagnola all'occupazione napoleonica, contro \"el rey entruso\", Giuseppe Bonaparte, in nome della difesa della religione cattolica contro l'ateo illuminista francese, del senso di lealt\u00e0 al loro sovrano dinastico, e del loro sentimento nazionale offeso dall'arrogante dominatore francese. Questi guerriglieri spagnoli che causeranno a Napoleone la perdita di decine di migliaia di soldati, come nella battaglia casa per casa per la riconquista di Saragozza, non si rendono conto che stanno combattendo per ribadire le loro catene, che i francesi portatori dei valori dell'89 avevano in qualche modo pur contribuito a rendere pi\u00f9 leggere.\nSono ancora masse contadine russe quelle che per gli stessi ideali, portando in battaglia le icone, combatteranno e causeranno la decimazione del corpo di spedizione napoleonico. Ben diverso il caso della Prussia indottrinata e resa cosciente del proprio valore di nazione dai \"Discorsi alla nazione tedesca\" di Fichte. I soldati prussiani si batteranno e vinceranno a Lipsia nella \"battaglia delle nazioni\" (1813) consapevoli di voler liberare la loro patria dall'invasore straniero.\nLa nazionalit\u00e0 e l'equilibrio.\n Il sentimento di nazionalit\u00e0 reso pericoloso dalle connotazioni rivoluzionarie contadine non a caso sar\u00e0 sacrificato, in nome del principio dell'equilibrio, dalla reazione del Congresso di Vienna che con un tratto di penna ridisegnava i confini dell'Europa politica mettendo da parte ogni aspirazione alla nazionalit\u00e0, in nome della quale quei popoli si erano battuti contro Napoleone.\nLa polizia internazionale della Santa Alleanza interverr\u00e0 affannosamente a sedare i vari moti liberali e nazionali che si accenderanno in Europa riuscendo non sempre a ristabilire quell'ordine che aveva ispirato tutta la politica di Metternich.\nCiononostante l'artificiosa creazione del Regno Unito dei Paesi Bassi che univa belgi e olandesi, valloni e fiamminghi ed economie contrapposte, si sfaldava sotto la spinta degli interessi borghesi e degli stati, come la Francia, che in nome del \"principio del non intervento\", li sosteneva.\nI montanari greci si batteranno contro i musulmani turchi, in nome della loro religione ortodossa, ricevendo l'appoggio interessato non solo dei mercanti greci, i \"fanarioti\", ma anche dei Russi difensori degli ortodossi, per l'indipendenza tuttavia raggiunta solo nel 1830 con l'intervento decisivo delle potenze europee nell'annosa questione d'Oriente.\nNazionalit\u00e0 e mercato unitario.\nVerso il 1830 cambia il senso di appartenenza alla nazione che viene vissuto dalla classe borghese come l'esigenza di raggiungere un'unit\u00e0 economica, prima ancora che politica. \u00c8 l'unit\u00e0 del mercato quella da conseguire come premessa di una futura unit\u00e0 politica.\nCos\u00ec nel 1834 lo zollverein, l'unione doganale dei vari stati tedeschi, voluta da intellettuali e studenti liberali, come primo passo per quell'unione politica che per\u00f2 non riusciranno a realizzare nell'assemblea di Francoforte, conseguita sull'onda travolgente della rivoluzione europea del 1848.\nLa spaccatura tra Grandi e Piccoli tedeschi, ma soprattutto il rifiuto dell'\"avvelenato diadema\" da parte del re di Prussia Federico Guglielmo IV far\u00e0 s\u00ec che l'unit\u00e0 tedesca si raggiunger\u00e0 \"col ferro e col sangue\" ad opera del \"cancelliere di ferro\" Otto von Bismarck. Unificazione raggiunta con \"tre bagni di sangue\" che segneranno il destino della futura Germania contrassegnata da un acceso nazionalismo, degenerazione della nazionalit\u00e0.\nNel cosiddetto \"biennio delle riforme\" (1846 - 1847) in Italia, Massimo D'Azeglio progetter\u00e0, in contrapposizione ai metodi rivoluzionari della setta mazziniana (come dir\u00e0 Cavour, resa disperata dagli insuccessi), un'unit\u00e0 politica basata sulla forza dell'opinione pubblica che con \"una congiura al chiaro giorno\" costringer\u00e0 i principi dei vari stati italiani ad ottenere una serie di riforme che mirano innanzitutto all'unit\u00e0 del mercato: abolizione di dazi e dogane, unit\u00e0 della moneta, unit\u00e0 di pesi e misure ecc. Solo in un non precisato futuro il re di Sardegna s'incaricher\u00e0 del raggiungimento dell'unit\u00e0 politica italiana.\nLa nazionalit\u00e0 italiana fra storia e mito.\nNella prima met\u00e0 dell'Ottocento l'idea di nazione, si svilupp\u00f2 con maggior vigore in quei paesi che non si erano ancora dotati di uno stato unitario, e cio\u00e8 la Germania e l'Italia:\n In Italia, la necessit\u00e0 di coinvolgere le masse nella costruzione dello Stato, fece sviluppare, accanto a una storiografia critica, che cercava di mettere in luce gli elementi comuni del popolo, o dei popoli, che avevano condiviso uno stesso territorio per quasi tre millenni, e, sotto pi\u00f9 di un aspetto, un destino comune, anche elaborazioni afferenti il campo della \"mitologia politica\". Queste tendevano a \"mitizzare\" un sentimento di nazionalit\u00e0 c\u00f2lto nel lontano passato della storia italiana che, vissuto magari inconsciamente, si sarebbe conservato fino all'et\u00e0 della riscossa nazionale contro lo straniero. Non mancano esempi, secondo numerosi ideologi imbevuti di miti romantici, di un sentimento nazionale italiano nella lontana storia passata: dalla disfida di Barletta, di cui \u00e8 protagonista il personaggio del romanzo dello stesso D'Azeglio: Ettore Fieramosca, eroico difensore dell'orgoglio nazionale dei cavalieri italiani offesi dagli arroganti francesi, alla \"guerra santa\" di papa Giulio II contro i francesi, fino al Carroccio e alla Lega Lombarda contro i tedeschi e cos\u00ec via.\nA tale proposito va detto che anche in altri paesi si svilupparono nell'Ottocento miti e interpretazioni storiche acritiche o prive di fondamento che sovente sono sopravvissute fino ai nostri giorni: il mito romantico del primo Medioevo barbarico nei paesi di lingua tedesca, l'appropriazione del germanico Carlo Magno effettuata dai francesi e tesa ad esaltarlo come un grande sovrano francese, ecc. Per tornare all'Italia, il mito di una passata presunta coscienza nazionale italiana (\"presunta\", se diamo a tale termine un'accezione moderna), arriver\u00e0 sino a Ugo Foscolo e Giosu\u00e8 Carducci, che esaltava l'eredit\u00e0 comunale della Terza Italia, e, per certi aspetti, al fascismo, che fonder\u00e0 la gloria nazionale italiana su impossibili parallelismi fra la l'Italia del littorio e l'Impero romano.\nL'unit\u00e0 nazionale italiana.\nLa sofferta unit\u00e0 italiana sar\u00e0 raggiunta non per una vasta partecipazione delle masse ma per una congiunta azione diplomatica e militare per volont\u00e0 di una \"\u00e9lite\" borghese in ascesa economica e politica che sbandierava ideali patriottici e nazionali (come ovunque in Europa) e si presentava come portatrice di un rinnovamento civile di cui il padre Carmelo, commovente interlocutore del garibaldino Giuseppe Cesare Abba, smascherava l'ipocrisia e che rifiutava perch\u00e9 \"la libert\u00e0 non \u00e8 pane e la scuola nemmeno\".\nEspressione della consapevolezza della mancanza di una coscienza nazionale italiana la stessa famosa espressione di D'Azeglio: \"L'Italia \u00e8 fatta, bisogna ora fare gli italiani\". E Cavour acutamente notava che in effetti neppure l'Italia era \"fatta\", poich\u00e9, diceva, almeno due Italie stanno a fronte. Un'Italia sulla via della rivoluzione industriale e una che i rappresentanti del nuovo Parlamento del Regno d'Italia affermavano quella essere Africa e non Italia. Un'\"Africa\" che forse valeva l'idea di abbandonare e tornare a separare dal nuovo stato.\nDel resto il nuovo sovrano del Regno d'Italia aveva conservato il titolo dinastico sabaudo di Vittorio Emanuele \"secondo\" e non assunto quello di \"primo\", come primo re d'Italia, quasi a voler mettere in risalto la volont\u00e0 di apparire pi\u00f9 come sovrano piemontese che italiano.\nNazionalit\u00e0 incosciente e volontaria.\nDopo il 1870 come nota lo storico Federico Chabod si sviluppa il dibattito tra italiani e tedeschi, che giustificano la recente annessione dell'Alsazia-Lorena con la concezione della nazionalit\u00e0 incosciente che per caratteri naturali, come il \"sangue\" e il \"suolo\", appartiene fisicamente ad un popolo. Questa, sostenevano, \u00e8 \"anteriore\" e \"superiore\" a ogni volont\u00e0 di riconoscersi in una nazione.\nIn questo modo in Germania cominciava a germogliare il seme del nazionalismo che avrebbe portato i suoi frutti nel razzismo e nell'antisemitismo del regime nazista.\nDifferentemente gli Italiani, ad eccezione del periodo del governo filo-tedesco di Francesco Crispi, sostenevano il principio della \"nazionalit\u00e0 volontaristica\" basata sul \"voto dei popoli e la coscienza delle nazioni\".\nAnche il filosofo francese Ernest Renan, nel 1882, sosteneva che la nazione \"\u00e8 un plebiscito di tutti i giorni\", nel senso che si nutre di una volont\u00e0 di coesione che viene messa continuamente alla prova, e non si pu\u00f2 ridurre a mera identit\u00e0 geografica, religiosa, linguistica o etnica.\nNazionalit\u00e0 e nazionalismo.\nCon il Congresso di Berlino nel 1878 si accentuano i contrasti imperialistici delle potenze europee e il sentimento di nazionalit\u00e0 degenera nel nazionalismo: come irrazionale volont\u00e0 di potenza, di conquista territoriale ed economica, come diritto di ogni popolo di realizzare le sue possibilit\u00e0 di espansione vitale. Si aprir\u00e0 cos\u00ec il baratro della Prima guerra mondiale.\nLa nascita della nazionalit\u00e0.\nMa sar\u00e0 proprio nelle trincee della Grande Guerra che il popolo cittadino e contadino delle varie e frantumate patrie italiane, dalle tante lingue e dalle molteplici storie, finalmente s'incontrer\u00e0 e imparer\u00e0 a conoscersi e a riconoscersi nella comunanza, non solo della sofferenza della guerra, ma dei problemi delle famiglie lasciate a casa, dell'accresciuta miseria che ha sempre travagliato la loro vita. Si former\u00e0 cos\u00ec il primo abbozzo di una coscienza nazionale italiana ma si continuer\u00e0 a non capire questa guerra voluta dai \"padroni\" dove i fanti sono solo \"carne da cannone\". I rifiuti di obbedienza agli alti comandi e le diserzioni indicano nei soldati la formazione di una coscienza di classe che sta per tramutarsi in lotta di classe.\nFinalmente dopo la disfatta di Caporetto, fallimento militare e politico di una rivoluzione abortita, \u00e8 sulla linea del Piave che prevarr\u00e0 il sentimento nazionale italiano dei soldati, fino a pochi giorni prima gli , che ora si battono per la difesa della propria terra invasa dallo straniero, della loro patria (finalmente questa parola avr\u00e0 un senso per loro) che non vogliono sia pi\u00f9 conquistata e divisa."}
{"id": "639915", "revid": "147489", "url": "https://it.wikipedia.org/wiki?curid=639915", "title": "Ultimate Scarlet", "text": ""}
{"id": "639917", "revid": "729019", "url": "https://it.wikipedia.org/wiki?curid=639917", "title": "Mk VI Crusader", "text": "Il Mark VI Crusader \u00e8 stato un carro armato incrociatore britannico, ovvero mezzo veloce, ben armato ma poco protetto per contenerne il peso. Il Crusader era un veicolo veloce e compatto, con un'elevata velocit\u00e0 sia su strada che fuori.\nIl cannone da 57\u00a0mm gli consent\u00ec di rimanere un veicolo adatto all'impiego di prima linea. Non diede buona prova di s\u00e9 in Nord Africa, e non appena possibile si cerc\u00f2 di rimpiazzarlo con l'M4 Sherman.\nUna volta ritirato dal servizio di prima linea il Crusader fu convertito in molte varianti, tra le quali un semovente antiaereo, un veicolo di recupero e un mezzo da combattimento per i genieri dotato di una lama apripista. Molti furono usati, verso la fine della guerra, come trattori d'artiglieria.\nSviluppo e caratteristiche tecniche.\nPoco dopo l'approvazione del progetto per il carro incrociatore Mk V Covenanter all'inizio del 1939, il \"Ministry of Supply\" britannico propose alla \"Nuffield Mechanization and Aero Ltd.\" di prendere parte al suo programma di produzione. L'azienda britannica rispose alla richiesta del MoS con la presentazione di una sua versione migliorata del medesimo carro, successivamente accettata dallo Stato maggiore britannico e denominata A15.\nNonostante l'avvio del progetto successivo a quello del Covenanter, il primo prototipo di quello che sarebbe stato il Crusader era gi\u00e0 pronto il 9 aprile del 1940, sei settimane prima del suo coevo. Simile al Covenanter, il prototipo era basato su una versione modificata del motore Nuffield Liberty V12 a benzina da 340 cavalli. Alla sinistra della postazione del pilota fu posta una torretta munita di mitragliatrice Besa da 7,92\u00a0mm brandeggiabile manualmente, la quale, durante delle prove condotte nel 1940, prov\u00f2 di essere poco sicura a causa della mancanza di ventilazione e delle estremamente ridotte dimensioni e quindi sui modelli di produzione veniva spesso rimossa dagli equipaggi sul campo di battaglia.\nIn paragone al Covenanter, il futuro Crusader aveva uno scafo leggermente allungato per permettere l'aggiunta di un ulteriore asse di rotolamento per migliorare la distribuzione del peso e ridurre la pressione specifica del mezzo, migliorandone cos\u00ec la mobilit\u00e0 fuori strada. La torretta invece era la medesima per entrambi i carri. Alla fine del 1940 il prototipo fu soprannominato Crusader, cio\u00e8 \"crociato\".\nImpiego operativo.\nIl solo teatro d'operazioni a cui il Crusader prese parte fu quello nordafricano. All'inizio del 1941 le forze britanniche in Nordafrica disponevano di un esiguo numero di carri leggeri ed incrociatori obsoleti da opporre ai pi\u00f9 validi Panzer III e Panzer IV in dotazione alle due divisioni dell'Afrika Korps.\nIn una tale situazione disperata, Churchill ordin\u00f2 che un convoglio di nuovi carri fosse trasportato immediatamente in Egitto per sopperire a questa deficienza. L'ordine prese vita nell'operazione \"Tiger\", un convoglio di 238 carri che sbarc\u00f2 ad Alessandria d'Egitto il 12 maggio del 1941; tra questi carri erano presenti 52 nuovi Crusader I che andarono ad equipaggiare interamente il \"6th Royal Tank Regiment\" della \"7th Armoured Division\".\nVersioni.\nVersioni argentine.\nAlcuni Crusader ceduti all'Argentina dopo la fine della guerra furono trasformati in semoventi d'artiglieria montando un cannone francese da 75\u00a0mm o un obice da 105\u00a0mm in una grande struttura scatolata.\nEquipaggiamenti aggiuntivi.\nSul mezzo potevano essere montati una serie di equipaggiamenti:\nCuriosit\u00e0.\nGli italiani valutarono positivamente il progetto del Crusader e decisero di riprodurlo con alcune modifiche per renderlo adatto alla guerra nel deserto. Il nuovo mezzo prese il nome di carro armato celere sahariano. Era gi\u00e0 pronto un simulacro a grandezza naturale, ma la guerra nel deserto fin\u00ec prima del previsto ed il progetto del veicolo fu cancellato."}
{"id": "639926", "revid": "729019", "url": "https://it.wikipedia.org/wiki?curid=639926", "title": "Renault R35", "text": "Il Renault R35 fu un carro armato leggero da accompagnamento per la fanteria progettato dalla Francia durante gli anni trenta e prodotto in oltre 1.600 esemplari, comprendendo anche le circa 100 unit\u00e0 della versione Renault R40 con meccanica rivista. Il Renault R35 era armato con un cannone a canna corta Puteaux SA 18 da 37\u00a0mm ed era dotato di corazzature piuttosto spesse; tuttavia la concezione tattica che stava alla base della sua costruzione ne impedirono un proficuo utilizzo contro le pi\u00f9 mobili Panzer-Division tedesche, che nel maggio e giugno 1940 fecero crollare la Francia.\nA seguito dell'armistizio di Compi\u00e8gne, centinaia di R35 furono riutilizzati dalla Germania come trattori d'artiglieria, veicoli portamunizioni o base semovente per cannoni anticarro e pezzi da campagna. Altri furono invece distribuiti ai paesi alleati, come l'Italia fascista e la Bulgaria: tuttavia con il procedere della seconda guerra mondiale il Renault era ormai obsoleto e lo sporadico impiego in battaglia dopo il 1940 ne evidenzi\u00f2 la totale decadenza. Fu riutilizzato dai francesi nei primi anni del secondo dopoguerra fino a quando non furono rimpiazzati nel 1951 dagli M4 Sherman forniti dagli Stati Uniti.\nStoria.\nSviluppo.\nIl 2 agosto 1933 il \"Conseil Consultif de l'Armament\" dell'Arm\u00e9e de terre emise una specifica relativa ad un \"Char de 6 tonnes\", destinato a sostituire i carri armati leggeri Renault FT allora in servizio.\nLe caratteristiche richieste erano: equipaggio di due uomini; armamento su una o due mitragliatrici da 7,5\u00a0mm o, in alternativa, un cannone da 37\u00a0mm; protezione massima di 30\u00a0mm; velocit\u00e0 massima su strada di 15\u201320\u00a0km/h; autonomia fuori strada non inferiore a 40\u00a0km; pendenza massima superabile 65%; possibilit\u00e0 di manovra su pendenze fino al 40%; altezza minima dal suolo di 0,35 metri; massima trincea superabile 1,70 metri; guado superabile 1,20 metri; raggio di sterzata di 4 metri; frenata in 3 metri alla velocit\u00e0 di 10\u00a0km/h, autonomia massima di otto ore. Il propulsore poteva essere sia a gasolio che a benzina, con alimentazione su due serbatoi, uno dei quali in grado di consentire un'ora di marcia.\nAl concorso risposero quattordici ditte e, dopo gli esami dei progetti preliminari, cinque aziende furono autorizzate a costruire dei prototipi: Atelier de construction de Puteaux (APX), Compagnie G\u00e9n\u00e9rale de Construction de Locomotives (Batignolles-Ch\u00e2tillon), Forges et Chantier de la M\u00e9diterran\u00e9e (FCM), Delaunay-Belleville e Renault; si aggiunse poi una sesta ditta in quanto la specifica emessa dal Conseil COnsultif era stata sollecitata dalla ditta Hotchkiss che aveva presentato un progetto relativo ad un \"char d'accompagnement\", il cui sviluppo era stato approvato il 30 giugno 1933.\nIl 22 maggio 1934 il generale Velpry, ispettore generale dei corazzati, richiese che la corazzatura massima fosse aumentata a 40\u00a0mm, con conseguente aumento del peso massimo a 8 tonnellate. Louis Renault prefer\u00ec completare il prototipo, designato Renault ZM, secondo la specifica iniziale, con corazzatura di 30\u00a0mm. Il nuovo carro fu presentato alla Commission d'Exp\u00e9riences du Materiel Automobile (CEMA) il 20 dicembre 1934: i collaudi avvennero dal gennaio 1935 sotto la direzione del colonnello Keller. Dal 30 aprile al 30 maggio 1935 il carro fu provato al poligono di Mourmelon, sotto la direzione del colonnello Lepoutre. Il giudizio finale fu complessivamente positivo.\nI carri armati concorrenti incontrarono invece difficolt\u00e0 di vario tipo: l'APX 6 e il Batignoles-Ch\u00e2tillon CL 1935 non superarono la fase prototipica; l'FCM 36, sebbene giudicato vincitore del concorso, venne prodotto solamente in cento esemplari per decisione della ditta, che riteneva il prezzo troppo basso; Hotckhiss H39 ordinato in cento esemplari fu bocciato dalla commissione esaminatrice dell'arma della fanteria (\"Commission d'Infanterie\") ma, accettato dalla cavalleria, continu\u00f2 a essere prodotto.\nProduzione.\nIl 25 aprile 1935 il prototipo Renault ZM era stato riconsegnato completo di corazzatura aggiuntiva e nuova torretta APX. Il 29 aprile fu emesso un primo ordine di produzione per 300 esemplari: il primo fu consegnato il 4 giugno 1936 e immesso in servizio sotto la designazione \"Char L\u00e9ger Renault Mod\u00e8le 1935 R\" abbreviato come Renault R35. Poich\u00e9 il mezzo presentava notevoli differenze con il prototipo, dovette essere sottoposto nuovamente ad un intenso ciclo di valutazione. Nel complesso furono fabbricati 1.541 esemplari.\nImpiego operativo.\nDopo la distribuzione ai reparti il carro risult\u00f2 adeguato, ma la sua carriera operativa rimase sempre inficiata dalla sua concezione base di mezzo adattato a scortare la fanteria, troppo lento per contrastare i veloci carri tedeschi; il cannone Puteaux 18 da 37\u00a0mm si dimostr\u00f2 inoltre del tutto inefficace contro i blindati tedeschi, tanto che non rappresent\u00f2 una seria minaccia neppure il carro armato leggero Panzer II, il pi\u00f9 numeroso tra le forze corazzate tedesche che attaccarono l'Europa occidentale. Il 10 maggio 1940, giorno dell'inizio della campagna di Francia, i Renault R35 equipaggiavano ventuno battaglioni ognuno forte di quarantacinque veicoli. In totale erano in servizio sulla linea del fronte 945 carri tra R35 e R40; almeno 900 erano inquadrati in \"Groupements de Bataillons de Chars\", suddivisi a livello di Armate.\nQueste unit\u00e0 di carri non disponevano di nessuna unit\u00e0 organica di fanteria o componenti di artiglieria e dovevano cos\u00ec cooperare con le divisioni di fanteria. Comunque 135 carri R35 appartenenti al 2\u00ba, 24\u00ba e 44\u00ba BCC (\"Battailion de Chars de Combat\") di nuova formazione furono assegnati il 15 maggio 1940 alla 4\u00aa divisione corazzata della riserva (\"Division Cuirass\u00e9e de R\u00e9serve\" o DCR); le due unit\u00e0 di pi\u00f9 recente formazione, il 40\u00ba e 48\u00ba BCC, sebbene non avessero ancora terminato l'addestramento, andarono a rinforzare la 2\u00aa DCR: il primo reparto era equipaggiato con quindici R35 e trenta R40, il secondo con sedici R35 e ventinove R40 che portavano la forza organica totale a 1.035 carri. In pi\u00f9 il 1\u00ba e 2\u00ba battaglione corazzato della 10\u00aa brigata di cavalleria blindata polacca, mentre si stavano addestrando con gli FT, ricevettero diciassette R35 e approssimativamente ventiquattro R40 alla fine di maggio. Alla stessa data il 1\u00ba, 6\u00ba, 25\u00ba, 34\u00ba e 39\u00ba BCC furono adoperati per ricostituire la 1\u00aa DCR; il 10\u00ba BCC rinforz\u00f2 la 3\u00aa DCR e il 25\u00ba BCC fu riarmato con ventuno R35 e ventiquattro R40 appartenuti ai polacchi. Circa 300 carri della riserva andarono ad equipaggiare i reparti operativi. Nel corso della campagna centinaia di Renault R35 furono abbandonati dai francesi e catturati dalle avanzanti truppe tedesche.\nDue battaglioni di R35 (63\u00ba e 68\u00ba BCC) con rispettivamente quarantacinque e cinquanta carri si trovavano in Siria, trenta erano in Marocco, ventisei in servizio con il 62\u00ba BCC e quattro in deposito. I carri che si trovavano in Siria combatterono nel 1941 l'invasione delle forze alleate (operazione \"Exporter\"), militando poi nel 1e CCC delle forze francesi libere. I carri presenti in Nord Africa parteciparono ai combattimenti contro le forze anglo-americane sbarcate in Marocco e Algeria l'8 novembre 1942.\nTecnica.\nIl Renault R35 era un carro armato leggero concepito per il supporto alla fanteria con due uomini d'equipaggio. Il pilota trovava posto nello scafo anteriore sulla sinistra mentre il capocarro era all'interno della torretta montata al centro. Il carro pesava in ordine di combattimento 10,60 tonnellate, era lungo 4,20 metri e largo 1,85 metri; l'altezza arrivava a 2,10 metri. La luce libera, cio\u00e8 la distanza tra fondo dello scafo e suolo, misurava 32\u00a0cm.\nSul lato destro posteriore dello scafo era sistemato il motore, un Renault a 4 cilindri in linea da 5.789 litri di cilindrata erogante 85\u00a0hp a 2.200 giri al minuto, dotato di un sistema di raffreddamento a liquido e alimentato a benzina; il radiatore di raffreddamento era invece spostato sul lato sinistro dello scafo. L'impianto di alimentazione prevedeva un serbatoio da 107 litri, pi\u00f9 uno di riserva di 60 litri: il consumo di carburante era di 120 litri per 100 chilometri su strada e 209 litri per 100 chilometri su terra. Il rapporto peso/potenza era pari a 125\u00a0kg/CV. L'albero motore era collegato alla frizione a doppio disco e al cambio a quattro marce avanti e una retromarcia, che mediante giunti cardanici trasmetteva il moto al differenziale con sistema di sterzo Cletrac (dalla contrazione di \"Cleveland Tractor\"), posizionato nella parte anteriore destra dello scafo. La velocit\u00e0 massima dell'R35 arrivava a 20\u00a0km/h su strada e a 12,5\u00a0km/h, con punte di 14\u00a0km/h, fuori strada.\nIl treno di rotolamento si componeva per lato di una ruota motrice anteriore, una ruota di rinvio posteriore, cinque ruote portanti con battistrada in gomma e tre doppi rulli tendicingolo nella parte superiore. La prima ruota d'appoggio era equipaggiata con un braccio oscillante longitudinale agente su una molla elicoidale montata in orizzontale; le altre quattro ruote erano accoppiate con elementi a squadra poi uniti da una molla elicoidale parallela al terreno. Lo scafo era costituito da tre sezioni imbullonate tra di loro: lo spessore del tetto e del pavimento era in entrambi casi di 14\u00a0mm. La torretta presentava una corazzatura da 30\u00a0mm su tutti i lati, eccettuato il frontale dove fu incrementata a 40\u00a0mm.\nLa torretta era la APX-R progettata dall'Atelier de construction de Puteaux, con sistema di puntamento L713. Questo modello era armato con un cannone Puteaux SA 18 da 37\u00a0mm lungo 21 calibri (L/21), proveniente dagli FT-17 ritirati dal servizio e rottamati, e con una mitragliatrice coassiale MAC 1934. In seguito il pezzo fu scambiato per un pari calibro Puteaux SA.18 Mod\u00e9le 1937 sempre L/21, fornito del sistema di puntamento L739 e con una scorta caricabile di 100 granate; coassiale al cannone fu montata una mitragliatrice MAC 1931 M.6 Reibel da 7,5\u00a0mm per la quale erano trasportabili 2.400 cartucce. L'arma secondaria era incorporata nello scudo del cannone, ma poteva essere rimossa e agganciata alla sommit\u00e0 della torre. Nel corso della produzione vennero introdotte migliorie ai sistemi di visione e alla cupola del capocarro.\nNel 1940, a partire dal 1.100\u00ba esemplare di produzione, venne aggiunta una coda per facilitare il passaggio attraverso le trincee.\nVersioni.\nR35 Fascine.\nVersione ricavata per conversione del carro base. Era stata dotata di un telaio per sorreggere fascine, destinate a colmare fossati larghi da 1,60 fino a 2 metri.\nRenault R40.\nDopo i primi collaudi dell'R35, i comandi dell'esercito francese richiesero modifiche al treno di rotolamento e alle sospensioni, che causavano una poco confortevole marcia ed eccessiva usura dei cingoli; soluzioni alternative per eliminare tali difetti furono presentate dalla Lorraine e dell'AMX. Il 16 febbraio 1939 venne prescelta uno dei tre o quattro progetti della seconda ditta: prevedeva l'adozione di sei molle elicoidali vincolate a sei carrelli con due ruote ciascuno e introdusse una lamiera spessa 8\u00a0mm a protezione della meccanica. La nuova versione venne inizialmente designata \"Char L\u00e9ger Modele 1935R modifi\u00e9 1939\" ma divenne nota anche come Renault R35/39, Renault R39, Renault R40 e AMX-40.\nEra previsto che il treno di rotolamento fosse installato a partire dal 1.501\u00ba esemplare ma fu integrato nel processo costruttivo solo dal 1.541\u00ba; nel frattempo era stato deciso di rimpiazzare la torretta con il modello APX-R1 (L767) armata con un cannone Puteaux SA 38 da 37\u00a0mm lungo 35 calibri con una scorta di novanta granate. Nel maggio 1940 erano entrati in servizio novanta unit\u00e0 e nel complesso furono prodotti 145 carri, dei quali venticinque non per\u00f2 furono armati a causa di ritardi nella consegna delle torrette. L'ultimo R40 usc\u00ec dalla catena di montaggio il 20 giugno 1940.\nRenault R39.\nNel primo dopoguerra l'R35 serv\u00ec nella Gendarmerie nationale con la designazione Renault R39, riarmati con il cannone SA 38 da 37\u00a0mm. Vennero radiati dal servizio nel 1951 quando si resero disponibili gli M4 Sherman di fornitura statunitense.\nAltri utilizzatori.\nUnitasi all'Asse nel marzo 1941, la Bulgaria ricevette materiale bellico dalla Germania, nell'ambito del programma di potenziamento dell'esercito in vista della partecipazione bulgara all'attacco all'Unione Sovietica. Gi\u00e0 il 23 gennaio 1941 la Germania accett\u00f2 formalmente di consegnare quaranta R35 che arrivarono in Bulgaria in estate; dapprima utilizzati come mezzi d'addestramento, formarono poi la 4\u00aa compagnia carri del 1\u00ba battaglione. Alla consegna degli R35 si accompagn\u00f2 la riorganizzazione delle forze corazzate bulgare: le quattro compagnie corazzate raggruppate in due battaglioni costituenti il 1\u00ba reggimento corazzato, il cui comando fu assunto dal tenente colonnello Geno K. Genov. Il reparto aveva un organico di 1.802 uomini ed era stanziato a Knias Simeone, 10 chilometri a ovest di Sofia. Il 22 giugno 1941 la Germania dette avvio all'Operazione Barbarossa per annientare i sovietici, ma lo zar Boris III rifiut\u00f2 di prendervi parte nonostante le forti pressioni tedesche.\nNel maggio 1942 l'ordine di battaglia del reggimento fu rivisto: il 2\u00ba battaglione disponeva di tre compagnie che riunivano gli R35 (uno dotato di radio) e tre carri leggeri esploranti Ansaldo L3/33 comprati dall'Italia, ma alcune esercitazioni evidenziarono che gli R35 non avrebbero potuto operare con gli altri corazzati a causa della scarsa velocit\u00e0. Fu dunque proposto di sostituirli e l'11 luglio 1942 arriv\u00f2 in Bulgaria la missione militare tedesca del tenente colonnello Karl August von B\u00fclow, che assistette personalmente a una serie di manovre del reggimento svoltesi ad agosto; gli esiti furono deludenti e a ottobre von B\u00fclow, in un suo rapporto, individu\u00f2 il principale problema nel materiale in uso.\nAl colonnello Heinrich Gade fu affidata l'organizzazione dei reparti corazzati bulgari. Egli consigli\u00f2 all'Oberkommando der Wehrmacht di fornire dodici carri medi Panzer IV, venti cannoni d'assalto Sturmgesch\u00fctz III e ritirare gli esemplari pi\u00f9 obsoleti: Gade considerava del tutto inutili gli R35, riteneva che i Vickers 6-Ton dovessero essere declassati a veicoli per l'osservazione del tiro d'artiglieria e opt\u00f2 per adoperare gli L3/33 come ambulanze e veicoli portamunizioni. Sull'onda delle proposte di Gade, 79 tra ufficiali e sottufficiali vennero inviati alla scuola mezzi corazzati di W\u00fcnsdorf, tuttavia Boris III non approv\u00f2 la profonda riorganizzazione delle truppe corazzate bulgare e concesse poche modifiche all'organico: gli R35 rimasero in prima linea e assieme ad alcuni StuG II avrebbero formato il 1\u00ba battaglione del reggimento. La struttura definitiva fu approvata il 24 maggio 1943 e l'unit\u00e0 venne riclassificata come brigata corazzata (Bronirana brigada), articolata su tre battaglioni per un totale di trentasei carri armati leggeri \u0160koda LT-35, trentotto obsoleti R35 e quarantatr\u00e9 carri medi Panzer IV; i cannoni d'assalto StuG III vennero raggruppati in un battaglione controcarro indipendente. Nell'agosto 1943 la brigata e il battaglione corazzati furono coinvolti in una grande esercitazione tenutasi nelle vicinanze di Sofia, ancora una volta con pessimi risultati.\nIl 28 agosto, alla morte dello zar e all'incoronazione di suo figlio Simeone II di appena sei anni, il potere ad interim venne assunto dal Primo ministro Bogdan Filov. Nei mesi successivi i bulgari radiarono infine gli ormai usurati R35 e negli ultimi mesi del 1943 ricevettero moderni rimpiazzi dalla Germania; la Bulgaria avanz\u00f2 comunque richieste per dieci R35, venticinque Panzer II e dieci carri armati medi Panzer III. I tedeschi risposero negativamente ma inviarono, nel febbraio 1944, diciannove carri leggeri Hotchkiss H39 e sei carri medi SOMUA S35.\nL'esercito croato ricevette dai tedeschi alcuni carri Renault R35 gi\u00e0 appartenuti all'esercito jugoslavo. In seguito altri tre R35, che erano stati utilizzati dalla Polonia, furono acquisiti dall'Ungheria.\nDopo la capitolazione della Francia avvenuta il 22 giugno 1940, la Germania si impadron\u00ec di 843 Renault R35 che per lo pi\u00f9 furono utilizzati per addestramento dei conducenti o attivit\u00e0 di sicurezza. Centrotrentuno furono poi immessi in servizio nell'esercito regolare con la designazione \"Panzerkampfwagen 35R 731 (f)\": tutti erano stati equipaggiati con una radio FuG 5 e una mitragliatrice MG 34 da 7,92\u00a0mm; anche alcuni Renault R40 furono integrati nelle forze corazzate, riequipaggiati come gli R35 e denominati \"Panzerkampfwagen 40R 731 (f)\". Aliquote di carri furono private della torretta, al cui posto fu inchiavardata una sovrastruttura corazzata aperta superiormente dove fu installato un mortaio sGW 34 da 80\u00a0mm; simili veicoli furono ridenominati \"M\u00f6rsertr\u00e4ger 35R(f)\". Un piccolo numero fu invece equipaggiato con un obice leFH 18 da 105\u00a0mm e divennero semoventi d'artiglieria chiamati \"10,5\u00a0cm leFH auf Gesch\u00fctzwagen 35R(f)\". Numerosi altri furono infine trasformati in veicoli portamunizioni (\"Munitionsschlepper 35R (f)\") e in trattori d'artiglieria indicati come \"Munitionspanzer 35R (f)\" e \"Zugkraftwagen 35R 731 (f)\".\nAlmeno 174 esemplari ebbero installato nella casamatta un cannone anticarro \u0160koda A6 da 47\u00a0mm. La conversione fu eseguita tra maggio e ottobre 1941 dalla Alkett: designati come \"4,7\u00a0cm PaK (t) auf Gesch\u00fctzwagen 35R(f) ohne Turm\", era stato pianificato di sostituirli al Panzerj\u00e4ger I, ma il semovente ottenuto non ebbe particolare successo perch\u00e9 il peso aggiuntivo di casamatta e cannone ridusse ulteriormente la gi\u00e0 modesta velocit\u00e0 dell'R35. Furono pochi i GW 35R operarono in Unione Sovietica durante le prime fasi dell'Operazione Barbarossa poich\u00e9 la maggior parte fu rischierata nei territori occupati di Francia e Olanda.\nSubito dopo lo sbarco in Normandia, cinque cacciacarri appartenenti alla 3\u00aa compagnia dello \"Schnelle Abteilung 517\", \"Schnelle Brigade 30\", lo stesso 6 giugno 1944 furono mandati in combattimento nelle vicinanze di Sainte-M\u00e8re-\u00c9glise per contrastare i paracadutisti statunitensi: i veicoli sostennero un contrattacco lanciato dal 1057\u00ba reggimento granatieri e un cacciacarri penetr\u00f2 nel posto di comando del 1\u00ba battaglione del 505\u00ba reggimento prima di essere distrutto da un bazooka. Ulteriori cacciacarri potrebbero aver servito con la 346\u00aa divisione fanteria schierata sempre in Normandia; quattordici R35, usati per l'addestramento, furono organizzati nel \"100. Panzer-Ersatz-Bataillon\" dipendente dalla 7\u00aa Armata nel 1944. I cacciacarri R35 furono rincontrati dagli Alleati durante i combattimenti ad Arnhem durante l'operazione Market Garden del settembre 1944: in particolare si trattava dei mezzi del \"Panzerj\u00e4ger-Abteilung 657\" della \"Panzer-Kompanie 224\", distaccata presso la 59\u00aa divisione fanteria, che si scontrarono con elementi della 101\u00aa divisione aviotrasportata.\nVista la precaria dotazione di mezzi corazzati del Regio Esercito, il 30 dicembre 1940 il generale Wilhelm Ritter von Thoma offr\u00ec all'alleata Italia 350 Renault R35 di preda bellica; il 15 gennaio 1941 l'offerta venne incrementata a 500 esemplari, dei quali 140 di pronta consegna. La Direzione Generale della Motorizzazione sped\u00ec in Francia un'apposita commissione per ispezionare i carri: il rapporto datato 23 gennaio 1941 rifer\u00ec che i carri risultavano idonei all'impiego sebbene lenti e sprovvisti di radio. I primi venti esemplari furono caricati sui treni il 24 aprile 1941 e trasferiti in Italia, dove furono denominati ufficialmente \"M.R.35\", o pi\u00f9 semplicemente R35, e dotati di impianto radio Marelli RF1 CA. Lo Stato Maggiore dell'Esercito (S.M.E.) li assegn\u00f2 al 4\u00ba Reggimento carri su sei battaglioni, incaricandolo dell'addestramento degli equipaggi; l'intenzione iniziale era di inviare plotone di Renault, uno di SOMUA S35 e quattro autoblindo AB40 del 1\u00ba Reggimento \"Nizza Cavalleria\" in Nord Africa. Il 27 luglio 1941 a Siena, presso il deposito del 31\u00ba Reggimento carri, fu costituito il 131\u00ba Reggimento carri nel quale furono inquadrati i battaglioni carri CI e CII equipaggiati con R35, e il CC battaglione dotato invece dei SOMUA S35, ceduti dal 4\u00ba Reggimento. Il 15 agosto successivo il 131\u00ba reggimento viene dislocato in Friuli come parte della 131\u00aa Divisione corazzata \"Centauro\", ma un mese dopo la scarsa disponibilit\u00e0 di munizioni e parti di ricambio fecero s\u00ec che i carri francesi rimanessero in Italia. Nel frattempo le autorit\u00e0 tedesche, che avevano deciso di utilizzare gli R35 per i propri scopi, comunicarono all'Italia che avrebbero ceduto un totale di 124 Renault.\nNel settembre 1941 ne risultavano in servizio 109, suddivisi nei battaglioni CI e CII del 131\u00ba reggimento basato a Scordia, in provincia di Catania. Nel gennaio 1942 il 131\u00ba Reggimento fu reso indipendente e inviato in Sicilia alle dipendenze del XVI corpo d'armata. Il CI battaglione fu invece assegnato al XII Corpo d'Armata mentre il CC battaglione fu dirottato in Sardegna e incorporato dal XIII corpo d'armata.\nIn un rapporto del 30 giugno 1942 nell'Ufficio Storico dello S.M.E. si pu\u00f2 leggere: \"Da un esame tecnico dei carri M.R.35 \u00e8 stata riscontrata una notevole usura di tali mezzi e la necessit\u00e0 di lavori e parti di ricambio nuove per rimetterli in efficienza. [...] Nel frattempo \u00e8 necessario che da parte dei dipendenti vengano risparmiati al massimo i carri M.R.35 evitando di muoverli nelle ore calde, quando il consumo dei rulli delle sospensioni e il riscaldamento del differenziale \u00e8 pi\u00f9 forte, limitando l'istruzione all'indispensabile\".\nIn seguito i carri del CI battaglione furono assegnati ai Gruppi Mobili Difesa Aeroporti D, E, F e G, mentre quelli del CII vennero assegnati ai Gruppi Mobili A, B e C: tutti questi reparti tattici erano inquadrati nella 6\u00aa Armata del generale di corpo d'armata Alfredo Guzzoni. L'organico e la distribuzione in dettaglio:\nSecondo quanto scrisse il generale Faldella nel suo libro \"1943, lo sbarco e la difesa della Sicilia\" i carri italiani avevano ben poche possibilit\u00e0 di contrastare gli anglo-americani: \"... il complesso di 100 carri italiani aveva un valore bellico assolutamente trascurabile. Che dire poi delle due compagnie carri 3000 costruiti pi\u00f9 di vent'anni prima e che, a mala pena, quando si mettevano in moto procedevano alla velocit\u00e0 di un paio di chilometri all'ora? Il XII Corpo d'Armata li impieg\u00f2 interrati come postazioni corazzate di mitragliatrici ed il XVI li assegn\u00f2 ad un gruppo mobile su autocarri ...\"\nAl momento dello sbarco in Sicilia nel luglio 1943, gli R35 del Gruppo Mobile E vennero inquadrati nella divisione Livorno che li lanci\u00f2 al contrattacco verso Gela per diretto ordine del generale Guzzoni. Il comando della divisione costitu\u00ec due colonne corazzate con trentadue R35, sedici CV35 e solo alcuni dei Fiat 3000, contando di ricevere appoggio e protezione sui fianchi da parte della Fallschirm-Panzer-Division 1 \"Hermann G\u00f6ring\", dotata di Panzer IV e diciassette carri pesanti Tiger I. Tra le forze italo-tedesche manc\u00f2 tuttavia qualsiasi coordinamento e a Gela arriv\u00f2 solamente il Gruppo Mobile E con quindici Renault R35. Scrisse lo storico Hugh Pond: \"Il reparto [...] era il Gruppo Mobile \"E\" della Divisione \"Livorno\" [...] Il capitano Giuseppe Granieri, che comandava una squadra, si gett\u00f2 a tutta velocit\u00e0 contro Gela, con i suoi carri verniciati di nero. Era un'occasione d'oro per i caccia bombardieri [...] ma nonostante le urgenti segnalazioni delle truppe di terra, nessun aereo alleato apparve [...]. Il colonnello Darby chiese l'appoggio dell'artiglieria navale, poi ordin\u00f2 ai suoi uomini di scendere nelle trincee e di aspettare finch\u00e9 i carri non fossero tanto vicini da poter sparare dalle feritoie. Non avevano molte probabilit\u00e0 di mettere fuori combattimento i carri, con quel sistema, ma con un po' di fortuna sarebbero forse riusciti a mettere fuori combattimento i conducenti e l'equipaggio. Ma prima che le navi avessero potuto aggiustare il tiro, molti carri erano gi\u00e0 entrati in citt\u00e0 e sparavano senza fermarsi, facendo roteare le torrette e rovesciando proiettili su tutti i bersagli possibili [...]\".\nL'attacco italiano venne infine fermato dalle artiglierie da 152\u00a0mm dell'incrociatore leggero , che distrusse dieci carri; due furono messi fuori combattimento dai Ranger del 1\u00ba e 2\u00ba battaglioni del colonnello William Darby, uno da un cannone controcarro da 37\u00a0mm e l'altro da un colpo di bazooka. I rimanenti R35 degli altri Gruppi Mobili vennero decimati: cinque del Gruppo D andarono perduti a Palazzolo Acreide e quattro dell'F furono distrutti a Rosolini vicino a Siracusa. Dalla Sicilia sfugg\u00ec senza perdite il 131\u00ba Reggimento, che a met\u00e0 agosto era rientrato nella penisola e il 1\u00ba settembre era stato inserito nell'organico della 136\u00aa Divisione corazzata Centauro II, che per\u00f2 fu sciolta gi\u00e0 l'8 settembre 1943, a causa dei convulsi eventi seguiti alla caduta del fascismo il 25 luglio. Sul continente si trovavano allora diciotto Renault R35: quattro vennero demoliti in prove di resistenza o per prelevarne organi meccanici, ma cosa sia accaduto ai superstiti quattordici non \u00e8 noto.\nNell'ambito di un programma di cessioni di materiale militare a paesi amici, la Francia vendette nell'aprile 1940 cinquantaquattro Renault R35 all'esercito jugoslavo. Durante la battaglia contro le forze tedesche all'offensiva, gli R35 parteciparono agli scontri del 13 e 14 aprile 1941 tra le truppe jugoslave e la 11. Panzer-Division: quasi tutti i Renault furono distrutti e i pochi esemplari catturati la Germania li cedette allo Stato Indipendente di Croazia, uno stato satellite che aveva istituito a maggio, alla conclusione delle operazioni.\nNel 1938, visto il precipitare della situazione internazionale, il governo polacco acquist\u00f2 due Renault R35 per valutare se fosse convenuto sostituirli ai 7TP in servizio: la commissione esaminatrice rifiut\u00f2 il carro e si espresse invece per l'acquisto dei massicci SOMUA S35, proposta subito rifiutata dalla Francia che, in cambio, offr\u00ec alla Polonia i carri medi Char D1 e quelli leggeri Hotchkiss H35. Considerando le tensioni con la vicina Germania e il ritardo nella produzione di carri armati leggeri accusato dall'industria nazionale, la Polonia nell'aprile 1939 si rassegn\u00f2 ad acquistare cento R35 in due lotti: il primo, da 50 o 49 veicoli, arriv\u00f2 via mare nel porto di Gdynia a luglio 1939 accompagnato da tre H35 che l'esercito polacco intendeva valutare. La maggior parte degli R35 fu immessa in servizio con il 12\u00ba battaglione corazzato (\"12.Batalionu Pancernego\") a \u0141ucka, il cui addestramento fu condotto con la supervisione dei maggiori francesi M. Malaguettiego e G. de Froment.\nIl 1\u00ba settembre 1939 la Germania attacc\u00f2 su tutta la frontiera polacco-tedesca: con la mobilitazione generale i carri del 12\u00ba battaglione vennero sparsi nei villaggi vicini a \u0141ucka, fino al completamento degli organici, terminato il 7 settembre; inoltre i carri R35 ancora disponibili furono organizzati nel 21\u00ba battaglione carri leggeri (\"21.Batalion Czo\u0142g\u00f3w Lekkich\") agli ordini del maggiore (\"Mjr\") Jerzy \u0141ucki e composto da una compagnia comando, tre compagnie carri (ognuna con tredici mezzi) e una compagnia autonoma (sei mezzi). Il battaglione era parte della riserva generale a disposizione del comandante supremo dell'esercito, che l'invi\u00f2 a rinforzare l'\"Armi\u0119 Ma\u0142opolska\" a difesa della cosiddetta testa di ponte rumena (\"przedmo\u015bcia rumu\u0144skiego\"). \nIl 17 settembre l'Armata Rossa attacc\u00f2 la Polonia secondo quanto stabilito dal patto Molotov-Ribbentrop e il 21\u00ba battaglione fu diviso in due tronconi: la compagnia autonoma fu distaccata per sostenere le difese dell'azienda Obrony Narodowej a Stanis\u0142awowie, dove il 18 settembre si svolsero vari scontri per mantenere aperta la strada verso la Romania; prima della fine della giornata la compagnia, che aveva perduto due carri armati, ripar\u00f2 nel paese neutrale. Un totale di trentaquattro R35 fuggirono in Romania, che provvide ad internarli; tre altri R35 del 21\u00ba battaglione e l'intera 10\u00aa brigata motorizzata attraversarono il confine con l'Ungheria.\nAltri carri armati del 12\u00ba battaglione (due o tre), tre R35 e uno o tre H35, che si trovavano all'Ufficio tecnico di ricerca su blindati (\"Biura Bada\u0144 Technicznych Broni Pancernej\"), costituirono una compagnia indipendente (\"Samodzieln\u0105 Kompani\u0119 Czo\u0142g\u00f3w R-35\") al comando del tenente J\u00f3zefa Jakubowicz che il 16 settembre fu incorporata nel gruppo operativo \"Dubno\". Il 19 settembre nella citt\u00e0 di Krasne scoppiarono combattimenti tra le forze regolari polacche e gruppi di nazionalisti ucraini insorti; il 20 si verificarono altri scontri: un R35 salt\u00f2 in aria mentre un secondo fu completamente bruciato. La compagnia indipendente fu ridislocata e prese parte alla battaglia di Kamionk\u0119 Strumi\u0142ow\u0105 del 22 settembre, subendo alcune perdite e distruggendo diversi veicoli tedeschi. Entro il 25 settembre l'unit\u00e0 aveva perso tutti i carri.\nSconfitta la Polonia alla fine di settembre, molti ufficiali e soldati sfuggirono alla cattura da parte della Germania o dell'Unione Sovietica e raggiunsero sia la Francia che il Regno Unito: la prima nel 1940 decise di costituire alcuni reparti corazzati con personale polacco. A maggio il 1\u00ba battaglione cavalleria corazzata della 10\u00aa brigata di cavalleria, al comando del generale Maczek, ricevette quarantacinque carri R35, sia appena prodotti che gi\u00e0 in servizio da tempo; il 2\u00ba battaglione ricevette verso la fine di maggio ventuno R35 e ventiquattro R40, che per\u00f2 dovette cedere al 25\u00b0 BCC francese dopo pochi giorni. Il 1\u00ba battaglione partecip\u00f2, tra il 12 e il 17 giugno 1940, ai combattimenti vicino a Champaubert e a Montbard; nei giorni successivi la brigata si disperse e gli equipaggi distrussero tutti i mezzi. Il 10 giugno 1940 il 2\u00ba battaglione polacco fu rifornito con diciannove Renault R40 che andarono tutti alla 1\u00aa compagnia del maggiore Chabowskiego aggregata alla 7\u00aa armata francese; quando la grande unit\u00e0, battuta dai tedeschi, si ritir\u00f2 il 14 giugno, i carristi dettero fuoco ai carri. La 2\u00aa compagnia del battaglione ricevette diciotto R40 che adoper\u00f2 fino al 18 giugno, ma non ci sono notizie sull'uso operativo che ne fece. Infine il 19 giugno 1940 la 3\u00aa compagnia ricevette probabilmente tredici R40, ma le informazioni in merito sono molto incerte.\nRiguardo alla seconda fornitura di cinquanta R35, essa non giunse mai in Polonia. Fu dirottata in un primo momento verso Costanza, essendo il mar Baltico sotto il controllo della Kriegsmarine, ma poich\u00e9 il governo rumeno neg\u00f2 il permesso di scarico e passaggio, il convoglio fu diretto verso la Tunisia, dove gli R35 riarmarono alcuni reparti nell'ottobre 1939.\nNel 1937, con la situazione internazionale sempre pi\u00f9 incerta, la Romania aveva approvato un piano di riarmo per la produzione su licenza di carri armati: a dicembre fu firmato l'accordo con la Francia che concesse la licenza per la fabbricazione di duecento Renault R35. Tuttavia la consegna dei componenti fu rallentata dalle pressanti necessit\u00e0 dell'esercito francese e dal peggioramento del clima diplomatico, perci\u00f2 le forze terrestri rumene ebbero soltanto quarantuno esemplari. Il loro numero si accrebbe per\u00f2 quando, dopo poche settimane l'inizio della seconda guerra mondiale, circa 100.000 soldati, sbandati e profughi polacchi si riversarono in Romania secondo le direttive prebelliche diffuse dallo Stato maggiore dell'esercito polacco: infatti la Romania requis\u00ec i trentaquattro R35 in forza al 305\u00ba battaglione, permettendo agli uomini di raggiungere il Regno Unito; il 1\u00ba novembre l'esercito rumeno organizz\u00f2 i settantacinque Renault di cui ora disponeva nel 2\u00ba reggimento carri. I veicoli erano stati riequipaggiati con una mitragliatrice ZB da 7,92\u00a0mm, le sospensioni erano state irrobustite e le ruote portanti con battistrada in gomma erano state sostituite da ruote in solo acciaio progettate dal tenente colonnello Constantin Ghiulai.\nIl 12 ottobre 1940, dopo la ratifica dell'accordo firmato dal governo del generale Ion Antonescu con il Ministro degli Esteri del Terzo Reich arriv\u00f2 in Romania una missione militare tedesca, cui seguirono 370.000 soldati della Wehrmacht. L'esercito rumeno, su consiglio dei militari tedeschi, rivide l'organico dei due reggimenti e li unific\u00f2 nella 1\u00aa divisione corazzata (Divizia 1 Blindat\u0103), che comprese anche un reggimento motorizzato. Ciascun reggimento corazzato era composto da due battaglioni su tre compagnie pi\u00f9 una seziona antiaerea; le compagnie del 1\u00ba reggimento contavano cinque plotoni, ognuno con tre carri armati leggeri \u0160koda R-2, quelle del 2\u00ba reggimento erano divise in tre plotoni di Renault R35. Questa sistemazione non era per\u00f2 ottimale, perch\u00e9 gli R-2 erano pi\u00f9 veloci dei carri francesi ed era quindi assente una buona coordinazione tra i reparti: nei primi giorni del giugno 1941, in vista dell'imminente Operazione Barbarossa alla cui partecipazione la Romania aveva gi\u00e0 dato il suo assenso, il 2\u00ba battaglione fu eliminato dalla divisione e trasferito presso la 4\u00aa Armata.\nIl 22 giugno 1941 ebbe inizio la grande invasione tedesca dell'Unione Sovietica e cospicue forze dell'esercito rumeno affiancarono la Wehrmacht nella parte meridionale del vasto fronte orientale: gli R35, ben corazzati ma sommariamente armati, furono adoperati nel solo appoggio alla fanteria in Bessarabia, Bucovina settentrionale e durante l'assedio di Odessa. Dopo la campagna del 1941, ricca di successi ma non decisiva, gli R35 furono ritirati in riserva o dedicati all'addestramento, mentre il personale di formazione transitava nel 1\u00ba reggimento carri con compiti di pattugliamento e sicurezza nella regione della Transnistria.\nNel corso del 1943, la ditta Concordia di Ploie\u0219ti fu incaricata di modificare trentatr\u00e9 R35 disponibili: il Puteaux SA 18, del tutto obosleto, venne rimpiazzato da un cannone controcarro sovietico da 45\u00a0mm M1937 lungo 46 calibri, catturato in una certa quantit\u00e0. La versione fu designata \"Vanatorul de Care R35\". Agli inizi del 1944 le continue offensive sovietiche avevano dissanguato le armate tedesche sul fronte orientale e distrutto l'apparato bellico rumeno sul campo; ad agosto inoltre i bombardamenti aerei, condotti dagli Alleati fin dall'estate 1943, avevano provocato gravi danni alle infrastrutture industriali del paese; infine negli ultimi giorni d'agosto 1944 i campi petroliferi di Popescu, vicino a Ploie\u0219ti, furono teatro di una battaglia (alla quale partecip\u00f2 una compagnia di R35) conclusasi con la conquista sovietica della zona. Il 23 agosto scoppi\u00f2 la rivolta a Bucarest, il generale Antonescu fu arrestato e il 31 i sovietici entrarono nella capitale: il 14 settembre il re Michele I firm\u00f2 l'armistizio con l'Unione Sovietica e dichiar\u00f2 al contempo guerra alla Germania, affiancando il menomato esercito all'Armata Rossa. Quasi un anno pi\u00f9 tardi, nella primavera 1945, la Romania contava in servizio ancora ventotto R35, sia originali che Vanatorul, assegnati al 2\u00ba reggimento carri: otto furono per\u00f2 distrutti nel corso della battaglia della valle del fiume Hron, svoltasi il 26 e 27 marzo 1945, e due rimasero danneggiati; il reggimento combatt\u00e9 quindi in Cecoslovacchia e Austria. Gli R35 furono radiati dal servizio solo dopo la fine della seconda guerra mondiale quando arrivarono le forniture militari dall'Unione Sovietica.\nDivenuta indipendente subito dopo la fine della seconda guerra mondiale, la Siria incorpor\u00f2 cinque R35 nel proprio neocostituito esercito, equipaggiandone alcuni con il cannone Ordnance QF 2 lb britannico da 40\u00a0mm. I Renault appoggiarono le truppe siriane in un attacco lanciato contro il kibbutz di Degania, in Galilea, il 20 maggio 1948. I difensori israeliani, armati con un cannone anticarro da 20\u00a0mm e bombe molotov, riuscirono a mettere fuori combattimento tre R35 e indussero alla ritirata la fanteria siriana: uno degli R35 rimase vicino al kibbutz come monumento commemorativo della guerra arabo-israeliana del 1948.\nNel giugno 1940, con la sconfitta dell'esercito francese, dodici R35 appartenenti al 45\u00ba corpo d'armata entrarono in territorio svizzero, dove furono internati. I carri, revisionati dall'industria locale, entrarono in servizio con la designazione \"Leichter Panzer 35\" abbreviata in \"Lpz 35\".\nLe autorit\u00e0 ungheresi sequestrarono nell'ottobre 1939 tre R35 polacchi che avevano cercato rifugio al di l\u00e0 del confine rumeno. Dopo essere stati sottoposti a valutazione tecnica da parte dell'esercito magiaro, furono tutti ceduti allo Stato Indipendente di Croazia.\nNell'ambito di un programma di cessioni di materiale militare a paesi amici, la Francia consegn\u00f2 cento R35 all'esercito turco. La cessione avvenne in due lotti di cinquanta esemplari ciascuno, inviati l'uno nel febbraio 1940 e l'altro il mese successivo."}
{"id": "639927", "revid": "729019", "url": "https://it.wikipedia.org/wiki?curid=639927", "title": "Mk III Valentine", "text": "L'Infantry Tank Mk III \"Valentine\" era un carro armato per fanteria prodotto dal Regno Unito durante la seconda guerra mondiale. Il Valentine era concepito come carro d'appoggio per la fanteria. Sviluppato dalla Vickers-Armstrongs, si rivel\u00f2 particolarmente affidabile; il principale problema era rappresentato dal debole cannone 2 libbre, che armava la maggioranza delle versioni prodotte. Ne furono costruiti pi\u00f9 di 8000, in 11 diverse versioni pi\u00f9 numerose varianti: un quarto dell'intera produzione britannica di carri armati durante gli anni della guerra. Il Valentine fu uno carri protagonisti durante la Campagna del Nordafrica. Fra il 1941 e il 1943, un grande numero di esemplari fu venduto all'Unione Sovietica. Lo scafo del Valentine fu utilizzato come base per la produzione dei semoventi d'artiglieria Bishop e dei cacciacarri Archer.\nStoria.\nSviluppo.\nIl carro Valentine fu sviluppato nel 1938, dalle fabbriche Vickers-Armstrongs, a partire dai modelli A9, A10 e A11, conosciuti rispettivamente come Cruiser Mk I, Cruiser Mk II e Mk I Matilda. L'obiettivo principale del progetto era di mantenere un'elevata corazzatura, coniugandola a basso peso, ridotte dimensioni e torretta biposto dotata di cannone 2 libbre. L'intenzione era di sfruttare al massimo componenti (motore, trasmissione, sospensioni) gi\u00e0 provate e collaudate, provenienti dai carri A9, A10, A11.\nIl \"War Office\" inizialmente espresse delle perplessit\u00e0, poich\u00e9 considerava necessario una torretta abitabile da tre persone, per meglio suddividere i compiti e lasciare il comandante libero dalle mansioni legate all'utilizzo del cannone. Tuttavia, l'evolversi della situazione politica in Europa rese indispensabile una rapida accelerazione nello sviluppo degli armamenti; le perplessit\u00e0 furono accantonate e il progetto del veicolo fu accettato nell'aprile 1939. I primi prototipi furono testati nel maggio 1940; i test diedero esito positivo e il modello fu rapidamente mandato in produzione con la denominazione di \"Infantry Tank Mk III \"Valentine\"\". Non fu necessario costruire modelli pre-serie, poich\u00e9 la maggior parte della meccanica derivava direttamente dal collaudato carro Cruiser Mk II. I primi esemplari entrarono in servizio nel luglio 1940.\nProduzione.\nIl Valentine fu prodotto da tre diverse industrie:\nIl primo Valentine fu consegnato dalla Vickers nel maggio 1940; le altre due industrie completarono i loro primi esemplari nel luglio dello stesso anno. La produzione della sola Vickers fu di 10 carri nel giugno 1940; un anno dopo era salita a 42 esemplari al mese. Nel 1942 la produzione continu\u00f2 ad aumentare fino a toccare le 20 unit\u00e0 alla settimana nel 1943.\nComplessivamente, nel Regno Unito, furono costruiti 6855 esemplari, compresi alcuni veicoli speciali basati sullo scafo del Valentine.\nIl Valentine fu inoltre prodotto in Canada, a partire dal 1940:\nIl primo esemplare canadese fu consegnato nel giugno del 1941; nell'autunno dello stesso anno la produzione era a pieno regime e raggiunse gli 80 esemplari al mese. L'ultimo esemplare fu costruito a met\u00e0 del 1943.\nComplessivamente furono prodotti 8275 esemplari; il Valentine risulta essere il carro prodotto in maggior numero dal Commonwealth durante la seconda guerra mondiale.\nImpiego operativo.\nIl Valentine era stato sviluppato come carro di supporto alla fanteria; i primi esemplari prodotti furono distribuiti fra le brigate corazzate dell'esercito. Tuttavia nel 1940-41 la crescente necessit\u00e0 di formare nuove divisioni corazzate obblig\u00f2 a riconsiderare il ruolo del carro, che divenne parte integrante della 6\u00aa, 8\u00aa e 11\u00aa divisione corazzata. Fra queste unit\u00e0 furono distribuiti circa 900 Valentine. La 23\u00aa brigata dell'8\u00aa divisione venne dislocata sui campi di battaglia africani, in appoggio alla divisione Neozelandese e alla 9\u00aa divisione Australiana. Nel 1942, durante la prima battaglia di El Alamein sub\u00ec pesanti perdite. Nell'agosto dello stesso anno raggiunse l'Egitto anche la 24\u00aa brigata, sempre equipaggiata con carri Valentine. Altre unit\u00e0 britanniche dislocate in Medio Oriente furono equipaggiate, completamente o parzialmente, con i Valentine.\nSui campi di battaglia europei del 1944, il Valentine raramente comparve in prima linea, sostituito dai carri britannici Mk IV Churchill e americani M4 Sherman. Fu utilizzato invece come carro comando o da osservazione, al servizio delle unit\u00e0 di artiglieria semovente.\nUno squadrone di Valentine fu dislocato per la difesa di Gibilterra. Alcuni esemplari parteciparono all'invasione del Madagascar, controllato dalla Francia di Vichy, inseriti in unit\u00e0 di \"Special Service Tank Squadrons\". Un certo numero fu utilizzato in India, a scopi difensivi e per l'addestramento delle truppe. Fu altres\u00ec utilizzato dalle truppe neozelandesi nel 1943, sulle Isole Salomone.\nUn grande numero di Valentine, fu spedito in Unione Sovietica, fra il 1941 e il 1943. Il Valentine, era apprezzato dai sovietici per la sua semplicit\u00e0 e affidabilit\u00e0. Il principale problema, oltre alla scarsa potenza del cannone 2 libbre, era legato ai cingoli delle prime versioni: la neve, in certe condizioni climatiche, si accumulava nei cingoli, rendendo difficile l'avanzamento del carro. Il modello era talmente apprezzato che la commissione sovietica responsabile per l'acquisto di materiale bellico, nell'agosto 1942, scrisse al governo britannico richiedendo un maggiore invio di carri Valentine. Complessivamente furono spediti in URSS 2690 esemplari, in tutte le versioni tranne la Mk. I. Di questi, 1300 veicoli erano di produzione britannica e 1390 di produzione canadese. Quasi tutta la produzione del paese nordamericano fu venduta all'Unione Sovietica; solamente 30 esemplari furono trattenuti per l'addestramento delle truppe.\nTecnica.\nIl Valentine fu uno dei veicoli protagonisti della campagna del Nord Africa. In questo teatro di guerra si dimostr\u00f2 un veicolo estremamente affidabile, in grado di percorrere lunghissime distanze senza gravi problemi meccanici. Il principale problema del Valentine, ad eccezione delle versioni III e V, era la torretta a due posti: questa caratteristica obbligava il capocarro a svolgere anche i compiti di radiofonista o di servente all'arma.\nIl cannone 2 libbre, installato sulla maggior parte degli esemplari, aveva uno scarso raggio effettivo; inoltre era privo di proiettili esplosivi dotati di sufficiente potenza. Lo spostamento in elevazione era manuale, tramite appoggio per la spalla. Nel corso della guerra questo cannone di modesta potenza divenne presto insufficiente. La torretta di ridotte dimensioni, tuttavia, ostacolava l'installazione di cannoni di maggiore potenza. Versioni del veicolo dotate di cannoni 6 libbre o Ordnance QF 75 mm furono sviluppate successivamente, al costo, per\u00f2, di riprogettare l'intera torretta.\nLo scafo del Valentine era di semplice costruzione. Le fiancate erano costituite da due piastre per lato, mentre altre due piastre di dimensioni maggiori creavano il fondo e la parte superiore del carro. Due ulteriori piastre chiudevano il muso del veicolo e il retro. Le piastre erano unite fra loro tramite rivettatura. All'interno dello scafo erano presenti tre paratoie trasversali: una anteriore (in questa paratoia era ricavata la finestrella per il pilota), una subito dietro la posizione del pilota e una tra il compartimento da combattimento e il compartimento del motore.\nLa torretta era costituita da piastre rivettate. La rotazione della torretta era azionata da un meccanismo elettrico; tramite una leva all'interno del carro era possibile modulare la velocit\u00e0 di rotazione. In caso di emergenza era disponibile il classico sistema di rotazione manuale. Nel retro della torretta era installata la radio: nei primi modelli un \"wireless set N\u00b011\", mentre nei modelli di tarda produzione un \"wireless set N\u00b019\".\nIl pilota era ospitato nel compartimento anteriore dello scafo, separato dal compartimento di combattimento. La posizione di guida era centrale. Il pilota manovrava i due cingoli tramite due leve, - una per ogni cingolo - una alla sua sinistra e una alla sua destra; ogni leva comandava, tramite un cavo che scorrevano lungo tutto il veicolo, il freno o la frizione di pertinenza. Quando la leva veniva spinta tutta avanti al cingolo era trasmessa la potenza; se invece veniva spinta tutta indietro, la frizione veniva sollevata ed entrava in azione il freno. La frizione era comandata tramite un pedale, posizionato a sinistra. A destra era posizionato il pedale dell'acceleratore. La leva del cambio era situata alla destra del pilota. Alla sinistra erano posizionati vari comandi, fra cui l'accensione del motore e delle luci, e gli strumenti di navigazione, fra cui il tachimetro e l'indicatore dell'olio. Fra le ginocchia del pilota era posizionata una bussola. Il compartimento di guida era accessibile tramite due portelli, situati superiormente, a sinistra e destra della testa del pilota; una botola di emergenza era situata sotto la seggiola di guida.\nIl motore era posizionato nel compartimento posteriore insieme alla trasmissione; queste due componenti erano saldate insieme e formavano una singola unit\u00e0. Alla sinistra del motore erano posizionati i due serbatoi, in grado di contenere, complessivamente, 36 galloni (163 litri circa).\nLe sospensioni erano costituite da due gruppi da tre ruote. Nel gruppo, le due ruote pi\u00f9 interne erano di dimensione minore (19.5 pollici - 49,5 cm), mentre la ruota pi\u00f9 esterna era di dimensione maggiore (24 pollici - 61\u00a0cm). La ruota motrice era disposta posteriormente. Tre rullini di ritorno sostenevano il rinvio del cingolo. I cingoli dei primi esemplari erano costituiti da 73 elementi; successivamente furono introdotti dei cingoli costituiti da 103 elementi.\nVersioni.\nIl Valentine fu costruito in 11 diverse versioni, pi\u00f9 svariate varianti adattate per scopi speciali.\nValentine I.\nIl modello originale assunse il nome di Valentine I a partire dal 1941. Esso era dotato di motore a benzina A.E.C., derivato direttamente dal carro A10. La torretta era a due posti, dotata di cannone 2 libbre e mitragliatrice coassiale Besa.\nValentine II.\nIl Valentine II era dotato di motore diesel A.E.C. di tipo commerciale, usato comunemente per altri veicoli stradali. Questo nuovo motore era a 6 cilindri. Il cambio era dotato di 5 marce pi\u00f9 una retromarcia.\nValentine III e V.\nIl Valentine III fu dotato di una torretta a tre posti. Esternamente essa appariva praticamente identica al modello di torretta precedente, di cui conservava la dimensione dell'anello di inserzione sullo scafo. L'aumento di spazio interno era ottenuto spostando in avanti le piastre frontali, insieme al cannone, e allargando la zona posteriore. Il peso della nuova torretta era superiore di circa 500\u00a0kg rispetto a quella del Valentine II. La torretta a tre posti liberava il capocarro dalle mansioni di artigliere o servente, ottimizzando la distribuzione del lavoro all'interno del mezzo.\nIl Valentine V era identico al III, ma dotato di motore diesel GMC.\nValentine IV.\nIl Valentine IV era simile al II, di cui conservava la torretta a due posti, ma era spinto da un motore americano GMC diesel. Questo motore 6 cilindri da 130\u00a0hp si guadagn\u00f2 presto una buona reputazione, per la sua ridotta rumorosit\u00e0 e la buona affidabilit\u00e0. Esso era montato in un unico blocco insieme alla frizione ed era dotato di 5 marce pi\u00f9 una retromarcia. Il raffreddamento era garantito da 6 ventole disposte nella parte posteriore dello scafo; l'aria veniva immessa nel compartimento del motore, spinta attraverso il radiatore ed espulsa tramite delle aperture situate sopra il cambio.\nValentine VI e VII.\nI Valentine VI e VII erano le versioni di produzione canadese. Svariati accorgimenti furono apportati per adeguare gli standard di produzione dal tipo britannico al tipo nordamericano, migliorando semplicit\u00e0 e velocit\u00e0 di produzione. Per le feritoie di ventilazione corazzate del motore e il muso del veicolo fu adottata la tecnologia della fusione. Entrambe le versioni erano dotate di torretta a due posti ed utilizzavano il motore GMC. Dopo i primi 15 veicoli prodotti, la mitragliatrice Besa inglese fu sostituita dalla Browning.30 statunitense. Nella versione VII il set radio No. 19 fu sostituito dal No.11. Una sottovariante, denominata VIIa, era dotata di ulteriori modifiche: un serbatoio aggiuntivo, un sistema di raffreddamento dell'olio, cingoli modificati e fari per gli spostamenti in convoglio.\nValentine VIII e IX.\nQueste due versioni erano caratterizzate da una torretta a due posti, riprogettata per ospitare un cannone 6 libbre. Il principale difetto di questi modelli era l'assenza di una mitragliatrice coassiale. Il Valentine VIII era dotato di un nuovo motore A.E.C; il Valentine IX era invece dotato di nuovi motori della GMC, inizialmente da 130\u00a0hp e in seguito da 165\u00a0hp.\nValentine X.\nQuesta versione aveva una torretta nuovamente riprogettata, sempre a due posti, ma capace di ospitare sia il cannone 6 libbre sia una mitragliatrice coassiale. Il motore era il GMC da 165\u00a0hp.\nValentine XI.\nL'ultima versione era dotata di cannone 75\u00a0mm e mitragliatrice coassiale, entrambi ospitati in una torretta a due posti. Il motore era ancora il GMC da 165\u00a0hp. Il muso costituito da piastre unite per rivettatura fu sostituito da uno ottenuto per fusione, come gi\u00e0 previsto nelle versioni canadesi VI e VII.\nVarianti.\nSelf Propelled 6 pdr., Valentine.\nIl \"S.P. 6 pdr., Valentine\" era un veicolo cacciacarri basato sullo scafo del Valentine. La torretta era sostituita da una sovrastruttura in grado di ospitare un cannone 6 libbre. Questa versione rimase allo stadio sperimentale: lo sviluppo fu interrotto poich\u00e9 dal Valentine VIII in poi la medesima arma fu montata in torretta.\nBishop.\nIl \"Carrier, Valentine, 25 pdr gun, Mk. I\", altrimenti conosciuto come \"Bishop\", era un semovente d'artiglieria sviluppato a partire dallo scafo del Valentine II. La torretta originale era sostituita da una grande sovrastruttura in grado di ospitare il cannone 25 libbre. Fu prodotto nel 1942 in 100 esemplari. Fu utilizzato in Nord Africa e in Sicilia.\nArcher.\nIl \"Self Propelled 17 pdr., Valentine\", meglio conosciuto con il nome di \"Archer\", era un veicolo cacciacarri basato sullo scafo del Valentine. La torretta era rimossa e sostituita da una sovrastruttura in grado di ospitare un cannone 17 libbre, orientato verso la parte posteriore del mezzo. Fu sviluppato a partire dal 1943 e prodotto in 665 unit\u00e0. Fu utilizzato in Italia e sul fronte occidentale.\nClose support.\nQuesta versione fu sviluppata per la 3\u00aa Divisione Neozelandese, operante nel teatro del Pacifico, a partire dal Valentine III. Per il ruolo di supporto ravvicinato alla fanteria era necessaria un'arma pi\u00f9 potente rispetto al 2 libbre del Valentine III; il cannone fu quindi sostituito con un mortaio da 3 pollici. Contemporaneamente, si risistem\u00f2 la strumentazione di tiro al servizio della nuova arma e si reimpost\u00f2 la stiva di munizioni per adattarla alle nuove munizioni (21 HE e 14 fumogeni ). Nove Valentine III furono trasformati; nel 1955 alcuni di questi erano ancora in servizio nell'Esercito Neozelandese.\nVersioni speciali.\nGettaponte.\nVersione adattata come veicolo gettaponte. Ogni brigata corazzata aveva in dotazione 6 di questi veicoli. Il ponte era normalmente portato richiuso al di sopra del carro; quando veniva esteso raggiungeva la lunghezza di 10 metri circa e poteva portare fino a 30 tonnellate. Questo modello oper\u00f2 sul fronte italiano e sul fronte occidentale.\nRampa.\nQuesta versione speciale fu costruita per la guerra in Estremo Oriente. Il modello era privo di torretta; al di sopra dello scafo era installato un ponte inclinato, dotato di rampe mobili incardinate alle estremit\u00e0. Lo scopo di questo mezzo era creare delle rampe per il passaggio di altri mezzi corazzati o motorizzati attraverso ostacoli altrimenti insuperabili. La fine della guerra arriv\u00f2 prima che questo veicolo potesse essere mai utilizzato in combattimento.\nValentine DD.\nI primi esemplari prodotti in serie di carro armato Duplex Drive furono dei Valentine, modificati a partire dalle versioni V, IX e XI. Il sistema Duplex Drive fu inventato da Nicholas Straussler e permetteva di trasformare dei normali carri armati in veicoli anfibi. Il sistema si basava su due modifiche fondamentali: la prima era l'installazione di un'elica nella parte posteriore del carro, per l'avanzamento nell'acqua. La seconda era un telone, installato sui parafanghi e sollevabile tutto attorno al carro. Sia il telone che la giunzione con lo scafo erano impermeabili. Lo scopo del telone era permettere un certo affondamento del carro nell'acqua, fino a raggiungere il punto di galleggiamento. Il telone si sollevava grazie ad un sistema ad aria compressa e poteva essere abbassato rapidamente. Una volta che il telone era abbassato il carro poteva combattere normalmente. Queste modifiche furono applicate a 625 Valentine, dalle fabbriche Metropolitan-Cammell Carriage and Wagon; il primo Valentine DD fu consegnato nel marzo 1943 e l'ultimo verso la fine del 1944. Il Valentine DD fu utilizzato perlopi\u00f9 per l'addestramento delle truppe, nel Regno Unito, in Italia e in India. Operativamente fu utilizzato solo un piccolo numero di esemplari, sul fronte italiano.\nLanciafiamme.\nIl Valentine fu utilizzato come base per testare due diversi prototipi di lanciafiamme. La prima versione fu sviluppata dalla A.E.C, in collaborazione con il \"Petroleum Warfare Department\"; questo modello prevedeva l'uso di idrogeno compresso per proiettare il liquido infiammabile. Da questo sistema fu derivato il lanciafiamme installato sul Churchill Crocodile.\nUna seconda versione fu sviluppata dal \"Ministry of Supply\" e prevedeva l'utilizzo di cordite. Entrambi i sistemi utilizzavano un serbatoio ausiliario a rimorchio per ospitare il liquido infiammabile.\nSminamento.\nIl Valentine fu utilizzato come banco di prova per vari sistemi di sminamento. Il pi\u00f9 importante fra questi fu lo Scorpion Mk. III: il sistema prevedeva un rullo rotante dotato di flagelli, mantenuto ad una certa altezza davanti al carro grazie a due bracci. Furono prodotti 150 di questi veicoli, a partire da Valentine II e III. Per installare questo meccanismo era necessario rimuovere la torretta: al suo posto veniva posta una sovrastruttura corazzata, contenente due motori Ford V8 per l'azionamento dello Scorpion. Nella sovrastruttura trovava spazio anche il capocarro e l'operatore dello Scorpion. Questi veicoli furono utilizzati per l'addestramento degli equipaggi, poi forniti dei pi\u00f9 moderni Sherman Crabs (Sherman dotati di sistema Scorpion).\nUn altro sistema di sminamento utilizzato sul Valentine fu l'\"Anti-Mine Roller Attachment Mk IB\" (AMRA), composto da rulli borchiati spinti dinnanzi al carro. Questo sistema fu adoperato da alcuni Valentine in Medio Oriente. Infine, rimasto solo allo stadio sperimentale, un altro equipaggiamento prevedeva l'utilizzo di una sorta di rastrello installato davanti al veicolo.\nMortaio.\nQuesta versione rimase solo allo stadio sperimentale. Prevedeva la rimozione della torretta e l'installazione di un mortaio da 24,8\u00a0cm, in grado di lanciare granate incendiarie.\nCuriosit\u00e0.\nPer spiegare il nome \"Valentine\" sono state proposte varie interpretazioni. La pi\u00f9 popolare afferma che il progetto del modello fu presentato al \"War Office\" il giorno di san Valentino, il 14 febbraio 1938, anche se altre fonti sostengono che il progetto fu presentato il 10 febbraio. Un'altra versione sostiene che il nome fu scelto in onore di Sir John Valentine Carden, l'uomo che guid\u00f2 lo sviluppo di molti veicoli della Vickers, morto tre anni prima. Una terza possibilit\u00e0 vede in \"Valentine\" l'acronimo di \"Vickers-Armstrong Ltd Elswick &amp; (Newcastle-upon) Tyne\". Infine, alcune fonti affermano che il nome era solamente un codice identificativo utilizzato dalla Vickers, senza particolare significati.."}
{"id": "639932", "revid": "729019", "url": "https://it.wikipedia.org/wiki?curid=639932", "title": "SOMUA S35", "text": "Il SOMUA S35 fu un carro armato di produzione francese impiegato durante la seconda guerra mondiale.\nProdotto fra il 1936 e il 1940 per equipaggiare le divisioni corazzate della cavalleria, era un carro medio veloce, relativamente agile, affidabile, dotato di buon raggio d'azione, con armamento e corazzature equivalenti a quelli Alleati o tedeschi, come il Panzer III.\nDurante l'invasione tedesca del maggio 1940, il SOMUA S35 dimostr\u00f2 di essere all'altezza dei carri avversari; tuttavia esso fu mal utilizzato dai comandi francesi, che lo utilizzavano come unit\u00e0 di supporto alla fanteria anzich\u00e9 come unit\u00e0 a s\u00e9 stante e non pot\u00e9 mai esprimere appieno il suo potenziale. Dopo la sconfitta della Francia nel giugno dello stesso anno, i SOMUA catturati furono riutilizzati dalle Potenze dell'Asse.\nUn modello derivato, il SOMUA S40, con sospensioni migliorate e modifiche sia allo scafo che alla torretta, sarebbe dovuto entrare in produzione nel luglio 1940.\nStoria.\nAgli inizi degli anni trenta l'Arm\u00e9e de terre, l'esercito francese, era equipaggiato con vecchi carri, spesso risalenti alla prima guerra mondiale, come il Renault FT ed oramai considerati obsoleti nel teatro di un'ipotetica guerra. Venne quindi deciso di avviare un programma di ammodernamento del parco mezzi da destinare ai propri reparti.\nSviluppo.\nNel giugno 1934 l'Arm\u00e9e de terre emise una specifica per la fornitura di un nuovo mezzo corazzato, designato \"Automitrailleuse de combat\" (AMC), destinato ai reparti di cavalleria. Le caratteristiche richieste erano:\nAl concorso rispose, nel 1935 \"la Soci\u00e9t\u00e9 d'Outillage M\u00e9canique et d'Usinage d'Artillerie\" (SOMUA), filiale di Schneider, realizzando un primo prototipo, denominato AC2, derivato dal Char D1 e D2. Il modello attrasse subito l'attenzione dei militari per le buone prestazioni. Un secondo prototipo denominato AC3, fu valutato delle autorit\u00e0 militari competenti. La commissione incaricata lo apprezz\u00f2 per le sue caratteristiche che, nonostante la massa di 19\u00a0t dovuta alla corazzatura da 40 a 55\u00a0mm di spessore, si rivel\u00f2 dotato di ottima velocit\u00e0 e manovrabilit\u00e0, e per il suo armamento, basato sul cannone automatico L32 calibro 47\u00a0mm combinato alla mitragliatrice con funzione contraerea calibro 7,5\u00a0mm.\nFu cos\u00ec avviata alla produzione una preserie di quattro veicoli, migliorati rispetto al prototipo e denominati \"AC4\". Questi primi veicoli erano dotati della torretta standard APX-4, munita di cannone 47 mm SA 34. Il 25 marzo 1936, il modello venne accettato come carro medio standard in dotazione alla Cavalleria, con il nome di Automitrailleuse de Combat mod\u00e8le 1935 S (o AMC 1935 S), e fu impartito un primo ordine di 50 esemplari. Il carro, gi\u00e0 all'epoca, fu pi\u00f9 comunemente conosciuto con il nome SOMUA S35.\nProduzione.\nPer la met\u00e0 del 1938 ne erano gi\u00e0 stati prodotti un centinaio. Alla data del 1\u00ba settembre 1939 gli esemplari prodotti erano 270. Di questi, 191 erano gi\u00e0 in servizio, 51 in deposito e 4 in fabbrica per delle operazioni di revisione. Con lo scoppio della guerra fu impartito un nuovo ordine di 200 unit\u00e0, portando l'ordinativo totale a 700 esemplari. Pi\u00f9 tardi fu deciso che dal 451\u00ba veicolo in avanti si sarebbe passati alla produzione del modello migliorato S 40. La produzione, terminata alla fine di maggio 1940 con la sconfitta della Francia, si attest\u00f2 su un totale di 427 esemplari costruiti. I veicoli prodotti in serie vennero dotati del cannone SA 35, al posto del SA 34.\nImpiego operativo.\nAl momento dell'invasione l'S35 armava le divisioni di cavalleria meccanizzata; 288 esemplari erano sulla linea del fronte all'inizio dell'invasione, suddivisi in tre divisioni. Ogni divisione aveva un organico di otto squadroni da dieci S35 ciascuno. Inoltre, ogni squadrone aveva in riserva 2 carri ed ogni comandante di reggimento e brigata era munito di un carro personale; il totale era quindi di 88 veicoli per divisione.\nAltri 31 esemplari erano tenuti di riserva, 49 erano ancora nei magazzini dello stabilimento di produzione e 26 stavano per essere ultimati. Questi veicolo furono pi\u00f9 tardi dislocati in unit\u00e0 ad hoc, come la 4\u00b0 DCR (\"Division Cuirass\u00e9e\", in italiano \"Divisione Corazzata\"), comandata da Charles De Gaulle, che ricevette 39 veicoli, la 4\u00b0 DLM (\"Division L\u00e9g\u00e8re M\u00e9canique\", in italiano, \"Divisione Meccanizzata Leggera\") che ne ricevette 10; altre unit\u00e0 ne ricevettero complessivamente 25.\nAlcune unit\u00e0 distrutte (1\u00b0, 2\u00b0 e 3\u00b0 DLM) furono ricostituite utilizzando qualcuno di questi S35 non subito utilizzati al fronte: la 1\u00b0 e la 2\u00b0 ne ricevettero 10 mentre la 3\u00b0 ne ottenne 10.\nL'S.35 serv\u00ec anche con la 7\u00aa Cuirassiers (25 esemplari) e un plotone di tre esemplari era presente nella 3\u00aa DLC (\"Division L\u00e9g\u00e8re de Cavalerie\", in italiano, \"Divisione Leggera di Cavalleria\")\nNel maggio 1940, durante la campagna di Francia, alle divisioni DLM fu affidato il difficile compito di insidiare le truppe tedesche avanzando rapidamente nei Paesi Bassi. La 2\u00b0 e 3\u00b0 DLM furono concentrate a Gembloux, tra Lovanio e Namur, dove erano assenti ostacoli naturali che potessero impedire l'avanzata alle truppe tedesche. Tra il 13 e il 15 maggio la 3\u00b0 e 4\u00b0 Panzer-Division ingaggiarono le divisioni francesi nella Battaglia di Hannut. L'esito della battaglia fu favorevole alle truppe tedesche; tuttavia gli S35 si comportarono bene, dimostrandosi superiori ai carri tedeschi. La 1\u00b0 DLM, che nel frattempo era stata mossa verso nord, fu riportata rapidamente verso sud di 200\u00a0km. Nella confusione e disorganizzazione che ne seguirono, la divisione fu incapace di esprimere il suo potenziale, e fu distrutta dalla 5\u00aa Panzer-Division tedesca il 17 maggio. Le altre divisioni DLM rimasero sulla difensiva; parteciparono alla Battaglia di Arras, durante la quale furono completamente annientate.\nIl carro, bench\u00e9 superiore a quasi tutti i corrispettivi tedeschi, non ebbe alcun vero peso nella campagna francese a causa di errori strategici e tattici. I francesi utilizzavano piccoli gruppi di carri, sparpagliati tra le divisioni di fanteria; ci\u00f2 costituiva un notevole svantaggio nel contesto della guerra lampo tedesca. Nonostante questo, il mezzo si rivel\u00f2 talmente buono da essere immediatamente riutilizzato dalle forze tedesche, sotto la designazione di \"Panzerkampfwagen 35-S 739(f)\". I tedeschi modificarono la cupola per l'osservazione, tagliandola ed installandovi un portellone. Gi\u00e0 nel dicembre del 1940 i tedeschi avevano creato un'unit\u00e0 equipaggiata con carri francesi: il 201\u00b0 \"Panzerregiment\", armato con 36 S35 e 82 Hotchkiss H-38. Durante il febbraio 1941 venne creato il 202\u00b0 \"Panzerregiment\". I due reggimenti vennero uniti all'interno della 100\u00aa \"Panzerbrigade\". Nel gennaio dello stesso anno fu anche creata il 301\u00b0 \"Panzerabteilung\", armato con veicoli francesi. Questo battaglione fu inviato in Finlandia durante giugno, e fu l'unica unit\u00e0 tedesca dotata di S35 a combattere sul fronte orientale.\nNel 1943 la 21\u00b0 e 25\u00b0 \"Panzerdivision\" \u2212 quasi totalmente distrutte dagli Alleati in Tunisia ed in Russia \u2212 furono riformate in Normandia utilizzando alcuni S.35. Alla data del 30 dicembre 1944 erano ancora segnalati venti S.35 in servizio nell'esercito tedesco.\nUna parte dei SOMUA catturati furono distribuiti fra gli alleati della Germania nazista. Alcuni esemplari furono ceduti agli italiani che li dislocarono in Sardegna; in seguito all'armistizio questi esemplari furono regalati alla Francia libera, dato che non potevano essere ormai di nessuna utilit\u00e0. Sei furono ceduti al Regno di Bulgaria che li utilizz\u00f2 all'interno di unit\u00e0 di polizia, e 2 esemplari furono dati all'Ungheria.\nAlcuni S.35 furono ceduti al Governo di Vichy che li trasfer\u00ec in Nord Africa, inseriti nel 12\u00b0 RCA (\"r\u00e9giment de Chasseurs d'Afrique\", in italiano, \"reggimento di Cavalleria d'Africa\"). In seguito al cambio di fronte delle truppe francesi nordafricane, che si unirono agli Alleati nel 1943, i SOMUA operarono durante la Campagna di Tunisia contro italiani e tedeschi. Dopo aver sfilato durante la parata per la vittoria in Tunisi, la 12\u00b0 RCA fu dotata di carri americani M4 Sherman, e gli S35 furono dismessi.\nSuccessivamente alla liberazione della Francia nel 1944, fu creata un'unit\u00e0 corazzata, la 13\u00b0 \"R\u00e9giment de Dragons\", usando materiale di produzione francese, fra il quale 17 S35.\nDescrizione tecnica.\nIl SOMUA S.35 fu un carro armato di concezione moderna le cui caratteristiche verranno riprese in seguito da carri quali l'M4 Sherman americano.\nL'equipaggio era composto da tre componenti (capocarro, operatore radio e pilota), dislocati in un'unica compartimentazione sprovvista di separazioni. L'equipaggio accedeva al carro attraverso una botola situata sul lato sinistro del carro. Era presente un'altra botola d'emergenza sul fondo del carro.\nIl capocarro sedeva su una seggiola imperniata sul fondo del compartimento ed in grado di ruotare. Le mansioni di caricamento e puntamento delle armi in torretta erano altres\u00ec compito del capocarro, essendo la torretta progettata per ospitare una sola persona. Le munizioni erano stivate in apposite rastrelliere disposte all'interno delle fiancate.\nIl pilota sedeva nella parte anteriore sinistra del carro; la visione esterna era possibile attraverso una finestrella corazzata frontale, richiudibile in battaglia. Quando tale finestrella era abbassata, la visuale era ridottissima: un episcopio frontale e due fessure a destra e sinistra.\nL'operatore radio sedeva alla destra del pilota: a sua disposizione erano installati due set radio. Davanti alla sua postazione era presente una fessura per la visione esterna.\nLo scafo e la torretta erano ricavati entrambi attraverso fusione; lo scafo era composto da tre sezioni saldate insieme. Una parte, a forma di \"ciotola\", formava la base del carro; le altre due parti creavano la sovrastruttura. Di queste due parti, una formava la parte anteriore del carro, ospitando la torretta e il compartimento per l'equipaggio; l'altra ospitava il compartimento destinato al motore e alla trasmissione. Questa soluzione, fortemente innovativa per l'epoca, garantiva un'elevata protezione. Il punto debole della corazzatura era costituito dalla saldatura che univa le sezioni superiori a quella inferiore; in quella zona un solo colpo di scarsa potenza poteva facilmente squarciare lo scafo. Tutte le aperture dello scafo e della torretta, compresi gli organi per la visione esterna e l'anello della torretta, erano dotati di materiali sigillanti; ci\u00f2 permetteva l'isolamento completo dell'ambiente interno, proteggendo l'equipaggio dall'eventuale utilizzo di gas tossici.\nSul parafango destro, in posizione anteriore, era situato un fanale protetto da corazzatura.\nLa torretta monoposto APX-4, la medesima utilizzata sul Char B1, era a brandeggio elettrico, ma per l'aggiustamento della mira era anche disponibile il classico sistema di rotazione manuale. Nella parte posteriore destra della torretta vi era installata una botola per il capocarro. A sinistra e destra erano presenti delle fessure per la visione esterna, dotate di episcopi. Al di sopra della torretta era installata una cupola, in grado di ruotare di 360\u00b0. All'interno di questa si trovavano i principali strumenti d'osservazione del capocarro: un periscopio binoculare e due episcopi. Poco a destra rispetto alla cupola era presente una piccola apertura che poteva essere utilizzata per esporre bandiere di comunicazione senza bisogno di aprire il portellone della torretta.\nL'armamento era composto da un cannone da 47 mm SA 35 ed una mitragliatrice coassiale MAC 1931C calibro 7,5mm, inseriti in due mantelletti separati. La mitragliatrice era installata in maniera non ottimale, ed aveva la possibilit\u00e0 di muoversi orizzontalmente, indipendentemente dalla torretta, di soli 10\u00b0. Al di sopra della mitragliatrice era installato un telescopio. All'esterno della torretta era possibile installare una mitragliatrice per la difesa antiaerea. Lo stock di munizioni era composto da 118 proiettili per il cannone (90 AP e 28 HE) e 2.250 colpi per mitragliatrice.\nLe sospensioni furono progettate da Eug\u00e8ne Brilli\u00e9, gi\u00e0 noto per aver sviluppato il carro armato francese Schneider CA1. Egli lavor\u00f2 in collaborazione con le fabbriche ceche della \u0160koda e bas\u00f2 il suo progetto su quello del carro LT vz. 35: otto ruote accoppiate, assemblate su due carrelli, a loro volta montate su un carrello dotato di molle a balestra. Una nona ruota era disposta in fondo al treno di rotolamento, dotata di sospensione autonoma. Il tutto era protetto da una scudatura metallica, rimovibile per le operazioni di manutenzione. I primi 50 veicoli erano dotati di cingoli consistenti di 144 sezioni da 75\u00a0mm ciascuna; i veicoli successivi furono dotati di cingoli costituiti da 103 sezioni da 105\u00a0mm ciascuna. L'apparato di sospensioni era comunque piuttosto fragile e complicato, e richiedeva un'attenta manutenzione.\nIl motore SOMUA V8 da 190\u00a0hp, uno dei migliori a disposizione dell'esercito francese, garantiva al carro una buona mobilit\u00e0 e due capienti serbatoi autosigillanti posizionati nella parte posteriore dello scafo, rispettivamente da 100 e 410 litri, una notevole autonomia. Questi erano separati dal compartimento da combattimento da un setto ignifugo. Il motore spillava il carburante dal serbatoio pi\u00f9 piccolo che a sua volta si riempiva traendo carburante dal serbatoio pi\u00f9 grande. La manutenzione su sospensioni e motore erano lunghe e difficoltose a causa della scarsa accessibilit\u00e0 a questi elementi; sui veicoli di produzione pi\u00f9 tarda questo fattore fu preso in considerazione e furono apportate modifiche allo scafo, aggiungendo dei portelloni per facilitare l'accesso alle componenti interne.\nL'S35 era dotato di un sistema di estintori automatici, posizionati in punti critici del carro e contenenti bromuro di metile.\nIl veicolo doveva inoltre essere dotato di apparecchiatura radio; in realt\u00e0 tale strumentazione non fu installata su tutti i veicoli.\nFunzione tattica.\nCome i britannici e i sovietici, anche i francesi erano convinti della necessit\u00e0 di una stretta divisione di funzioni fra i carri da cavalleria e i carri da fanteria. L'esercito francese si stava disponendo per combattere una guerra difensiva; tuttavia prese in considerazione l'ipotesi realistica che le vicende della guerra avrebbero portato alla necessit\u00e0 di condurre offensive. La teoria militare dell'epoca scomponeva le offensive in due distinte azioni: lo sfondamento delle linee nemiche e la penetrazione all'interno del territorio nemico. Ognuna di queste due fasi veniva svolta da carri diversi. Il Somua S35 era ottimizzato per svolgere la seconda di queste fasi: dotato di buona velocit\u00e0 e autonomia, armato con un potente cannone, poteva facilmente distruggere i Panzer III tedeschi, mentre la sua spessa corazzatura lo rendeva quasi immune al fuoco nemico. Per questi motivi l'S35 \u00e8 ad oggi considerato il miglior carro medio degli anni trenta. All'epoca, invece, l'opinione della cavalleria francese era ben diversa: riteneva infatti il carro imperfetto in molti aspetti.\nTre erano i principali difetti attribuiti al mezzo, rispettivamente sul piano tattico, operativo e strategico.\nIl principale difetto tattico era la cupola senza portellone superiore, che obbligava il comandante a combattere chiuso all'interno, con la conseguente visuale limitata. Questo problema fu causato dall'adozione, legata a motivi di budget, della torretta standard \"APX\", ugualmente montata su altri carri francesi dell'epoca.\nIl difetto operativo era la scarsa affidabilit\u00e0 meccanica e la difficolt\u00e0 di manutenzione di sospensioni e motore, soprattutto nei primi esemplari della produzione.\nIl difetto strategico era l'alto prezzo per unit\u00e0 e la difficolt\u00e0 di produzione dello scafo ottenuto per fusione. Ci\u00f2 implic\u00f2 che il numero complessivo di S35 prodotti rimase basso. Fu quindi preferita la produzione dell'Hotchkiss H35, pi\u00f9 economico ma con corazzatura, velocit\u00e0 e armamento inferiori. Per rimediare alle limitate possibilit\u00e0 dell'industria francese di produrre le parti dello scafo, nel 1940 furono contattati dei produttori americani; queste trattative furono comunque fermate dalla disfatta di giugno.\n\u00c8 da notare come, fra i difetti rilevati, non fosse presa in considerazione la torretta monoposto: il carrista al suo interno doveva assolvere le funzioni di capocarro, manovrare la torretta, caricare e puntare l'arma.\nProgetti.\nDall'S35, SOMUA svilupp\u00f2 nel 1937 il Char Automoteur Somua S Au 40, un semovente d'artiglieria. Il veicolo era dotato di un cannone da 75\u00a0mm, installato nello scafo, a destra del pilota. La torretta venne modificata rimuovendo il cannone. Il treno di rotolamento era dotato di una ruota extra per migliorare le capacit\u00e0 fuori strada, e lo scafo fu ampliato. Ne furono ordinati 72 nel maggio 1940, ma fu costruito un solo prototipo.\nPer rimediare alle criticit\u00e0 che l'S.35 aveva mostrato, SOMUA present\u00f2 nel 1939 il prototipo AC5. Il progetto, che avrebbe in seguito preso il nome di SOMUA S40, era basato sul telaio del SAu 40, dotato di una torretta saldata ARL 2C e di un nuovo scafo \u2212 ottenuto per fusione come il precedente - progettato per ridurre i costi di produzione e aumentare la qualit\u00e0 della corazzatura. Un nuovo tipo di sospensioni aumentava la mobilit\u00e0 del mezzo. L'S.40 era pi\u00f9 pesante rispetto all'S35 di circa 400\u00a0kg; per compensare, lo scafo fu abbassato di 14\u00a0cm. Il nuovo motore era in grado di erogare 230\u00a0hp, alzando la velocit\u00e0 massima fino a 45\u00a0km/h; tuttavia il nuovo propulsore non fu disponibile fino all'estate del 1940.\nL'armamento e gli spessori di corazza rimanevano uguali, ma erano gi\u00e0 stati condotti dei test - che avrebbero eventualmente condotto ad un modello \"S.41\" \u2212 per installare una nuova torretta corazzata da piastre saldate da 60\u00a0mm. Un primo ordine di produzione di 50 veicoli fu impartito il 21 settembre 1939; il nuovo S40 sarebbe dovuto diventare il principale modello delle forze corazzate francesi. Per sfruttare al massimo le scorte di materiale disponibile, fu pianificato di realizzare i primi 160 esemplari con un progetto \"intermedio\", cio\u00e8 installando sull'S40 la torretta dell'S.35. Tuttavia, nessun esemplare fu completato prima della disfatta.\nDopo l'armistizio, i tedeschi pensarono di far ripartire la produzione di SOMUA. Il 28 maggio 1941, l'ambasciatore tedesco in Francia Otto Abetz concluse un accordo con il governo francese di Vichy, il Protocollo di Parigi. Questo includeva l'intenzione di produrre 800 S40: 200 sarebbero stati destinati alla Francia mentre i rimanenti 600 sarebbero andati ad Italia e Germania. Tuttavia, Hitler temette la possibilit\u00e0 di un riarmo francese e declin\u00f2 la ratificazione del trattato.\nNel novembre 1940 il governo giapponese chiese alla Germania di permettere la produzione di carri SOMUA da acquistare. Quando il Giappone entr\u00f2 in guerra nel 1942, venne deciso che sarebbero stati prodotti 250 S.40 da destinare all'Esercito imperiale giapponese; il primo esemplare sarebbe stato consegnato entro 12 mesi, e la produzione avrebbe raggiunto gli 8 esemplari al mese dopo 18 mesi. Tuttavia questo accordo rimase solo un progetto mai realizzato.\nNel 1942 il Governo di Vichy ottenne il permesso di re-equipaggiare le proprie truppe con i SOMUA S40; il modello era diventato oramai obsoleto, e i tedeschi non lo trovavano pi\u00f9 utile. Due versioni furono considerate, entrambe equipaggiate con torretta FCM, sviluppata originariamente per il Char G1. La prima versione utilizzava un cannone SA 35 manovrato da due carristi in torretta; la seconda versione prevedeva il pi\u00f9 potente cannone SA 37, manovrato da 3 carristi. Fu impostata la produzione di 135 veicoli, per equipaggiare tre squadroni da 45 carri ciascuno, ma la produzione fu fermata nel novembre 1942 quando anche i territori amministrati dal Governo di Vichy furono occupati (Operazione Anton).Tuttavia fu portato avanti un progetto clandestino, che svilupp\u00f2 il SARL 42, dotato della torretta ARL 3 e di un cannone da 75\u00a0mm L/32 o L/44 ed era previsto l'utilizzo di un telemetro ottico per mirare. Per limitare il peso, la corazza laterale doveva essere ridotta a 30 millimetri.\nNel 1945 fu proposto di costruire un modello cacciacarri, equipaggiando i rimanenti scafi dei carri S.35 con una sovrastruttura armata con il cannone 17 libbre britannico.\nVersioni e varianti.\nPrototipi.\nPrimo prototipo.\nUtilizzatori.\nNel febbraio 1944 i tedeschi assegnarono all'esercito bulgaro una fornitura di 19 carri Hotchkiss H.39 e sei SOMUA S.35 in sostituzione dei precedenti PzKpfw II e PZKpfw III ordinati.. I carri francesi vennero assegnati alla polizia e destinati alla lotta antipartigiana. Alla fine dal mese di agosto 1944, con il deteriorarsi dell'amicizia bulgaro-tedesca, venne a cessare la fornitura di qualsiasi pezzo di ricambio destinato alle forze corazzate bulgare. Nei primi giorni del settembre 1944 la guerriglia partigiana contribu\u00ec ad un colpo di Stato, che fece cadere il governo filotedesco del Primo Ministro Bogdan Filov. A partire dal 5 settembre le forze armate bulgare attaccarono, supportate dai mezzi corazzati della Bronirana brigada, le forze tedesche presenti sul territorio nazionale, costringendole alla ritirata, e catturando molti prigionieri. Il giorno otto dello stesso mese la Bulgaria dichiar\u00f2 guerra alla Germania e, a partire dal 28 settembre, le forze armate furono impiegate contro i tedeschi in Jugoslavia. Nessuno dei carri francesi ricevuti sopravvisse alla guerra..\nDopo l'entrata in guerra dell'Italia, il 10 giugno 1940, divenne evidente che la dotazione di carri armati medi del Regio Esercito era largamente insufficiente. Infatti il grosso degli esemplari in servizio era rappresentato dai carri leggeri L.3/33 ed L.3/35. Il 30 dicembre 1940 le autorit\u00e0 tedesche offrirono agli italiani, tramite il generale tedesco Wilhelm Ritter von Thoma, la cessione di un consistente numero di carri leggeri Renault R.35, medi SOMUA S.35 e pesanti Char B.1 di preda bellica. Il 15 gennaio 1941 l'offerta venne incrementata a:\nLa Direzione Generale della Motorizzazione mand\u00f2 in Francia un'apposita commissione per ispezionare i carri. Il rapporto della commissione, datato 23 gennaio 1941, rifer\u00ec che i carri risultavano idonei all'impiego, risultando per\u00f2 notevolmente lenti, tranne gli S.35, e tutti privi di radio.\nNel corso del 1941 almeno 32 carri SOMUA S.35 furono trasferiti in Italia, tramite ferrovia. Lo Stato Maggiore dell'Esercito decise di assegnarli al 4\u00ba Reggimento Carristi, su sei battaglioni carri. Il 4\u00ba Reggimento venne incaricandolo di costituire un battaglione S.35 da assegnare successivamente 131\u00ba Reggimento fanteria carrista della Divisione Corazzata Centauro. La prima intenzione dello Stato Maggiore del Regio Esercito fu di inviare un plotone di Renault R.35 ed uno di SOMUA S.35, accompagnati da quattro autoblindo AB.40 del Reggimento Nizza Cavalleria in Africa Settentrionale.\nIl 27 agosto 1941 questa decisione venne abbandonata per la scarsa disponibilit\u00e0 di munizioni e parti di ricambio dei carri di origine francese. Nel frattempo le autorit\u00e0 tedesche decisero di utilizzare tutti i rimanenti carri di preda bellica e comunicarono alle autorit\u00e0 italiane che avrebbero ceduto un totale di 124 carri R.35 e 32 SOMUA S.35. Il 25 dicembre 1941 ne risultavano in servizio complessivamente 32, assegnati al battaglione CC del 131\u00ba Reggimento Corazzato, disloccato in Sardegna.\nI carri Somua non piacquero comunque fin dall'inizio. Il genenerale Zanussi scrisse: \"\"Parve ad un certo momento che la cessione del carro medio francese Somua di preda bellica, fosse in grado di risolvere la situazione; e fu un'illusione di breve durata, perch\u00e9 il tipo era lento ed insufficientemente armato\".\" Al riguardo lo studioso Lucio Ceva commenta: \"Le opinioni di Zanussi risultano in netto contrasto con ogni ragionevole considerazione tecnica. Solo nel 1942-43 il carro risulter\u00e0 superato\". Dolpo l'armistizio dell'8 settembre 1943 i carri S.35 presenti in Sardegna ebbero un limitatissimo impiego bellico contro le forze tedesche in ritirata verso la Corsica, ed in seguito furono riconsegnati alle forze della Francia Libera del generale Charles de Gaulle."}
{"id": "639937", "revid": "1305772", "url": "https://it.wikipedia.org/wiki?curid=639937", "title": "Q1", "text": ""}
{"id": "639938", "revid": "1586519", "url": "https://it.wikipedia.org/wiki?curid=639938", "title": "Villa Molin", "text": "Villa Molin \u00e8 una villa veneta di Padova, nella localit\u00e0 di Mandria, progettata nel 1597 dall'architetto vicentino Vincenzo Scamozzi (1548 \u2013 1616), architetto, scenografo, trattatista di ampia cultura operante a Vicenza e nell'area veneziana, dove fu la figura pi\u00f9 importante tra Andrea Palladio e Baldassare Longhena.\nTra le sue opere pi\u00f9 importanti vi sono le Procuratie Nuove di Piazza San Marco, la chiesa di S.Nicol\u00f2 da Tolentino che lo resero celebre tra i patrizi veneti tra cui la famiglia Molin.\n\u00c8 caratterizzata da una pianta centrale quadrata e ingentilita dall'elegante pronao con colonne ioniche che si affaccia sul canale di Battaglia.\nLa planimetria della villa mostra una straordinaria coerenza geometrica, basata sul quadrato, che determina la forma sia della villa che della sala centrale. La struttura dei volumi \u00e8 particolarmente nitida, articolata nel blocco principale, la copertura emergente dalla sala centrale e la loggia sul fiume. Quest\u2019ultima \u00e8 una vera e propria sala aperta, una sorta di belvedere da cui ammirare l\u2019esterno, senza per\u00f2 che vi siano scale che consentano di scendere. La sala centrale \u00e8 maestosa, ottenuta con due cubi sovrapposti, una sorta di cortile esterno, illuminato dall\u2019alto non da un oculo ma da quattro grandi finestre termali. Il pianoterreno \u00e8 un vero e proprio corpo di fabbrica in s\u00e9 compiuto, articolato intorno a una vasta sala quadrata con una virtuosistica volta ribassata.\nStoria.\nLa villa affonda le sue origini nell'epoca feudale: pare infatti che qui sorgesse il castello della Mandria, eretto nel 905 da Gauslino Transalgardi sulle terre che la sua famiglia governava, in qualit\u00e0 di conti, sin dal 775. Nel 1183 l'imperatore Federico Barbarossa conferm\u00f2 i privilegi dei Transalgardi a una loro diramazione, i Forzat\u00e8 Capodilista.\nUn documento del 1470 attesta che Gabriele Capodilista lasci\u00f2 alla moglie Romea una \u00abDomus magna, cum corte horto, bruolo, gastaldia [...] in villa Mandria propte pontem altum\u00bb. Alla met\u00e0 del secolo successivo i Capodilista ricostruirono la chiesa del villaggio e, con l'occasione, la stessa residenza.\nNello stesso periodo fanno la sua comparsa i Molin, patrizi veneziani, che cominciano ad acquistare propriet\u00e0 alla Mandria spesso dagli stessi Capodilista. Gi\u00e0 nel 1550 essi dichiarano il possesso di una \u00abcasa di muro e brolo per uso\u00bb.\nNel 1597 Nicol\u00f2 Molin di Vincenzo, all'apice della sua carriera come ambasciatore della Repubblica di Venezia, affid\u00f2 all'architetto Vincenzo Scamozzi, il progetto di una residenza di campagna degna della sua famiglia. Le esigenze di lavoro e di rappresentanza della famiglia Molin richiedevano una villa che dominasse il paesaggio e fosse in stretto contatto con il fiume. Per rendere omaggio alla fama della famiglia fu scelto il pi\u00f9 prestigioso architetto del tempo nella citt\u00e0 di Venezia, appunto Vincenzo Scamozzi. I lavori iniziarono gi\u00e0 alla consegna del progetto, ma nel 1608 il committente mor\u00ec improvvisamente.\nIl complesso torn\u00f2 quindi ai Capodilista grazie al diritto di prelazione. Nel 1684 Sigismonda Capodilista lasci\u00f2 la villa ai figli Naimero e Pio Conti, alla cui famiglia rimase sino al 1768 quando mor\u00ec Carlo Vincenzo Conti. In quell'occasione, il commissario liquidatore Giovanni Belli vendette la villa a Caterina Sagredo Barbarigo, ma gi\u00e0 pochi anni dopo la compr\u00f2 Antonio Capodilista. Tornata cos\u00ec ai suoi antichi proprietari (ai quali si deve un radicale restauro concluso nel 1777), nel 1778 pass\u00f2 per eredit\u00e0 agli Emo (detti Emo Capodilista in seguito al matrimonio tra Leonardo Emo e Beatrice Capodilista).\nDopo il 1812 la villa passa a Paolina Drusilia in Vettor Pisani Moretta, successivamente alle famiglie Pisani, Vanni, Dondi dall'Orologio. A questi si deve un restauro che risistema un bene ormai degradato. Nei primi anni novanta dell'Ottocento si sottopongono a restauro conservativo la copertura, la volta centrale affrescata e le pertinenze esterne quali intonaci a marmorino, lapidei e statuaria.\nUn annesso pass\u00f2 invece alla famiglia Giusti del Giardino che lo trasform\u00f2 nell'odierna villa Giusti. Fu qui che, il 3 novembre 1918, venne firmato il noto armistizio di Villa Giusti dopo alcuni giorni di negoziati tenuti proprio a villa Molin.\nNel 1955 fu acquistata dall'imprenditore Iginio Kofler al quale si devono nuovi lavori di restauro.\nDescrizione.\nL'edificio rispetta perfettamente, eccetto che per la posizione delle scale, aggiunte nell'Ottocento, il progetto rappresentato da Scamozzi nel suo trattato. La nitida struttura dei volumi (corpo di fabbrica, loggia e copertura emergente della sala centrale) sono elementi caratterizzanti della villa.\nLa villa, in quanto principale residenza dei Molin, situata in un contesto suburbano, combina infatti soluzioni consolidate nelle architetture di villa con altre pi\u00f9 propriamente urbane.\nL\u2019edificio si affaccia direttamente sugli argini del canale Battaglia, senza alcuna mediazione rispetto al territorio: la grande loggia, alta sul pianterreno, \u00e8 allineata ai muri che chiudono la propriet\u00e0 lungo la via pubblica. La loggia non solo non \u00e8 al centro del complesso costituito da villa e fabbriche rurali, ma non \u00e8 nemmeno il luogo da cui si accede alle stanze principali.\nLa loggia di villa Molin sembra disegnata a partire da un esempio antico: come nella sala del portico di Ottavia, e diversamente dalle logge sporgenti della Rotonda o di villa Chiericati, le colonne d\u2019angolo diventano pilastri con entasi agganciati ai muri laterali.\nCoperta da una volta a padiglione, con dimensioni molto vicine a una camera di \u201cduoi quadri in lunghezza\u201d ampia quanto la pianta centrale ma indipendente dalla suddivisione interna degli ambienti, la loggia appare piuttosto come una sala aperta, e se si considerano le balaustre interposte alla colonne e l\u2019impiego di capitelli ionici con volute diagonali, non sembra errato considerare il pronao una facciata che richiede una visione di scorcio, offrendosi allo sguardo dei passanti sulla via e sul canale come su una strada cittadina.\nIl pianterreno, oggi in parte nascosto dall\u2019innalzamento degli argini \u00e8 un piano di fabbrica in s\u00e9 compiuto e non, come nella Rocca Pisana, un basamento sul quale impostare il livello principale: \u00e8 interamente rivestito da un bugnato piatto, ha ingressi indipendenti su ogni lato, e il rapporto dimensionale (14 piedi) rispetto al piano nobile (24 piedi) supera, anche se di poco, quello gi\u00e0 notevole di 1:2 utilizzato alla Malcontenta, avvicinandosi piuttosto a quello dei palazzi di Sanmicheli o alla villa Verlato.\nIl piano nobile ha la stessa divisione planimetrica del pian terreno, focalizzata sull\u2019ampia sala centrale quadrata che impegna tutta l\u2019altezza del fabbricato, prendendo luce dalle ampie finestre del tiburio. I quattro vestiboli voltati formano con l\u2019aula centrale un impianto a croce greca e definiscono gli spazi delle stanze private e dei salottini laterali.\nll salone centrale, presenta tradizionali elementi rinascimentali, come le finestre incorniciate da serliane al primo piano, il ripetersi di figure geometriche regolari sia in pianta che in alzato. Queste caratteristiche non rispondono unicamente a un\u2019esigenza \u201cintellettuale\u201d dell\u2019architetto, ma sembrano anche il risultato di nuove esigenze della committenza, a partire dalle quali Scamozzi giunge a una nuova interpretazione della villa a pianta quadrata gi\u00e0 precedentemente sviluppata da Serlio, Palladio e dallo stesso architetto.\nA differenza di Palladio, per cui i cortili sono spesso dei vuoti di risulta rispetto al disegno del costruito o elementi di collegamento tra diversi corpi edilizi, per Scamozzi il cortile \u00e8 baricentro fisico e concettuale dell\u2019edificio, costantemente quadrato, intorno al quale si organizza la planimetria. Nel caso di Villa Molin si trasforma in un eccezionale vuoto a tripla altezza, quasi un cortile coperto.\nNel fronte principale sopra il timpano, che a sua volta \u00e8 elevato sul colonnato, tre statue acroteriali, non originali, decorano la copertura. Le altre facciate hanno finestre architravate che incorniciano la serliana centrale e piccole finestre al sottotetto. Quest\u2019ultimo \u00e8 a quattro falde e nel centro \u00e8 sormontato da un tiburio quadrato, aperto in ampie finestre a lunetta, a sua volta coperto a piramide. Le stanze al piano terreno, compresa quella centrale, hanno soffitti voltati in cotto. Il ballatoio, su cui si aprono le porte delle stanze del piano superiore, \u00e8 sostenuto da un cornicione poggiato su pilastri di ordine dorico; una modanatura aggettante, in corrispondenza della falda del tetto, sottolinea l\u2019imposta della volta. Il riquadro centrale rappresenta una cornice in stucco, mentre quattro vele sono sistemate ai lati dei finestroni.\nNessun elemento in pietra, tranne il davanzale, segna le finestre e diversamente che in altre fabbriche isolate \u2013 come nella Rocca Pisana dove Scamozzi, pur distinguendosi nettamente, tratta prospetto principale e laterali con pari dignit\u00e0 formale \u2013 qui la serliana \u00e8 definita solo dall\u2019architrave appena sporgente, ma i sostegni sono semplicissimi pilastri quadrangolari senza capitello.\nInigo Jones, nel suo viaggio del 1613-1614, visit\u00f2 villa Molin con molto interesse. Ancora se ne rammentava nel 1636 quando in una nota ai Quattro Libri di Palladio, discuteva il rapporto fra colonne su piedistallo e balaustrate. Dichiara infatti di prendere spunto da villa Molin per le colonne corinzie poggianti sul pavimento della loggia, senza piedistallo \u201ccome ho fatto a Greenwich, nella loggia verso il parco, e come ho visto a Ponte della Cagnia vicino a Padova in una villa del Clarissimo Molin\u201d. Questa soluzione venne praticata anche in molte fabbriche \u201cpalladiane\u201d dell\u2019Inghilterra fra XVII e XVIII (per rimanere ad alcuni esempi riportati nel Vitruvius Britannicus: da Gunnesbury House e Amesbury House fino a Wanstead di Colin Campbell), poich\u00e9 permette di alzare una loggia all\u2019antica sopra un pianterreno di buone dimensioni come richiedevano le moderne esigenze inglesi.\nJohn Soane ritrae villa Molin in un disegno del 1780, oltre a lui molti si recheranno in Italia per ammirarne le opere d\u2019arte e si soffermeranno sulla produzione di Scamozzi.\nDecorazione interna.\nLa complessa decorazione pittorica del piano nobile si adegua all\u2019impostazione dell'edificio seguendo la classica sovrapposizione degli ordini nelle colonne dipinte e negli altri elementi architettonici inseriti.\nIl restauro di Kofler riport\u00f2 alla luce gli affreschi originali, eliminando alcuni decori ottocenteschi non coerenti con la struttura e l\u2019originale visione della villa.\nGli affreschi sono attribuiti a Pietro Antonio Cerva (1640-1683 circa).\nNel salone centrale virtuali architetture, dipinte in prospettiva, ricoprono per intero le pareti e la volta, creando un insieme di grandiosit\u00e0 che ricorda le aule termali romane studiate in giovent\u00f9 da Scamozzi. Una reale balaustra lignea, dipinta a imitazione del marmo, individua i diversi piani e abbraccia tutto lo spazio. Al di sotto di questa scanalate lesene doriche inquadrano gli archi d\u2019accesso. La policromia accentua la variet\u00e0 e l\u2019illusione di profondit\u00e0 degli spazi. Sopra la balaustra, le architetture virtuali propongono colonne ioniche di marmorino verde con capitelli e basi dorate. Nicchie e cammei ovali in monocromo violetto abbracciano e sovrastano le quattro porte centrali. Vi si narrano episodi della vita di Enea, il pi\u00f9 valoroso dei Troiani dopo Ettore.\nAl di sopra delle otto porte angolari, finti cassettonati e vasi di fiori, contribuiscono ad accentuare la dimensione prospettica di tutto l\u2019impianto quadraturistico. La volta si innalza da un lineare cornicione dipinto; negli angoli, colonne corinzie di marmo rosso delimitano otto profonde soggette da cui si affacciano musici e altre persone. Gli stemmi delle famiglie Capodilista e Conti sono sui quattro angoli.\nNelle quattro vele sono raffigurati quattro putti che rappresentano le stagioni, segno del passare del tempo e tema frequente delle raffigurazioni nelle ville.\nNel riquadro al centro sono raffigurati Aurora e Titone, sotto lo sguardo di Diana e di due amorini. Il mito narra che la dea Aurora si innamor\u00f2 dell\u2019eroe troiano Titone, ma si dimentic\u00f2 di chiedere per lui l\u2019eterna giovinezza. Alla fine, ridotto a sola voce lo trasform\u00f2 in cicala.\nNei quattro vestiboli voltati a botte, le sovrapporte sono ornate da cartigli con vedute di ville della famiglia Capodilista, compresa Villa Molin.\nOltre ad essere un ampliamento della superficie del salone, i vestiboli, che formano con l\u2019aula la croce greca, servono per dividere in gruppi distinti le stanze padronali ed i salottini razionalmente disposti. Ne risultano quattro appartamenti distinti per i quali il salone \u00e8 il luogo comune di rappresentanza e di ritrovo, ideale vastissimo e fresco soggiorno estivo, riparato ed elegantemente decorato.\nGli affreschi creano un prolungamento del salone utilizzando gli stessi colori, luminosi e dorati movimentando il ricco telaio architettonico e prospettico.\nFanno da originale contrasto i leggeri e delicati stucchi realizzati nel tardo settecento dalla famiglia Capodilista che decorano con volute, tralci e camei le camere e i salottini.\nIl parco.\nConsiderato uno dei pi\u00f9 bei parchi storici, il giardino di villa Molin si estende su 33.000 metri quadri circondato da un'alta recinzione\nIl giardino all'italiana con viali di bosso e statue si basa sul progetto originario di Vincenzo Scamozzi.\nIl giardino romantico ha piante secolari e al tempo in cui la villa era abitata da Igino Kofler aveva un campo da tennis e tre buche da golf."}
{"id": "639941", "revid": "663182", "url": "https://it.wikipedia.org/wiki?curid=639941", "title": "Danis Tanovi\u0107", "text": "La sua fama deriva principalmente dal film \"No Man's Land\", vincitore dell'Oscar al miglior film straniero nel 2002.\nBiografia.\nDanis Tanovi\u0107 \u00e8 nato a Zenica, cittadina della Bosnia centrale, da genitori bosniaci. \u00c8 cresciuto a Sarajevo, dove ha frequentato le scuole. Ha anche completato la scuola di musica, sezione pianoforte. Tanovi\u0107 si \u00e8 poi iscritto all'Accademia delle Arti teatrali di Sarajevo, dove tuttavia ha dovuto interrompere gli studi a causa dell'assedio della citt\u00e0 nel 1992. Subito dopo, al seguito l'esercito bosniaco (ABiH) ha lavorato con una \"troupe\" che faceva riprese cinematografiche, prendendo parte anche a missioni pericolose. Il materiale che Tanovi\u0107 e quella squadra hanno prodotto \u00e8 da allora usato in numerosi film e \"reportage\" riguardanti l'assedio di Sarajevo e la guerra bosniaca. Verso la fine del 1994 Tanovi\u0107 ha lasciato quel gruppo con cui aveva lavorato per pi\u00f9 di 2 anni. Un anno dopo ha deciso di riprendere i suoi studi, questa volta a Bruxelles, la capitale del Belgio, completandoli con eccellenti voti nel 1997. Durante i suoi studi ha girato numerosi documentari acclamati dalla critica.\nPoco dopo Tanovi\u0107 ha iniziato a lavorare al suo primo progetto di film, intitolato \"No Man's Land\". Ne ha scritto la sceneggiatura e terminate le riprese nel 2001 e, lo stesso anno, presentato al festival di Cannes dove ha ricevuto il premio per la miglior sceneggiatura. Dopo Cannes sono seguiti numerosi premi, incluso il Premio Andr\u00e9 Cavens al miglior film e l'Oscar al miglior film straniero del 2002.\nIl secondo lungometraggio di Tanovi\u0107 \u00e8 stato \"L'enfer\", finito nel 2005, da una sceneggiatura dello scomparso Krzysztof Kieslowski e di Krzysztof Piesiewicz. Il film rappresentava il secondo capitolo della trilogia pianificata dal duo polacco e della quale era gi\u00e0 stato prodotto il \"Paradiso\" (girato da Tom Tykwer nel 2002), cui sarebbero seguiti l'Inferno e il Purgatorio. Ispirato a Medea di Euripide, \"L'enfer\" esplora le vite di tre sorelle, \"ognuna delle quali chiusa nella sua infelicit\u00e0, accudendo un fiore segreto di tormento, il cui seme fu piantato dal padre scomparso, con un terribile incidente nella loro giovinezza\" (da una critica di Peter Bradshaw).\nNel 2016 \u00e8 stato presente nella sezione Festa Mobile del 34\u00b0 Torino Film Festival con il film \"Smrt u Sarajevu\".\nTanovi\u0107, che ha sia la cittadinanza bosniaca che quella belga, vive a Sarajevo dove ha fondato un partito politico chiamato Na\u0161a Stranka (\"Il nostro partito\")."}
{"id": "639942", "revid": "154893", "url": "https://it.wikipedia.org/wiki?curid=639942", "title": "Danis Tanovic", "text": ""}
{"id": "639943", "revid": "1305772", "url": "https://it.wikipedia.org/wiki?curid=639943", "title": "Q2", "text": ""}
{"id": "639944", "revid": "287204", "url": "https://it.wikipedia.org/wiki?curid=639944", "title": "Otello Buscherini", "text": "Carriera.\nBuscherini debutta come giovanissimo pilota privato il 27 marzo 1966, durante la Temporada romagnola sul circuito cittadino di Riccione, gara valida per la Classe 60 del Campionato Italiano Velocit\u00e0, in sella a una Benelli 60 Super Privat. La moto \u00e8 scarsamente competitiva, ma il suo innato talento di guida viene subito notato da Francesco Villa che gli affida la Mondial-Villa 60 Beccaccino, dotata del motore progettato con il tecnico tedesco Peter D\u00fcrr. Al termine della stagione viene ingaggiato dalla Minarelli, classificandosi al secondo posto nel Campionato. La stagione successiva viene disputata in esclusiva alla Minarelli, conquistando nuovamente la piazza d'onore, sempre alle spalle del compagno di marca Paolo Sottili.\nLa svolte decisiva nella carriera sportiva di Buscherini \u00e8 rappresentata dal passaggio alla Malanca, dove stringe una forte amicizia con il figlio del proprietario, anima sportiva del neonato reparto corse, e diviene il pilota simbolo della piccola casa bolognese che, dopo la sua prematura morte, decider\u00e0 di ritirarsi dalle competizioni.\nEsordiente nel Motomondiale 1970 al Gran Premio motociclistico di Germania nelle classi minori del motomondiale, la 50 e la 125, ha gareggiato fino al momento della sua morte anche nelle classi 250 e 350 utilizzando motociclette di varie case tra cui Honda, Derbi e Kreidler.\nI suoi successi nei Gran Premi sono stati per\u00f2 conseguiti a bordo di Malanca (due vittorie in 125) e Yamaha (una vittoria in 350).\nOltre che nelle competizioni ufficiali del campionato mondiale, Buscherini gareggi\u00f2 nei campionati nazionali, conquistando vari titoli, e partecip\u00f2 a varie altre competizioni storiche del periodo, quali ad esempio la Temporada Romagnola.\nScomparve in un incidente di gara sul circuito del Mugello durante l'effettuazione della gara della Classe 250 del Gran Premio motociclistico delle Nazioni.\nPer celebrarne il ricordo, oltre a una associazione nata nel 2003, il comune di Forl\u00ec gli ha intitolato il \"Polisportivo Comunale Otello Buscherini\"."}
{"id": "639945", "revid": "834", "url": "https://it.wikipedia.org/wiki?curid=639945", "title": "T-50", "text": ""}
{"id": "639948", "revid": "161374", "url": "https://it.wikipedia.org/wiki?curid=639948", "title": "T-70/80", "text": ""}
{"id": "639951", "revid": "712828", "url": "https://it.wikipedia.org/wiki?curid=639951", "title": "Cattivi minori in Guerre stellari", "text": ""}
{"id": "639955", "revid": "15431", "url": "https://it.wikipedia.org/wiki?curid=639955", "title": "Furkapass", "text": ""}
{"id": "639959", "revid": "1305772", "url": "https://it.wikipedia.org/wiki?curid=639959", "title": "Q3", "text": ""}
{"id": "639960", "revid": "1305772", "url": "https://it.wikipedia.org/wiki?curid=639960", "title": "Q4", "text": ""}
{"id": "639963", "revid": "1305772", "url": "https://it.wikipedia.org/wiki?curid=639963", "title": "Q5", "text": ""}
{"id": "639964", "revid": "599013", "url": "https://it.wikipedia.org/wiki?curid=639964", "title": "Q6", "text": ""}
{"id": "639966", "revid": "1305772", "url": "https://it.wikipedia.org/wiki?curid=639966", "title": "Q7", "text": ""}
{"id": "639971", "revid": "198277", "url": "https://it.wikipedia.org/wiki?curid=639971", "title": "Q8", "text": ""}
{"id": "639975", "revid": "1305772", "url": "https://it.wikipedia.org/wiki?curid=639975", "title": "Q9", "text": ""}
{"id": "639976", "revid": "599013", "url": "https://it.wikipedia.org/wiki?curid=639976", "title": "Qa", "text": ""}
{"id": "639978", "revid": "599013", "url": "https://it.wikipedia.org/wiki?curid=639978", "title": "Qb", "text": "La sigla QB pu\u00f2 indicare:"}
{"id": "639979", "revid": "1543377", "url": "https://it.wikipedia.org/wiki?curid=639979", "title": "Jean Webster", "text": "Biografia.\nInfanzia.\nAlice Jane Chandler Webster nacque a Fredonia nel 1876, primogenita di Annie Moffett Webster e di Charles Luther Webster; sebbene per la maggior parte della sua vita si fece chiamare Jean, il suo nome di battesimo era Alice e cos\u00ec fu conosciuta fino a quando ebbe diciotto anni circa. Vivendo con sua madre, sua nonna e persino la sua bisnonna, Jean crebbe in un ambiente fortemente matriarcale e attivista: la bisnonna faceva parte del movimento Temperante e sua nonna si interessava di uguaglianza razziale e suffragio femminile.\nLa madre era una nipote di Mark Twain, mentre suo padre era il compagno di affari di Twain e successivamente l'editore di molti dei suoi libri tramite la Charles L. Webster and Company, casa editrice fondata nel 1884. Inizialmente gli affari ebbero successo, e quando Alice aveva cinque anni la famiglia si trasfer\u00ec in una grande dimora a New York, con casa delle vacanze a Long Island. Successivamente per\u00f2 la casa editrice incontr\u00f2 delle difficolt\u00e0 e la collaborazione con Mark Twain and\u00f2 deteriorandosi. Nel 1888, suo padre ebbe un esaurimento nervoso e, avendo deciso di prendersi un periodo di vacanza, torn\u00f2 con la famiglia a Fredonia, dove nel 1891 si suicid\u00f2 con un'overdose di farmaci.\nAlice frequent\u00f2 la State University of New York at Fredonia e si diplom\u00f2 nel 1894 in pittura su porcellana. Dal 1894 al 1896, frequent\u00f2 la \"Scuola di Lady Jane Grey\", a Binghamton, come collegiale. Fu qui che Alice inizi\u00f2 a farsi chiamare Jean: siccome anche la sua compagna di stanza si chiamava Alice, la scuola le chiese di utilizzare un altro nome: scelse \"Jean\" come variante del suo secondo nome. Durante il periodo passato l\u00ec, impar\u00f2 tra le altre cose musica, arte, composizione di lettere, dizione e buone maniere insieme a circa altre venti ragazze. Questa scuola fu di grande ispirazione nella stesura del romanzo \"Just Patty\": l'autrice si ritrov\u00f2 infatti a riutilizzare vari particolari, come ad esempio la struttura della scuola, i nomi delle stanze (\"Sky Parlour\", \"Paradise Alley\"), le uniformi e il programma giornaliero di ragazze e insegnanti.\nJean si diplom\u00f2 dalla scuola nel giugno del 1896 e poi torn\u00f2 per un anno nella divisione del college alla Fredonia Normal School.\nUniversit\u00e0.\nNel 1897, Webster entr\u00f2 al Vassar College come membro della classe 1901. Studiando inglese ed economia, segu\u00ec un corso di benessere pubblico e riforme del sistema penale e inizi\u00f2 ad interessarsi di questioni sociali: come parte del corso visit\u00f2 orfanotrofi e riformatori; fin\u00ec cos\u00ec coinvolta con il movimento del College Settlement (al servizio delle comunit\u00e0 pi\u00f9 povere di New York), un interesse che avrebbe mantenuto per tutta la vita. Le sue esperienze a Vassar furono fonte di ispirazione per i suoi romanzi \"When Patty Went to College\" e \"Pap\u00e0 Gambalunga\".\nJean inizi\u00f2 una grande amicizia con la futura poetessa Adelaide Crapsey, a cui rimase legata fino alla morte di questa avvenuta nel 1914. Partecip\u00f2 con l'amica a molte attivit\u00e0 extracurricolari, tra cui scrittura, teatro e politica. Insieme supportarono il socialista Eugene Victor Debs come candidato alla presidenza degli Stati Uniti durante le elezioni del 1900, anche se all'epoca le donne non avevano diritto di voto.\nJean contribu\u00ec con le sue storie al \"Vassar Miscellany\" e come parte del suo corso di inglese del secondo anno, inizi\u00f2 a scrivere una colonna settimanale sul giornale del college e delle storie per il \"Poughkeepsie Sunday Courier\". Diceva di essere \"uno squalo in inglese\" ma pare che la sua ortografia fosse piuttosto eccentrica, e quando un'insegnante, scandalizzata, le chiese con quale diritto avesse alterato la sillabazione di una parola, Jean rispose \"Con quello dei Webster\", un gioco di parole con il nome del curatore di un dizionario che portava il suo stesso cognome.\nJean pass\u00f2 un semestre del suo terzo anno in Europa assieme a due sue compagne del Vassar College, viaggiando per la Francia e il Regno Unito, ma fermandosi a lungo in Italia, che era la sua meta principale, visit\u00f2 Roma, Napoli, Venezia e Firenze. A Parigi conobbe Ethelyn McKinney e Lena Weinstein, anche loro americane, che sarebbero rimaste sue amiche per tutta la vita. Mentre era in Italia, Webster fece ricerche per la sua tesi d dlaurea ineconomia del terzo anno, ince trata\"sulla overt\u00e0 in Italia\" Inoltre raccont\u00f2 dei suoi viaggi sul \"Poughkeepsie Sunday Courier\" e raccolse materiale per un breve e suggestivo racconto, \"Villa Gianini\", pubblicato sul \"Vassar Miscellany\" nell'aprile del 1901; in seguito Jean ampli\u00f2 il racconto trasformandolo in un romanzo, \"The Wheat Princess\". Ritornata a Vassar per l'ultimo anno, divenne editor letterario per l'annuario della sua classe e si laure\u00f2 nel 1901.\nEt\u00e0 adulta.\nRitornata a Fredonia, Jean inizi\u00f2 a scrivere \"When Patty Went to College\", nel quale raccontava della vita in un college femminile. Dopo alcune difficolt\u00e0 nel trovare un editore, il romanzo venne pubblicato a marzo del 1903 ottenendo buone recensioni dalla critica. Jean inizi\u00f2 quindi a scrivere storie brevi, che sarebbero andate a comporre la raccolta \"Much Ado about Peter\", e mentre visit\u00f2 l'Italia accompagnata dalla madre nell'inverno tra il 1903 e il 1904, passando inoltre 6 settimane in un convento a Palestrina, Jean continu\u00f2 a lavorare a \"The Wheat Princess\", un ampliamento del suo racconto breve \"Villa Gianini\", che venne pubblicato nel 1905.\nGli anni seguenti portarono ad un altro viaggio in Italia e a un giro del mondo di otto mesi assieme a Ethelyn McKinney e a altre due ragazze, con cui visit\u00f2 Egitto, India, Burma, Sri Lanka, Indonesia, Hong Kong, Cina e Giappone. Nel mentre scrisse e pubblic\u00f2 \"Jerry Junior\" e \"The Four Pools Mystery\", rispettivamente nel 1907 e nel 1908.\nJean inizi\u00f2 una relazione segreta con il fratello maggiore di Ethelyn McKinney, Glenn Ford McKinney, un avvocato che aveva faticato tutta la vita per far fronte alle alte aspettative di suo padre, facoltoso e di successo; aveva un matrimonio infelice dovuto ai disturbi mentali della moglie, Annette Reynaud, ricoverata frequentemente in ospedale per episodi maniaco-depressivi; anche il loro figlio, John, mostrava segni di instabilit\u00e0 mentale. Questa vicenda verr\u00e0 ripresa e rielaborata come trama secondaria in \"Caro nemico\" . McKinney cercava di svagarsi da queste fonti di stress con frequenti battute di caccia o giri in yacht, ma anche con l'abuso di alcool: per questo motivo entr\u00f2 varie volte in sanatori. I McKinney si separarono nel 1909, ma in un'epoca in cui il divorzio era molto raro e difficile da ottenere, restarono formalmente sposati sino al 1915.\nMcKinney fatic\u00f2 a disintossicarsi dall'alcolismo anche dopo la separazione, ma aveva la sua dipendenza sotto controllo nell'estate del 1912, quando part\u00ec con Jean, la sorella e Lena Weinstein alla volta dell'Irlanda. Durante questo periodo, Jean continu\u00f2 a scrivere storie brevi e inizi\u00f2 ad adattare alcuni dei propri libri per il teatro. Nel 1911, pubblic\u00f2 \"Just Patty\" e Jean inizi\u00f2 subito a scrivere \"Pap\u00e0 Gambalunga\" mentre si trovava in una vecchia fattoria a Tyringham (Massachusetts). La storia racconta di un'orfana di nome Jerusha Abbott che riesce a frequentare il college grazie al sostegno di un benefattore anonimo. Il romanzo, l'opera pi\u00f9 famosa di Jean Webster, fu inizialmente pubblicato a puntate sul Ladies' Home Journal e poi pubblicato in forma di libro nell'ottobre del 1912, acclamato da pubblico e critica.\nJean lo riadatt\u00f2 in una commedia teatrale nel 1913, e nel 1914 and\u00f2 in tour per quattro settimane con lo spettacolo: dopo provini ad Atlantic City, Washington, Rochester, Syracuse, Indianapolis e Chicago, lo spettacolo debutt\u00f2 al Gaiety Theatre di New York nel settembre del 1914 e continu\u00f2 ad essere rappresentato fino al maggio 1915. Subito dopo inizi\u00f2 un tour per gli Stati Uniti. Il romanzo e lo spettacolo diventarono un simbolo per le opere caritatevoli e per varie riforme: ad esempio, il ricavato dalla vendita di bambole \"Pap\u00e0 Gambalunga\" venne devoluto per finanziare l'adozione di vari orfani.\nIl successo di Jean venne per\u00f2 adombrato dalla battaglia della sua amica Adelaide Crapsey contro la tubercolosi, che la port\u00f2 alla morte nell'ottobre del 1914.\nNel giugno del 1915 venne concesso il divorzio a Glenn Ford McKinney, e lui e Jean si sposarono con una cerimonia privata nel settembre dello stesso anno a Washington. Segu\u00ec una luna di miele al campo dei McKinney vicino a Qu\u00e9bec in Canada, dove furono visitati dall'ex presidente degli Stati Uniti Theodore Roosevelt, che si present\u00f2 dicendo: \"Ho sempre voluto incontrare Jean Webster. Forse possiamo sistemare un \"separ\u00e9\" nella baita.\"\nRitornati negli Stati Uniti, gli sposini vissero alternativamente tra l'appartamento di Jean a New York e la fattoria Tymor di McKinney, nella contea di Dutchess. Nel novembre del 1915 venne pubblicato \"Caro nemico\", sequel di Pap\u00e0 Gambalunga, che divent\u00f2 anch'esso un bestseller. Sempre in forma epistolare, il romanzo racconta le avventure di un'amica di college di Judy, Sallie McBride, che \u00e8 diventata la sovrintendente di un orfanotrofio.\nJean rimase incinta e, dati i precedenti della sua famiglia, fu avvertita che la sua gravidanza avrebbe potuto essere pericolosa. Soffr\u00ec varie forme di nausee mattutine, ma nel febbraio del 1916 si sent\u00ec meglio e riusc\u00ec a tornare alle sue attivit\u00e0 principali: eventi sociali, visite alle prigioni e incontri per le riforme degli orfanotrofi e per il suffragio femminile. Inizi\u00f2 anche a scrivere un nuovo libro e uno spettacolo ambientati nello Sri Lanka. I suoi amici dicevano di non averla mai vista cos\u00ec felice.\nMorte.\nJean Webster venne ricoverata nello Sloan Hospital for Women a New York nel pomeriggio del 10 giugno 1916. Glenn McKinney, richiamato da una riunione di ex allievi della Princeton University, arriv\u00f2 90 minuti prima che Jean partorisse, alle 22:30 di sera, una bambina di circa tre chili. Inizialmente and\u00f2 tutto bene, ma qualche ora dopo il parto, le condizioni della scrittrice si aggravarono. Mor\u00ec a causa della febbre puerperale alle ore 7:30 del mattino dell'11 giugno 1916. La figlia fu chiamata Jean in suo onore.\nTemi.\nJean Webster era attiva in politica e in questioni sociali, tematiche spesso incluse nei suoi libri.\nEugenetica.\nIl movimento eugenetico era un argomento scottante all'epoca in cui Jean Webster scriveva i suoi romanzi. In particolare, il libro del 1877 di Richard Louis Dugdale sulla famiglia Juke, ma anche lo studio del 1912 di Henry Goddard sulla famiglia Kallikak erano molto letti all'epoca. In \"Caro nemico\" Jean menziona e riassume i due studi approvandoli a certi livelli, anche se alla fine la protagonista, Sallie McBride, dichiara di credere che \"non esista qualcosa come l'ereditariet\u00e0\", posto che i bambini siano cresciuti in un ambiente sano. Tuttavia, l'idea di eugenetica come \"verit\u00e0 scientifica\", approvata dalla maggior parte degli intellettuali dell'epoca, non compare nel romanzo.\nRiforme delle istituzioni.\nSin dai suoi anni di universit\u00e0, Jean Webster venne coinvolta in movimenti di riforma e fu membro dell'associazione \"State Charities Aid\", includendo visite ad orfanotrofi, raccolte fondi per bambini abbandonati e per favorire le adozioni. In \"Caro nemico\" Jean nomina come modello il \"Pleasantville Cottage School\", un orfanotrofio composto da vari cottage che lei stessa aveva visitato.\nDiritti femminili.\nJean Webster supportava anche l'istruzione e il suffragio femminile. Partecip\u00f2 a marce per il voto alle donne e rimase attivamente coinvolta con il \"Vassar College\", grata per l'educazione ricevuta. I suoi romanzi promuovevano l'istruzione femminile e le sue protagoniste approvavano esplicitamente il suffragio femminile.\nOpere.\nRomanzi\nRacconti\nOltre agli otto romanzi, Jean Webster pubblic\u00f2 su rivista diversi racconti, alcuni dei quali confluiti in \"Much Ado About Peter\"\".\" "}
{"id": "639982", "revid": "599013", "url": "https://it.wikipedia.org/wiki?curid=639982", "title": "Qc", "text": ""}
{"id": "639984", "revid": "599013", "url": "https://it.wikipedia.org/wiki?curid=639984", "title": "Qd", "text": ""}
{"id": "639986", "revid": "599013", "url": "https://it.wikipedia.org/wiki?curid=639986", "title": "Qe", "text": ""}
{"id": "639987", "revid": "123828219", "url": "https://it.wikipedia.org/wiki?curid=639987", "title": "Tanya Tagaq Gillis", "text": "Biografia.\nNata a Cambridge Bay (Ikaluktuutiak), nella provincia del Nunavut, si \u00e8 laureata all'Accademia delle Arti della Nuova Scozia. Attualmente vive in Spagna, con il marito e la figlia.\nLe sue canzoni derivano dall'elaborazione di una modalit\u00e0 canora tipica del popolo Inuit, detta Katajjaq, \"canto di gola\", che viene solitamente eseguita da due donne. Tagaq ne ha invece creato una forma particolare, per cui non ha bisogno di una \"partner\".\nNel 2004, ha partecipato all'album \"Med\u00falla\" di Bj\u00f6rk, e l'anno successivo ha partecipato, sempre assieme a Bj\u00f6rk, alla colonna sonora di \"Drawing Restraint 9\", film di Matthew Barney, con la canzone \"Pearl\".\nNel 2005 ha pubblicato l'album \"Sinaa\" (che in inuktitut significa \"bordo\"), in cui \u00e8 contenuto anche il duetto con Bj\u00f6rk \"Ancestors\"."}
{"id": "639992", "revid": "599013", "url": "https://it.wikipedia.org/wiki?curid=639992", "title": "QF", "text": ""}
{"id": "639994", "revid": "599013", "url": "https://it.wikipedia.org/wiki?curid=639994", "title": "Paolo Barlera", "text": "Alto 2,16 metri, giocava nel ruolo di centro.\nCarriera.\nNato in Liberia, paese in cui il padre lavorava come elettrotecnico, si form\u00f2 nel vivaio della Virtus Bologna; venne aggregato diciassettenne alla prima squadra, venendo da molti considerato come uno dei prospetti pi\u00f9 promettenti del basket italiano. Poco dopo, nel novembre 2000, quando ancora non aveva debuttato in Serie A1, scopr\u00ec per\u00f2 di avere un Linfoma di Hodgkin.\nNella stagione 2001-2002 collezion\u00f2 le prime 18 presenze nella massima serie, giocando in media 4,4 minuti a partita. Nel settembre del 2002 venne girato in prestito annuale al Progresso Castel Maggiore in Legadue, dove trov\u00f2 per 11,4 minuti a gara nell'arco della stagione. L'anno seguente, per il 2003-2004, il patron Claudio Sabatini lo volle come capitano della FuturVirtus, denominazione adottata dalla societ\u00e0 nell'annata di transizione da Progresso Castel Maggiore a Virtus Bologna. \nNel novembre del 2003 Barlera fu per\u00f2 costretto a un nuovo lungo stop di quasi tre anni per via dei suoi problemi di salute. \nNel 2006 pass\u00f2 in prestito per due stagioni alla Pallacanestro Biella, in Serie A, giocando rispettivamente 7,6 minuti con 2,7 punti di media nel campionato 2006-2007 e 6,9 minuti con 1,2 punti nel campionato 2007-2008.\nTorn\u00f2 alla Virtus Bologna per il suo ultimo anno di contratto nel 2008, senza per\u00f2 mai entrare in campo.\nIl suo quadro clinico, nel frattempo, si aggrav\u00f2 sempre di pi\u00f9. Gli effetti della malattia lo portarono a scomparire all'et\u00e0 di 27 anni il 17 dicembre 2009 all'ospedale Sant'Orsola di Bologna.\nNazionale.\nDal 2002 al 2007 Barlera fu anche nel giro della Nazionale maggiore, anche se non fu mai convocato per le manifestazioni maggiori. \nDebutt\u00f2 il 14 giugno 2002 ad Atene, in occasione di una partita contro la Grecia valida per un torneo amichevole."}
{"id": "639995", "revid": "834", "url": "https://it.wikipedia.org/wiki?curid=639995", "title": "Qf", "text": ""}
{"id": "639996", "revid": "484362", "url": "https://it.wikipedia.org/wiki?curid=639996", "title": "QG", "text": ""}
{"id": "639997", "revid": "484362", "url": "https://it.wikipedia.org/wiki?curid=639997", "title": "Qg", "text": ""}
{"id": "639998", "revid": "599013", "url": "https://it.wikipedia.org/wiki?curid=639998", "title": "Qh", "text": ""}
{"id": "640001", "revid": "1700", "url": "https://it.wikipedia.org/wiki?curid=640001", "title": "Theobald B\u00f6hm", "text": ""}
{"id": "640002", "revid": "599013", "url": "https://it.wikipedia.org/wiki?curid=640002", "title": "Qk", "text": ""}
{"id": "640004", "revid": "71155", "url": "https://it.wikipedia.org/wiki?curid=640004", "title": "Aprile (disambigua)", "text": "Aprile \u00e8 il quarto mese dell'anno nel calendario gregoriano. Questo termine pu\u00f2 riferirsi anche a:"}
{"id": "640006", "revid": "599013", "url": "https://it.wikipedia.org/wiki?curid=640006", "title": "Qm", "text": ""}
{"id": "640008", "revid": "599013", "url": "https://it.wikipedia.org/wiki?curid=640008", "title": "Qn", "text": ""}
{"id": "640011", "revid": "599013", "url": "https://it.wikipedia.org/wiki?curid=640011", "title": "Qo", "text": ""}
{"id": "640013", "revid": "599013", "url": "https://it.wikipedia.org/wiki?curid=640013", "title": "Qp", "text": ""}
{"id": "640015", "revid": "767487", "url": "https://it.wikipedia.org/wiki?curid=640015", "title": "Ogni cosa \u00e8 illuminata (film)", "text": "Ogni cosa \u00e8 illuminata (titolo originale: \"Everything Is Illuminated\") \u00e8 un film statunitense uscito nel 2005. Si tratta della trasposizione cinematografica dell'omonimo libro autobiografico di Jonathan Safran Foer, in cui racconta il suo viaggio (sia fisico che spirituale) sulle orme del nonno, costretto ad emigrare, dalla natia Ucraina, negli Stati Uniti.\nTrama.\nIl giovane Jonathan Safran Foer \u00e8 un ebreo nato e vissuto negli Stati Uniti, di origine ucraina. Essendo un \"collezionista di ricordi di famiglia\", decide di fare un viaggio in Ucraina per trovare il piccolo e sperduto villaggio di Trochenbrod (si pronuncia Trachimbrod) in cui aveva vissuto suo nonno prima di trasferirsi negli USA. Nel suo viaggio, Jonathan, si affida ad una guida locale che \u00e8 nonno di Alex, coetaneo di Jonathan e che parla uno strano inglese. Nonno e nipote aiutano concretamente Jonathan nella sua \"rigida ricerca\" attraversando i bellissimi paesaggi ucraini \"on the road\" a bordo di una Trabant, al punto che alla ricerca di Jonathan si trasforma poco a poco in una ricerca \"intima\" di tutti e tre: anche la guida e il nipote sono alla ricerca del proprio passato: Alex ha quindi modo di scoprire che anche la popolazione slava ucraina era responsabile delle persecuzioni contro gli ebrei, ancora prima che vi arrivassero i tedeschi.\nI tre, alla fine, arrivano al capolinea e Jonathan scopre, grazie ad un'anziana signora che conosceva suo nonno, che il villaggio che sta cercando non esiste pi\u00f9 da quando i nazisti ne hanno sterminato gli abitanti. Tutto ci\u00f2 che rimane del luogo \u00e8 tenuto religiosamente a casa di questa donna, poich\u00e9 abitava anche lei a Trochembrod, e, come lui, ha conservato il ricordo di ogni abitante di Trochenbrod (si pronuncia Trachimbrod). Jonathan scopre quindi che suo nonno aveva avuto una famiglia precedente in Ucraina e che si era salvato trasferendosi negli USA per cercare del denaro per sua moglie Augustina ed il bambino che ella aspettava, ma qunando torn\u00f2 a visitarli in Ucraina li trov\u00f2 uccisi dai nazisti, insieme a tuti gli altri abitanti di Trochembrod. Per questo il nonno di Alex, si suicida tagliandosi le vene, dopo aver raccontato di essere anch'egli un ebreo fortunosamente sopravvissuto alla rappresaglia.\nA questo punto Alex torna negli Stati Uniti con il suo bagaglio di nuove esperienze e con il dono dell'anziana donna di Trochenbrod: una scatola di ricordi chiamata \"casomai\".\nL'ultima scena vede Jonathan spargere della terra, presa dal villaggio Trachimbrod, sulla tomba del nonno mentre, in Ucraina, Alex compie lo stesso gesto sulla tomba del nonno che si \u00e8 suicidato."}
{"id": "640017", "revid": "339392", "url": "https://it.wikipedia.org/wiki?curid=640017", "title": "Liceo Ximenes", "text": ""}
{"id": "640019", "revid": "22475", "url": "https://it.wikipedia.org/wiki?curid=640019", "title": "Qq", "text": ""}
{"id": "640021", "revid": "287204", "url": "https://it.wikipedia.org/wiki?curid=640021", "title": "Viktor Borisovi\u010d \u0160klovskij", "text": "Biografia.\nTutte le notizie sulla vita di Viktor \u0160klovskij sono tratte dai suoi scritti autobiografici, soprattutto da \"Viaggio sentimentale\" del 1923 e dalla biografia che Serena Vitale scrisse in appendice al testo delle sue conversazioni con \u0160klovskij avvenute a Mosca dal 26 dicembre 1978 al 2 gennaio 1979.\nAmbiente familiare.\nViktor \u0160klovskij nacque a San Pietroburgo in una famiglia della piccola borghesia. La famiglia paterna era di religione ebraica e nel XVIII secolo abitava a Uman', oggi in Ucraina, citt\u00e0 dalla quale fuggirono nel 1766 a causa di un pogrom nel corso del quale i cosacchi uccisero in un solo giorno pi\u00f9 di dodicimila ebrei. Suo padre Boris Vladimirovi\u010d \u0160klovskij era originario di Elizavetgrad ed era professore di matematica in una scuola media di cui peraltro era proprietario; sua madre, Varvara Karlovna Bundel' era figlia di un tedesco naturalizzato russo. Viktor \u0160klovskij era il minore di cinque figli. Tre dei suoi fratelli morirono poco dopo la rivoluzione d'ottobre: Nikolaj fu fucilato nel 1919; Evgenij, medico chirurgo, fu ucciso mentre assisteva dei feriti in un treno ospedale assalito da combattenti non ben identificati durante la guerra civile; la sorella Evgenija mor\u00ec di stenti a Pietrogrado nel 1918; il fratello Vladimir, professore di francese all'Accademia teologica, fu fucilato invece pi\u00f9 tardi, il 24 novembre 1937.\nGiovinezza.\nIn un libro autobiografico del 1964 tradotto in italiano nel 1968 da Sergio Leone col titolo \"C'era una volta\", \u0160klovskij ripercorre le proprie letture adolescenziali e giovanili: \u00abMi avevano espulso da molti ginnasi, stupiti dal carattere e dalla leggerezza dei miei discorsi. Me ne stavo a casa, studiavo da solo, preparandomi agli insuccessi (...) I libri mi salvarono dalla disperazione. \u00c8 stato allora che ho letto Tolstoj\u00bb.. Conseguita la licenza di scuola media superiore nel 1913, Viktor \u0160klovskij si iscrisse alla facolt\u00e0 di filologia classica dell'Universit\u00e0 statale di San Pietroburgo dove fu allievo dello storico della letteratura russa Sem\u00ebn Afanas'evi\u010d Vengerov e soprattutto del linguista Baudouin de Courtenay. Contemporaneamente \u0160klovskij frequentava circoli culturali letterari che, nella Pietroburgo negli anni dieci del '900, si dividevano fra acmeisti e cubofuturisti. In quel periodo \u0160klovskij si ciment\u00f2 anche in campi creativi come la poesia, la prosa e perfino la scultura. Nel 1914 pubblic\u00f2 la sua prima opera, un libretto di 16 pagine intitolato \"La resurrezione della parola\" da inquadrare nel panorama di manifesti e proclami del cubofuturismo; in questo primo saggio \u0160klovskij anticipava l'idea dello \"straniamento\".\n1914-1916.\nNell'autunno del 1914, scoppiata la prima guerra mondiale, \u0160klovskij si arruol\u00f2 volontario come soldato semplice. Autista, raggiunse per due volte il fronte. Nel 1916 venne assegnato alla Scuola di automobilismo di San Pietroburgo, citt\u00e0 che nel 1914 fu ribattezzata \"Pietrogrado\", come istruttore. \u0160klovskij fu uno dei principali membri della \"Societ\u00e0 per lo studio del linguaggio poetico\" (\"Ob\u015destvo izu\u010deni\u00e2 po\u00e8ti\u010deskogo \u00e2zyka\", abbreviata in \"OPO\u00c2Z\" o \"Opojaz\") a Pietrogrado. La data di nascita dell'Opojaz non \u00e8 accertabile con precisione; risale tuttavia al periodo bellico inoltrato, fra il 1915 e il 1916, quando Majakovskij era stabilmente a Pietrogrado come disegnatore all'Autocentro. Fu Majakovskij a presentare \u0160klovskij a Lili e Osip Brik la cui casa era il punto di riferimento per l'avanguardia cubofuturista. I primi saggi dei membri dell'Opojaz, e quindi anche quelli di \u0160klovskij, apparvero nei due \"Almanacchi sulla teoria del linguaggio poetico\", pubblicati nel 1916 e nel 1917; questi saggi confluirono, dopo la rivoluzione d'ottobre, nell'almanacco \"Poetica\" pubblicato nel 1919.\n1917-1918.\n\u0160klovskij partecip\u00f2 alla rivoluzione russa di febbraio 1917, si avvicin\u00f2 quindi al Partito Socialista Rivoluzionario (PSR) e fu eletto in uno dei comitati rivoluzionari dell'esercito. Sostenitore della continuazione della guerra contro gli Imperi centrali, torn\u00f2 al fronte e fu ferito al ventre mentre guidava il suo reparto in uno scontro vittorioso; sebbene congedato, ritorn\u00f2 al fronte per opporsi al colpo di mano di Kornilov. Fu poi inviato in Persia da dove organizz\u00f2 il ritorno del suo reparto; e in Persia apprese della Rivoluzione d'ottobre. Il viaggio di ritorno fu molto lungo e difficile. Dopo aver fatto parte della commissione organizzata da Luna\u010darskij per la salvaguardia delle antichit\u00e0, ader\u00ec all'\u00abUnione per il Risorgimento\u00bb, un'associazione avversa ai bolscevichi. Cominci\u00f2 un periodo molto difficile per gli aderenti all'associazione, e in particolare per Viktor \u0160klovskij e per i suoi familiari: lui sub\u00ec interrogatori dalla \u010ceka, suo padre fu incarcerato per qualche mese, suo fratello Nikolaj fu fucilato; infine l'organizzazione fu dissolta e numerosi aderenti furono giustiziati. \u0160klovskij, ricercato, ripar\u00f2 con documenti falsi dapprima a Saratov, poi ad Atkarsk, dove lavor\u00f2 come calzolaio; infine, dopo un periodo di clandestinit\u00e0 a Mosca, si rifugi\u00f2 in Ucraina. Anche in questo periodo turbolento non tralasci\u00f2 gli studi letterari. Risalgono a questo periodo i saggi \u00abNesso fra l'impostazione della trama e i procedimenti stilistici in genere\u00bb, \u00abDella trama come manifestazione dello stile\u00bb e \u00abLa trama nella poesia\u00bb. Dopo altre peripezie \u0160klovskij riusc\u00ec a ritornare in Russia in seguito all'intervento in suo favore di Maksim Gor'kij presso Sverdlov. \n1919-1922.\nAgli inizi del 1919 fu finalmente a Pietrogrado dove spos\u00f2 Vasilisa Kordi, chiamata familiarmente Ljusja, e per sicurezza cambi\u00f2 sui documenti il suo cognome con quello della moglie. L'inverno in Russia fu tremendo per il freddo e la carestia: morirono di inedia la sorella Evgenija e una zia, lui stesso si ammal\u00f2 gravemente; eppure in questo periodo l'attivit\u00e0 intellettuale di \u0160klovskij fu intensa: promosse l'Opojaz, scrisse recensioni e saggi per il giornale \"Vita dell'arte\", organizz\u00f2 corsi per nuovi traduttori per la casa editrice \"Letteratura universale\" voluta da Gor'kij, scrisse saggi quali \"Com'\u00e8 fatto il Don Chisciotte e Il romanzo parodistico (Tristram Shandy)\". Con l'aiuto della moglie si trasfer\u00ec a Cherson (Ucraina) dove si trov\u00f2 coinvolto nuovamente in una guerra civile, venne nuovamente ferito e ritorn\u00f2 a Pietrogrado con la moglie. Dall'autunno del 1920 al marzo del 1922 \u0160klovskij si dedicher\u00e0 alla letteratura in una relativa sedentariet\u00e0: abit\u00f2 nella \"Casa delle arti\" di Pietrogrado assieme a un gruppo di giovani scrittori che nel 1921 formeranno l'associazione dei \"Fratelli di Serapione\", insegn\u00f2 all'Istituto di storia delle arti, pubblic\u00f2 articoli e libri \"formalisti\" fra cui la prima edizione di \"Teoria della prosa\". \n1922-1923.\nNel marzo del 1922 \u0160klovskij seppe che era ricercato dalla polizia politica: Grigorij Sem\u00ebnov, gi\u00e0 dirigente del PSR e agente segreto del PCUS, aveva denunciato gli antichi compagni di partito in un libello pubblicato a Berlino col titolo \"Attivit\u00e0 militare e sovversiva del Partito socialista rivoluzionario nel 1917-18\". Senza neppure ritornare nella propria residenza alla \"Casa delle arti\", \u0160klovskij riusc\u00ec a espatriare, attraversando con uno slittino le acque ghiacciate del golfo di Finlandia, rifugiandosi dapprima in Finlandia e poi a Berlino dove scrisse in appena dieci giorni \"Viaggio sentimentale\". A Berlino l'attivismo di \u0160klovskij fu intenso: nel 1923 pubblic\u00f2 \"Viaggio sentimentale\", scrisse e pubblic\u00f2 \"Letteratura e cinematografo\" e \"Zoo o lettere non d'amore\", cur\u00f2 una raccolta di scritti su Charlie Chaplin e partecip\u00f2 all'almanacco \"Saggi sulla poetica di Pu\u0161kin\" con un saggio sull'Eugenio Onegin. \n1924-1940.\nTra la fine del 1923 e l'inizio del 1924, grazie all'intervento attivo di Majakovskij e di Gor'kij, in occasione di un'amnistia, \u0160klovskij pot\u00e9 finalmente ritornare in Russia. Si trasfer\u00ec tuttavia a Mosca, dove peraltro lavoravano ormai i suoi amici. Collabor\u00f2 pertanto alla rivista \"Lef\" del Fronte di Sinistra delle Arti dove \u00absi cercava nuove frontiere per un'arte sempre pi\u00f9 intesa come capacit\u00e0 di trasformare la vita, come forma di lavoro e produzione (...) nel campo della pittura, della letteratura, del cinema\u00bb. Il 1924 segn\u00f2, per \u0160klovskij, anche l'iniziale allontanamento dal formalismo. La letteratura, vista da \u0160klovskij come arte della parola, mostrava di essere incompatibile con la critica marxista. La lettura del suo libro autobiografico \"Terza fabbrica\" mostra, secondo Serena Vitale, \u00abun'insicurezza metodologica, l'incapacit\u00e0 di orientarsi lucidamente e con cognizione di causa nel sempre pi\u00f9 intenso dibattito tra scuola morfologica e metodo del materialismo dialettico. (...) Accetta di assumere le famigerate \"categorie extraestetiche\", punto dolente del dibattito formalismo/marxismo, come possibile \"causa\" dei mutamenti dell'arte, e insieme ammette l'impossibilit\u00e0 di stabilire un netto confine tra \"arte e vita\".\u00bb. Nel saggio su \"Guerra e Pace\" del 1928 \u0160klovskij prese in considerazione anche l'analisi sociale: il romanzo-epopea di Tolstoj \u00e8 il risultato dell'interazione dialettica tra \"classe\" e \"genere\". Infine \u0160klovskij far\u00e0 un'autocritica, dichiarando nell'articolo \"Monumento a un errore scientifico\" pubblicato sulla \"Literaturnaja gazeta\" di gennaio 1930 che, per quanto lo riguarda, \u00abil formalismo \u00e8 una cosa del passato\u00bb. \nSu \"Lef\" apparve a puntate anche il romanzo \"Iprite\", scritto \"a quattro mani\" con Vsevolod Ivanov, con cui \u0160klovskij e Ivanov tentavano di ridar vita al genere del romanzo d'avventure. Oltre al lavoro letterario (recensioni, saggi, articoli) \u0160klovskij di dedic\u00f2 al cinema, dapprima come scrittore di didascalie nei film muti, in seguito come sceneggiatore fra i quali divenne ben presto uno dei pi\u00f9 prolifici e apprezzati, avendo cos\u00ec occasione di lavorare a fianco di uomini come Room, Pudovkin, Kule\u0161ov, \u0116jzen\u0161tejn o Vertov. Sul cinema \u0160klovksij scrisse in questo periodo anche numerosi saggi interessandosi dei pi\u00f9 disparati argomenti: delle tecniche di montaggio, delle fabbriche di eccentrismo, dei \u00abcineocchi\u00bb, del cinema \u00abletterario\u00bb e non, del cinema \u00abrecitato\u00bb e non, e soprattutto ricercando lo \u00abspecifico\u00bb cinematografico\u00bb, un linguaggio che raggiunga la stessa percettibilit\u00e0 di quello letterario tramite la creazione di un rapporto tra l'oggetto e l'inquadratura. \nA stretto contatto con l'avanguardia futurista si pose sempre come intellettuale polemico e provocatorio. Sull'esempio dell'arte di Sterne nelle sue opere, sia narrative che saggistiche e memorialistiche egli \u00e8 portato ad essere sempre digressivo e, sull'esempio della scrittura di Rozanov, ad essere frammentario.\nTerminato il periodo del formalismo lo scrittore diminu\u00ec l'attivit\u00e0 nel campo teorico e nel periodo staliniano rivolse il suo interesse per lo pi\u00f9 al cinema scrivendo diverse sceneggiature.\nOpere.\nUna bibliografia completa dell'opera letteraria di Viktor \u0160klovskij, comprese le sceneggiature cinematografiche, e una bibliografia critica esaustiva su Viktor \u0160klovskij, \u00e8 stata fatta da Richard Sheldon nel 1977."}
{"id": "640022", "revid": "599013", "url": "https://it.wikipedia.org/wiki?curid=640022", "title": "Qr", "text": ""}
{"id": "640027", "revid": "599013", "url": "https://it.wikipedia.org/wiki?curid=640027", "title": "Qs", "text": ""}
{"id": "640029", "revid": "1632387", "url": "https://it.wikipedia.org/wiki?curid=640029", "title": "Pap\u00e0 Gambalunga", "text": "Pap\u00e0 Gambalunga (\"Daddy Long Legs\") \u00e8 un romanzo epistolare del 1912 della scrittrice statunitense Jean Webster. Racconta la storia di un'orfana alla quale un ricco benefattore, che vuole restare anonimo, offre la possibilit\u00e0 di frequentare l'universit\u00e0. \nIl romanzo \u00e8 considerato un classico della letteratura e nel corso degli anni sono stati prodotti numerosi adattamenti per il cinema, la televisione e il teatro come il film \"Pap\u00e0 Gambalunga\" del 1955 con Fred Astaire e l'anime giapponese \"Pap\u00e0 Gambalunga\" del 1990.\n\"Caro nemico\", ultimo romanzo dell'autrice, \u00e8 da considerarsi un sequel di \"Pap\u00e0 Gambalunga.\"\nGenesi dell'opera.\n\"Pap\u00e0 Gambalunga\" \u00e8 il pi\u00f9 famoso romanzo di Jean Webster. L'autrice inizi\u00f2 a lavorare al romanzo nel 1911, anno della pubblicazione di \"Just Patty\" (ideato come prequel del suo romanzo d'esordio \"When Patty Went to College\"). \"Pap\u00e0 Gambalunga\" venne pubblicato a puntate tra l'aprile e il settembre del 1912 su \"Ladies' Home Journal\", una delle pi\u00f9 antiche riviste femminili degli Stati Uniti. Nell'ottobre dello stesso anno venne pubblicato per la prima volta in volume presso l'editore Grosset &amp; Dunlap, ottenendo un grande successo. Nel romanzo sono presenti numerose illustrazioni realizzate dall'autrice.\nSi tratta di un romanzo epistolare, ad eccezione del capitolo introduttivo intitolato \"Un deprimente mercoled\u00ec\".\nAnche \"Caro Nemico\", ottavo e ultimo libro dell'autrice, \u00e8 un romanzo epistolare e segue lo scambio di lettere tra Judy Abbott e Sally McBright, costituendo una sorta di sequel/spin off del romanzo precedente.\nTrama.\nJerusha Abbot \u00e8 una trovatella, abbandonata in fasce dai suoi genitori (probabilmente deceduti). Non si sa nulla della sua famiglia: il suo cognome \u00e8 stato preso a caso dall'elenco telefonico (Abbot \u00e8 nella prima pagina) e il suo nome da una tomba del vicino cimitero.\nAlla soglia dei 18 anni, terminate le scuole superiori, la ragazza sembra ormai destinata a rimanere nell'orfanotrofio come istitutrice, ma un ignoto e ricco membro del consiglio dell'istituto, colpito dal suo talento nello scrivere,\ndecide di diventare suo tutore e le offre la possibilit\u00e0 di frequentare l'universit\u00e0. L'ignoto benefattore che desidera rimanere anonimo (si far\u00e0 chiamare John Smith) pone come unica condizione che Jerusha gli scriva periodicamente per tenerlo al corrente dei suoi progressi nello studio e nella vita. L'unica immagine che la ragazza ha di questo eccentrico personaggio, \u00e8 la sua lunga ombra dalle gambe sottili proiettata contro una parete dalla luce radente dei fari della sua automobile: la ragazza decider\u00e0 quindi di soprannominare il suo tutore \"Pap\u00e0 Gambalunga\".\nDa questo punto il romanzo racconta la vita di Jerusha nei suoi quattro anni di universit\u00e0, cos\u00ec come viene riportata dalle lettere che periodicamente la ragazza scrive al suo tutore. Jerusha, per integrarsi meglio nell'ambiente alto-borghese in cui si trova, capisce subito che \u00e8 opportuno celare la sua identit\u00e0 di orfana: si far\u00e0 chiamare Judy e finger\u00e0 di essere una ricca ragazza di buona famiglia, con un tutore legale che amministra i suoi beni.\nCol passare del tempo, conosceremo quindi i personaggi che riempiranno la vita di Judy: Sallie McBright e Julia Pendleton, le sue compagne di stanza, Jimmy McBright, fratello maggiore di Sallie e soprattutto Jervis Pendleton, lo zio di Julia, con il quale nascer\u00e0 una storia d'amore. Quando per\u00f2 Jervis far\u00e0 a Judy la proposta di matrimonio lei rifiuter\u00e0, senza spiegargli il motivo. Lei \u00e8 profondamente innamorata, ma non vuole che lui, ricco e di buona famiglia, sposi un'orfana per poi pentirsene. Inoltre per orgoglio non avr\u00e0 il coraggio di confessare le sue vere origini e il suo rifiuto far\u00e0 credere a Jervis che Judy sia innamorata di Jimmy, il fratello di Sallie.\nMa la storia \u00e8 percorsa soprattutto dal mistero sulla vera identit\u00e0 di Pap\u00e0 Gambalunga: Judy vorrebbe incontrarlo per conoscere il suo benefattore, ma per qualche ragione, che lei non capisce, lui a tale desiderio risponde sempre negativamente. La rivelazione arriver\u00e0 solamente all'ultima pagina, quando Judy ormai laureata, potr\u00e0 scoprire finalmente l'incredibile vera identit\u00e0 del misterioso Pap\u00e0 Gambalunga.\nTrasposizioni in altri media.\nTeatro\nCinema\nTelevisione\nAnimazione\nCuriosit\u00e0.\nNon risulta che il termine \"daddy-long-legs\" fosse utilizzato prima del 1865. Si trova citato nel capitolo XI di Piccole donne (1868) di Louisa May Alcott, opera a cui Jean Webster si riferisce spesso nel corso del romanzo.\n\"Daddy Long-Legs\" (lett. \"Pap\u00e0 Gambalunga\") \u00e8 il nome colloquiale con cui nei paesi anglosassoni vengono chiamati diversi animali ed una pianta:\nNel gioco \"The Binding of Isaac\" un boss prende il nome di \"Daddy Long-Legs\"."}
{"id": "640032", "revid": "1305772", "url": "https://it.wikipedia.org/wiki?curid=640032", "title": "QU", "text": ""}
{"id": "640033", "revid": "834", "url": "https://it.wikipedia.org/wiki?curid=640033", "title": "Qu", "text": ""}
{"id": "640034", "revid": "599013", "url": "https://it.wikipedia.org/wiki?curid=640034", "title": "Qv", "text": ""}
{"id": "640036", "revid": "599013", "url": "https://it.wikipedia.org/wiki?curid=640036", "title": "Qw", "text": ""}
{"id": "640038", "revid": "599013", "url": "https://it.wikipedia.org/wiki?curid=640038", "title": "Qx", "text": ""}
{"id": "640040", "revid": "599013", "url": "https://it.wikipedia.org/wiki?curid=640040", "title": "Qy", "text": ""}
{"id": "640042", "revid": "599013", "url": "https://it.wikipedia.org/wiki?curid=640042", "title": "Qz", "text": ""}
{"id": "640049", "revid": "767487", "url": "https://it.wikipedia.org/wiki?curid=640049", "title": "Training Day", "text": "Training Day \u00e8 un film del 2001 diretto da Antoine Fuqua e scritto da David Ayer con protagonisti Denzel Washington e Ethan Hawke.\nIl film \u00e8 stato presentato fuori concorso alla 58\u00aa edizione del Festival di Venezia; per la sua interpretazione, Washington ha vinto il premio Oscar per il miglior attore protagonista nel 2002.\nTrama.\nIl giovane poliziotto Jake Hoyt, per il suo primo giorno di servizio, viene affiancato all'esperto e pluridecorato Alonzo Harris, il quale deve valutare se Hoyt sia idoneo a far parte della squadra antidroga della polizia di Los Angeles. I due hanno approcci molto diversi al loro mestiere: mentre infatti Jake rispetta alla lettera il manuale, Alonzo preferisce confondersi con la strada e adottare un modo di fare molto pi\u00f9 pratico.\nLa giornata scorre frenetica: i due fermano degli studenti che hanno appena comprato marijuana da uno spacciatore ma Alonzo non li arresta, sequestra loro la droga e, una volta in macchina, chiede a Jake di fumarla, dicendogli che un buon poliziotto dell'antidroga \"deve averla nel sangue\". All'inizio Jake rifiuta ma sotto la minaccia di essere escluso dalla squadra cede, non sapendo tuttavia che il contenuto della pipa per\u00f2 non \u00e8 marijuana ma PCP. Successivamente i due si recano a casa di uno spacciatore, Roger, con cui Alonzo \u00e8 in stretti rapporti e, una volta tornati in strada, Jake nota in un vicolo una studentessa che viene assalita da due uomini e, accorrendo velocemente, la salva; Jake vorrebbe quindi arrestare i due ma Alonzo si limita a minacciarli lasciandoli andare, mentre Jake raccoglie il portafoglio della ragazza all'insaputa del nuovo collega.\nAlonzo trascina Jake sempre pi\u00f9 nel mondo della strada, strappando a uno spacciatore disabile di nome Blue informazioni su un trafficante chiamato Sandman, e dopo si reca a perquisirgli la casa senza mandato ma, vista la reazione della moglie, Jake inizia a sospettare che Alonzo fosse alla ricerca non di droga ma del suo denaro. Successivamente i due si recano in una zona della citt\u00e0 sotto il totale controllo di una gang dove vive Sara, la sua donna, e il loro bambino e, una volta usciti, Alonzo incontra in un ristorante tre poliziotti di grado elevato, Stan Gursky, Doug Rosselli e Lou Jacobs, soprannominati \"i Re Magi\": Jake intuisce che il collega ha problemi relativi a un evento successo a Las Vegas e che ha bisogno di soldi e i tre, in cambio di 40.000 dollari, gli consentono di avere il mandato di arresto per Roger.\nAlonzo riunisce la sua squadra e, una volta sequestrato il denaro di Roger, lo uccide sotto gli occhi di Jake, il quale, contrariamente agli altri poliziotti, rifiuta di trattenere una parte dei soldi. I quattro colleghi vorrebbero uccidere Jake ma Alonzo li ferma e, dopo aver minacciato di screditarlo a causa del PCP ancora presente nel suo sangue, lo porta a casa di Smiley, un gangster di sua conoscenza, e con una scusa si allontana. Smiley racconta a Jake che Alonzo a Las Vegas ha ucciso un componente della mafia russa e che entro mezzanotte deve portare loro un milione di dollari per riscattare la sua vita e che il denaro che il poliziotto gli ha portato \u00e8 per ucciderlo. Jake cerca di scappare ma viene bloccato e trascinato in bagno da Smiley e da due suoi amici ma, mentre sta per sparargli, uno dei due trova il portafoglio della ragazza salvata la mattina nella sua tasca. La giovane altri non \u00e8 se non la cugina di Smiley; quest'ultimo, dopo avere parlato con la ragazza al telefono, gli risparmia la vita per riconoscenza.\nJake ritorna all'appartamento di Sara e tenta di arrestare Alonzo, ma questi reagisce e, dopo un violento scontro, vorrebbe allontanarsi per recarsi all'appuntamento con i russi. Jake lo blocca, minacciandolo con la pistola; Alonzo ritiene che i membri delle gang della zona lo aiuteranno e invece, vista la sua reputazione di persona che non rispetta nessuno, lasciano andare Jake con i soldi, sordi alle minacce di Alonzo. Questo, poco dopo, rimane vittima di un agguato da parte dei russi nella zona dell'aeroporto.\nJake, tornando a casa, sente i notiziari che riportano come la morte di Alonzo sia avvenuta in servizio nell'operazione contro lo spacciatore.\nProduzione.\nSceneggiatura.\nIl film \u00e8 stato scritto da David Ayer e diretto da Antoine Fuqua, entrambi cresciuti in quartieri in mano a gang criminali.\nLa sceneggiatura fu cambiata per aggiungere alcuni aspetti dello Scandalo Rampart, che accadde dopo che era stata scritta: l'aspetto del personaggio di Denzel Washington assomiglia infatti intenzionalmente a quello di Rafael Perez, che ha avuto un ruolo centrale nello scandalo citato (questo ha ispirato anche altri film, come \"Cellular\", \"Dirty - Affari sporchi\" e \"Rampart\", oltre alla serie televisiva \"The Shield\").\nDue poliziotti erano a disposizione come consulenti tecnici, Michael Patterson e Paul Lozada, mentre Cle Shaheed \"Bone\" Sloan ha fornito la consulenza sulle gang. Washington, Hawke e altri membri del cast hanno incontrato anche poliziotti sotto copertura, spacciatori locali e membri di gang che li hanno aiutati a capire meglio i loro ruoli.\nCast.\nDenzel Washington interpreta Alonzo Harris, un poliziotto corrotto di Los Angeles, mentre Ethan Hawke \u00e8 Jake Hoyt, la nuova recluta che aspira a far parte della squadra antidroga di Harris.\nLa parte di Alonzo Harris era stata originariamente offerta a Mel Gibson ma poi fu scelto Washington, la cui interpretazione ha raccolto ampi consensi della critica. Fuqua voleva che il suo personaggio fosse seducente e parte di un sistema complesso, non semplicemente un poliziotto casualmente corrotto. Nelle parole di Washington:\nEthan Hawke, per la sua interpretazione, ha ricevuto la nomination ai premi Oscar come miglior attore non protagonista.\nNel film appaiono anche Tom Berenger, Scott Glenn, Harris Yulin, Eva Mendes, Cliff Curtis e gli artisti musicali Dr. Dre, Snoop Dogg e Macy Gray.\nRiprese.\nFuqua voleva che \"Training Day\" apparisse pi\u00f9 autentico possibile e per questo lo ha girato in alcuni dei peggiori quartieri di Los Angeles, ottenendo persino il permesso dalle gang di girare nel famigerato quartiere di case popolari di Imperial Courts. La sua troupe ha finito con il ricevere un caldo benvenuto dagli abitanti del luogo, che erano ben felici che fosse girato un film che mostrasse una parte della vita quotidiana del loro mondo. Quando Fuqua non ha potuto girare una scena direttamente sul posto, ha ricostruito lo stesso luogo sul set. La troupe ha girato anche a Hoover Block.\nDistribuzione.\nL'uscita di Training Day era originariamente prevista per il 21 settembre 2001 e aveva una forte spinta pubblicitaria. Tuttavia, in seguito agli attacchi dell'11 settembre, il film \u00e8 stato rinviato al 5 ottobre 2001. In Italia il film usc\u00ec il 16 novembre dello stesso anno.\nAccoglienza.\nCritica.\n\"Una formazione che porta all'autodistruzione, fra il filo della legalit\u00e0 e della criminalit\u00e0 ben interpretato da Washington che svolge l'insolito ruolo di malvagio in una pellicola che solo negli ultimi istanti del finale mostra la vittoria dei buoni. Si esalta la regia, che offre un pericoloso \u00abpaesaggio umano\u00bb realistico che mostra la vera Los Angeles\".\nIncassi.\nIl film ha incassato 76.631.907 di dollari negli Stati Uniti e 28.244.326 di dollari negli altri paesi, fra cui 2.747.656 in Francia e 2.342.085 in Spagna.\nAltri media.\nNel video di \"No problem\" di Lil' Scrappy si fa riferimento al film, con Snoop Dogg di nuovo nel ruolo di Blue.\nControversie.\nAlcune personalit\u00e0 afroamericane hanno criticato il fatto che Denzel Washington sia stato premiato con l'Oscar al miglior attore per questo particolare film: questo, infatti, \u00e8 stato solo il secondo Oscar assegnato ad un attore di colore dopo quello del 1963 a Sidney Poitier per \"I gigli del campo\". Prima di questo film Washington aveva impersonato quasi sempre personaggi positivi, compreso John Quincy Arcibald nel film \"John Q\" proprio nello stesso anno: il fatto che abbia vinto interpretando un cattivo violento e corrotto in un film incentrato sul tema delle gang urbane e del traffico di droga \u00e8 stato giudicato dai giornali come indicativo dell'opinione stereotipata e prevenuta di Hollywood e della societ\u00e0 in generale verso gli afroamericani.\nWashington era stato precedentemente in corsa per il premio di miglior attore nel 1992 per \"Malcolm X\", poi andato ad Al Pacino (per \"Scent of a Woman - Profumo di donna\"), e nel 1999 per \"Hurricane - Il grido dell'innocenza\", ma in questo caso venne battuto da Kevin Spacey (\"American Beauty\"). Nella stessa serata anche altri attori afroamericani sono stati premiati: il premio alla carriera, infatti, and\u00f2 a Sidney Poitier e quello per la miglior attrice ad Halle Berry. La canzone \"Why?\" del 2004 del rapper Jadakiss contiene la frase: \u00abperch\u00e9 Denzel doveva essere malvagio prima di prenderlo?\u00bb."}
{"id": "640052", "revid": "339392", "url": "https://it.wikipedia.org/wiki?curid=640052", "title": "Agnese di Bisanzio", "text": ""}
{"id": "640055", "revid": "804", "url": "https://it.wikipedia.org/wiki?curid=640055", "title": "Cornice", "text": ""}
{"id": "640058", "revid": "1318658", "url": "https://it.wikipedia.org/wiki?curid=640058", "title": "Corona francescana", "text": "Nel culto cattolico, corona francescana \u00e8 sinonimo di \"Rosario delle sette beatitudini della Vergine Maria\".\nLa leggenda all'origine del culto.\nLa tradizione francescana indica che nel 1442 si diffuse la notizia di un'apparizione della Vergine Maria ad Assisi ad un novizio francescano chiamato Giacomo. Sin da bambino, aveva l'abitudine di offrire alla Vergine una corona di rose. Quando entr\u00f2 nei frati minori, non pot\u00e9 pi\u00f9 continuare la sua abitudine. Allora la Vergine gli sarebbe apparsa per consolarlo indicandogli un'altra offerta che avrebbe potuto donarle in cambio: pregare ogni giorno sette decine di Ave Maria intercalate dalla meditazione dei \"sette misteri gaudiosi\" che ella visse. Giacomo inizi\u00f2 questa devozione e, mentre un giorno pregava, il Superiore dei Novizi lo avrebbe visto con un angelo che tesseva una corona di rose mano a mano che il novizio pregava, e dopo ogni decina di rose, vi univa un giglio dorato: finito di pregare, l'angelo avrebbe collocato la corona sulla testa del novizio. Il superiore gli chiese il significato di questa visione e, sentita la risposta, la raccont\u00f2 a tutti i frati e presto si diffuse questa devozione in tutta la famiglia francescana.\nDiffusione.\nLa devozione delle sette beatitudini di Maria \u00e8 fiorita in una variet\u00e0 di forme e comunit\u00e0. Particolarmente tra i francescani, i cistercensi e le annunziate di santa Giovanna di Francia.\nTra i frati Minori la diffusione di tale devozione \u00e8 attribuita, per nominare i principali, a Bonaventura da Bagnoregio, il Beato Cherubino da Spoleto, Giovanni da Capestrano, Pelbart de Temesv\u00e1r, e Bernardino da Siena. Anche Bernardino ebbe un'apparizione della Vergine quando stava meditando sui sette gaudi di Maria.\nRiflettendo sulla virt\u00f9 di gaudio della Vergine Maria si ricorda il saluto che Francesco d'Assisi le faceva: \"Salve! Signora, Regina santa, Madre santa di Dio, Maria! Sei Vergine fatta Chiesa\u2026\"\nRecita della Corona.\n\"O Dio, vieni a salvarmi. Signore, vieni presto in mio aiuto.\"\n\"Gloria al Padre\"\n\"Ges\u00f9 mio, perdona le nostre colpe, preservaci dal fuoco dell'inferno, porta in cielo tutte le anime specialmente le pi\u00f9 bisognose della Tua misericordia.\"\nMisteri.\nSi recitano un Padre nostro, dieci Ave Maria e un Gloria al Padre per ogni mistero.\n\"Salve Regina\"\nPreghiera conclusiva.\n\"O Signora Santa, Regina santissima, Madre di Dio e Madre di Misericordia, Regina della Pace e Avvocata nostra, ti abbiamo offerto questa Corona in memoria delle tue sette allegrezze, in segno del nostro desiderio di appartenere a Te come tu sei appartenuta al Signore. Per questo, con San Bonaventura ti diciamo: \u00abIo sono tutto tuo: e ogni mia cosa \u00e8 tua, o Vergine benedetta sopra tutte le cose\u00bb. Intercedi affinch\u00e9 ci sia fatto il dono di grazia di poter servire Dio e il prossimo, e in fedelt\u00e0 con le promesse del nostro Battesimo, di rinnegare il male in tutte le sue forme per poter essere come te, o Immacolata, figli del Padre celeste, fratelli del Signore nostro Ges\u00f9 Cristo e abitazioni dello Spirito Santo. Aiutaci a vivere impegnando la nostra vita per il Vangelo, obbedendo alla Chiesa, sempre pronti a testimoniare la nostra fede davanti agli uomini, affinch\u00e9, da te protetti, soprattutto nell'ora della nostra morte, possiamo giungere con te nella gloria dei cieli. Amen.\"\nSecondo una tradizione al termine della recita di questo Rosario si recitano ancora altre due Ave Maria, corrispondenti cos\u00ec ai 72 anni che visse la Vergine Maria prima di essere Assunta in Cielo.\nBibliografia.\nFonti: "}
{"id": "640060", "revid": "599013", "url": "https://it.wikipedia.org/wiki?curid=640060", "title": "Vh", "text": ""}
{"id": "640062", "revid": "16066", "url": "https://it.wikipedia.org/wiki?curid=640062", "title": "Rete a commutazione di pacchetto", "text": ""}
{"id": "640063", "revid": "23864406", "url": "https://it.wikipedia.org/wiki?curid=640063", "title": "VJ", "text": ""}
{"id": "640073", "revid": "339392", "url": "https://it.wikipedia.org/wiki?curid=640073", "title": "Negrito della Bolivia", "text": ""}
{"id": "640086", "revid": "228587", "url": "https://it.wikipedia.org/wiki?curid=640086", "title": "Aquae", "text": "La parola latina Aquae compare in numerosi nomi latini di localit\u00e0, sorgenti, fonti minerali e stazioni termali."}
{"id": "640087", "revid": "84184", "url": "https://it.wikipedia.org/wiki?curid=640087", "title": "Cornice narrativa", "text": "Per cornice narrativa si intende una parte di testo all'interno della quale l'autore s'inserisce. Si ha in questo modo un racconto nel racconto; \n\u00c8 usato nella novellistica: diverse novelle possono essere raccontate dai narratori descritti nello stesso testo ed essere quindi legate da un contesto comune. Il primo esempio si trova nella letteratura indiana nella raccolta Pa\u00f1catantra, scritta in sanscrito. Altri esempi esistono nella successiva letteratura indiana, come nella raccolta \"Kathasaritsagara\" del secolo XI."}
{"id": "640088", "revid": "123799991", "url": "https://it.wikipedia.org/wiki?curid=640088", "title": "Inspectah Deck", "text": " E' una figura cardine del gruppo sin dai tempi del disco di debutto.\nBiografia.\nInspectah Deck nasce nel Bronx, ma si trasferisce a Staten Island da bambino, precisamente nei quartieri di Park Hill (Clifton), dove gli altri membri del Clan vivono e si incontrano. \u00c8 uno dei componenti meno conosciuti del gruppo nonostante sia membro sin dai tempi di \"Enter the Wu-Tang (36 Chambers)\" (1993), progetto al quale lavora dopo aver scontato una pena in galera (\u00e8 in prigione che Deck acquisisce il nomignolo di \"Inspectah\" per il suo spirito silenzioso ed osservatore). Nel primo lavoro del gruppo diventa una figura di prestigio, essendo il primo a rappare su \"\"Protect Ya Neck\", primo singolo underground, e consegnando una strofa per il pluri-decorato singolo \"C.R.E.A.M.\". Compare cos\u00ec nei progetti paralleli e nei lavori solisti Wu-Tang come \"Liquid Swords\" di GZA o \"Only Built 4 Cuban Linx...\" di Raekwon the Chef. Il suo disco di debutto sarebbe dovuto uscire nel periodo 1994-1997 ma per ragioni non espresse viene rimandato dopo la pubblicazione del secondo disco del gruppo. Nel frattempo, nel 1995 Deck realizza la sua prima traccia da solista, \"Let Me at Them\", per la colonna sonora di \"Tales from the Hood\".\nDispensa per \"Wu-Tang Forever\" (1997 Loud Records) esibizioni e punti culminanti, riproponendosi come MC d'apertura nel singolo \"Triumph\" (proprio come in \"Protect Ya Neck\") e come solista in \"The City\", pezzo con campionamento di Stevie Wonder. L'album vanta inoltre la prima produzione di Inspectah Deck, la cupa \"Visionz\". Questo prepara la scena per il suo disco di debutto, \"Uncontrolled Substance\" (1999 Loud Records), dove producendo gran parte dei beats, dimostra un'influenza funk anni settanta che si distacca radicalmente dal suono delle altre produzioni Wu-Tang. Oltre le autoproduzioni Deck riceve visite da RZA, True Master, 4th Disciple, Mathematics e Pete Rock. Il disco non vende benissimo ma riscontra pareri positivi dalla critica. Tra il 1999 e la realizzazione del terzo disco del Wu-Tang Clan, \"The W\", Deck continua a collaborare con i compagni ai progetti solisti, tra i quali \"Beneath The Surface\" di GZA, \"\"Bobby Digital In Stereo\" di RZA e \"\" di Method Man.\nNel 2003 Inspectah realizza il suo secondo album, \"The Movement\", prodotto per la maggior parte da Ayatollah e con uno stile pi\u00f9 orientato verso il successo commerciale del suo disco di debutto. Come per il primo disco, un buon risultato in campo vendite e recensioni diverse ma generalmente positive.\nThe Rebel INS torna nel 2006 con \"The Resident Patient\", titolo derivante da \"The Adventure of the Resident Patient\", racconto di Sherlock Holmes tratto da \"Le memorie di Sherlock Holmes\". Alle produzioni RZA, Cilvaringz, Psycho Les, e lo stesso Deck. Collaborano U-God e Masta Killa del Wu-Tang Clan e la crew di Inspectah, The Housegang.\nLo stesso anno Hunter viene arrestato con l'accusa di assalto di secondo grado e sconta 36 giorni di prigione. Al suo rilascio annuncia d'aver scritto due screenplay."}
{"id": "640094", "revid": "1428919", "url": "https://it.wikipedia.org/wiki?curid=640094", "title": "Shahraz\u0101d", "text": "Shahraz\u0101d (in persiano \u0634\u0647\u0631\u0632\u0627\u062f, altrimenti scritta Sherazade, Sheherazade, Scheherazade, Shahrazada o Shahrzad, in italiano anche Sciarazade \u2013 pronuncia persiana ) \u00e8 una fanciulla protagonista della silloge favolistica d'ambiente islamico nota come \"Le mille e una notte\".\nLa raccolta favolistica non ha una sola origine, convivendo al suo interno elementi arabi, egiziani, persiani e persino indiani, anche se si ricorda l'indubbio debito contratto con l'opera persiana intitolata \"Haz\u0101r-afs\u0101na\" (\u0647\u0632\u0627\u0631\u0627\u0641\u0633\u0627\u0646\u0647, che significa \"I mille racconti\").\nIl contesto favolistico.\nIl re di Persia, Shahryar, \u00e8 tradito da una donna e, persuaso della perfidia femminile, decide di consumare ogni notte un rapporto sessuale con una giovane schiava, per poi farla giustiziare dai suoi sottoposti non appena sorto il sole della nuova giornata. Shahraz\u0101d, figlia maggiore del Gran vizir, si offre allora volontaria per tentare di metter fine a quel macabro cerimoniale, e con sua sorella minore Dinarz\u0101d escogita uno stratagemma che si riveler\u00e0 fruttuoso.\nAmmessa nelle stanze intime del sovrano ella comincia a raccontare a Shahryar una storia affascinante, interrompendola per\u00f2 al momento del sorgere dell'alba, inducendo cos\u00ec il suo amante-ascoltatore a rinviare la sua esecuzione alla mattina successiva, dopo che Shahraz\u0101d abbia completato il suo racconto.\nCi\u00f2 in effetti avviene, ma la giovinetta, finito il racconto lasciato in sospeso, ne avvia uno nuovo, interrompendolo a met\u00e0 con le medesime modalit\u00e0 del primo racconto. Ella in questo modo scampa alla morte e prolunga cos\u00ec lo stratagemma per mille e una notte, vale a dire per quasi 3 anni, al termine delle quali il monarca \u00e8 totalmente ravveduto circa la natura femminea e, anzi, innamoratosi di Shahraz\u0101d, la fa sua sposa per sempre, avendone riconosciute le doti di cuore e di spirito.\nShahraz\u0101d in musica.\nIl compositore russo Nikolaj Rimskij-Korsakov ha intitolato a \"Shahraz\u0101d\" una suite sinfonica in quattro tempi (op. 35)."}
{"id": "640095", "revid": "584834", "url": "https://it.wikipedia.org/wiki?curid=640095", "title": "Legge Fini", "text": ""}
{"id": "640096", "revid": "339392", "url": "https://it.wikipedia.org/wiki?curid=640096", "title": "Sharazad", "text": ""}
{"id": "640098", "revid": "584834", "url": "https://it.wikipedia.org/wiki?curid=640098", "title": "Legge Fini-Giovanardi sulle droghe", "text": ""}
{"id": "640106", "revid": "834", "url": "https://it.wikipedia.org/wiki?curid=640106", "title": "Cornice letteraria", "text": ""}
{"id": "640109", "revid": "767487", "url": "https://it.wikipedia.org/wiki?curid=640109", "title": "Preferisco l'ascensore!", "text": "Preferisco l'ascensore! () \u00e8 un film statunitense del 1923 diretto da Fred C. Newmeyer e Sam Taylor e interpretato da Harold Lloyd.\nTra i film pi\u00f9 famosi dell'attore comico, \u00e8 noto anche per la scena in cui questi figura sospeso dalle lancette di un orologio a muro di un palazzo di Los Angeles, ritenuta iconica del cinema comico muto americano.\nNel 1994 fu tra i film scelti per la conservazione nel National Film Registry della Biblioteca del Congresso e dal 2001 figura al 97\u00ba posto della classifica dei cento migliori film horror e thriller americani di tutti i tempi.\nTrama.\nHarold trova un impiego in un negozio di vestiti ma fa credere alla sua ragazza di esserne il direttore. Un suo amico, in fuga da un poliziotto, si arrampica su un grattacielo e Harold \u00e8 impressionato dalle sue capacit\u00e0 acrobatiche. Il negozio dove lavora cerca una trovata pubblicitaria e Harold dice al direttore che scaler\u00e0 un grattacielo: in realt\u00e0 ha intenzione di scalare i primi piani e farsi sostituire dall'amico per i successivi: i due spartiranno i 1000 dollari di premio. Ma il poliziotto che lo seguiva ritrova l'amico di Harold, lo segue sul palazzo e quindi, impegnato a fuggire dal poliziotto, non pu\u00f2 fare la scalata. Harold deve scalare tutto il palazzo; rischia realmente la vita ma riesce a salvarsi.\nEffetti speciali.\nGirare il film fu molto complicato, poich\u00e9 allora non c'erano i mezzi di oggi per le scene acrobatiche. Grazie alla maestria dei tecnici, sembr\u00f2 veramente che Lloyd si arrampicasse con sotto una strada trafficata. Quelle acrobazie erano molto pericolose, specialmente perch\u00e9 Lloyd avendo perso il pollice e l'indice destri in un incidente del 1919, usava una protesi-guanto: prov\u00f2 tuttavia le acrobazie sul serio e, nella scena dell'orologio, si disarticol\u00f2 una spalla.\nCuriosit\u00e0.\nIl film \"Ritorno al Futuro\" cita la scena delle lancette. All'inizio \u00e8 infatti mostrato un orologio con la figura di un uomo appeso ad una lancetta, scena ripresa nel finale con Doc Brown appeso all'orologio della Torre.\nLa stessa scena \u00e8 citata nel film \"Hugo Cabret\" (\"Hugo\") del 2011 in 3D di Martin Scorsese"}
{"id": "640110", "revid": "287204", "url": "https://it.wikipedia.org/wiki?curid=640110", "title": "Abissino", "text": "Il gatto abissino \u00e8 una razza felina originaria dell'Etiopia, chiamata anche Abissinia, da cui prende il nome.\nStoria.\nSi ritiene che si tratti di un tipo morfologico molto antico: i resti mummificati degli antichi gatti egizi e le riproduzioni negli affreschi tombali furono messi a confronto a fine Ottocento con i gatti viventi in Abissinia, rilevando una perfetta somiglianza, soprattutto per quanto riguarda la tonalit\u00e0 fulvo-dorata del mantello e le dimensioni. Per tale ragione si diffuse l'opinione che l'odierna razza abissina sia la diretta discendente dei felini Egizi, quelli che diedero volto e corpo alla Dea Bastet.\nPare che il progenitore fosse Zula, un gatto introdotto nel Regno Unito dal capitano Leonard Barrett al suo ritorno dalla spedizione inglese in Abissinia. La razza assunse uno standard definitivo in Gran Bretagna e fu riconosciuta nel 1929.\n\u00c8 tra le dieci razze pi\u00f9 diffuse negli Stati Uniti e tra le cinque nel Nord America, mentre in Europa \u00e8 meno diffuso.\nAspetto.\nCos\u00ec come le altre razze di origine africana, l'abissino possiede caratteristiche che permettono una buona resistenza alle temperature calde. Il corpo di taglia media oscilla tra i 4 e i 7,5 chili, \u00e8 slanciato, snello e aggraziato con arti sottili ma muscolosi che terminano in piedi piccoli e ovali. Ha occhi ovali e obliqui (gialli, verdi o nocciola) su un capo a cuneo e coda lunga e affusolata.\nMantello.\nIl pelo \u00e8 corto, ma possiede comunque una lunghezza tale da avere su ogni pelo due o tre bande di colore, il ticking, la caratteristica principale della razza. Folto, lucido, morbido e aderente al corpo. Denso e consistente al tatto.\nIl colore tipico \u00e8 l'agouti caratterizzato dal ticking, l'alternanza di bande chiare e scure su ogni pelo. Il primo colore selezionato \u00e8 il lepre, o ruddy, seguito da sorrel, blu, fawn, e tutte queste tonalit\u00e0 in silver.\nCarattere.\nI tratti caratteriali tipici sono la caparbiet\u00e0 e la continua richiesta di attenzioni da parte del padrone: deve essere coinvolto nella vita domestica e avere la possibilit\u00e0 di sfogare le proprie energie nel movimento e nel gioco. \u00c8 un gatto poco aggressivo ed inoltre socievole, che apprezza la compagnia di un altro gatto; \u00e8 molto agile e curioso, soprattutto nei primi mesi di crescita: i gattini infatti sono estremamente vivaci. \u00c8 un gatto amante dell'altezza, che non vede l'ora di arrampicarsi e, se incuriosito da qualche oggetto, non disdegna qualche \"furtarello\". Grazie alla sua naturale grazia ed eleganza, per\u00f2, difficilmente fa danni.\nSalute.\nLa razza \u00e8 incline alla gengivite, che pu\u00f2 portare a parodontiti pi\u00f9 serie. Gli abissini hanno avuto in passato gravi problemi per via della cecit\u00e0, ma l'incidenza \u00e8 stata ridotta dal 45% a meno del 4% nel 2008. Pu\u00f2 soffrire di atrofia della retina.\nRazze correlate.\nil gatto ocicat deriva dall'accidentale incrocio tra un abissino e un siamese."}
{"id": "640113", "revid": "402993", "url": "https://it.wikipedia.org/wiki?curid=640113", "title": "Dmitrij Kony\u0161ev", "text": "\u00c8 padre di Alexander Konychev, anch'egli ciclista professionista.\nCarriera.\nNato a Gor'kij (citt\u00e0 che dal 1991 \u00e8 tornata ad avere il nome di Ni\u017enij Novgorod), si mette in mostra nelle categorie giovanili come astro nascente del ciclismo dell'Est europeo, risultando adatto a tutti i tipi di percorso. Nel 1987 vince il Gran Premio della Liberazione e il Gran Premio Palio del Recioto e l'anno seguente si aggiudica il Giro d'Italia dilettanti.\nDebutta tra i professionisti nel 1989 nelle file dell'Alfa Lum, la squadra di Primo Franchini. Nel 1989 stupisce tutti al campionato del mondo di Chamb\u00e9ry dove, pur essendo un neoprofessionista, conclude al secondo posto, battuto solamente da Greg LeMond. Va nuovamente vicino al successo iridato al campionato del mondo di Benidorm del 1992, dove si piazza terzo superato in volata da Gianni Bugno e Laurent Jalabert. Nel 1990 si laurea campione sovietico e nel 1993 e 2001 campione russo.\nHa partecipato undici volte al Giro d'Italia concludendolo in sette occasioni, e conquistando quattro tappe, la maglia azzurra della Classifica intergiro e la maglia ciclamino della classifica a punti. In sei partecipazioni al Tour de France, concluso tre volte, si \u00e8 aggiudicato quattro tappe riuscendo anche a vincere sul traguardo degli Champs-\u00c9lys\u00e9es a Parigi. Ha concluso una sola volta la Vuelta a Espa\u00f1a in tre partecipazioni e centrato una vittoria di tappa.\nSi \u00e8 imposto in corse prestigiose come la Coppa Agostoni, il Giro dell'Emilia e due volte nella Coppa Sabatini ma non ha mai vinto una grande classica, pur riuscendo a salire sul gradino basso del podio dell'Amstel Gold Race nell'edizione 1992. Si \u00e8 ritirato dall'attivit\u00e0 agonistica nel 2006, a 40 anni. In diciotto stagioni da professionista ha vinto 38 corse su strada.\nNel 2007 inizia l'attivit\u00e0 di direttore sportivo alla Tinkoff Credit Systems e nel 2009 passa nel Team Katusha, neonata squadra russa iscritta all'UCI ProTour, rimasta poi attiva per undici stagioni, fino a fine 2019. Dal 2020 \u00e8 direttore sportivo del team Gazprom-RusVelo."}
{"id": "640118", "revid": "100879482", "url": "https://it.wikipedia.org/wiki?curid=640118", "title": "Rotazione differenziale", "text": "La rotazione differenziale \u00e8 il fenomeno per cui le diverse parti di un corpo non ruotano alla stessa velocit\u00e0 angolare, ma a velocit\u00e0 differenti. Questa caratteristica si pu\u00f2 verificare quando il corpo in esame non \u00e8 solido, ma liquido o gassoso, oppure composto da diverse parti indipendenti. Per esempio, l'equatore del Sole ruota pi\u00f9 velocemente dei suoi poli (il Sole \u00e8 composto da gas). Anche alcuni pianeti (tra cui Giove e Saturno) mostrano una rotazione differenziale delle loro diverse parti.\nRotazione differenziale del Sole.\nEssendo il Sole composto solamente da gas esso non presenta le caratteristiche di un corpo rigido, quindi nel suo pur lento moto di rotazione, alle diverse latitudini essa non avviene negli stessi tempi; infatti gli strati gassosi si muovono molto pi\u00f9 velocemente all'equatore che ai poli.\nAll'equatore la velocit\u00e0 risulta di 2 km/s, corrispondenti ad un periodo di 25 giorni. Ai poli invece il periodo \u00e8 di 34 giorni.\nLa sonda spaziale Soho ha messo in evidenza che questo moto differenziato rimane confermato per tutta la zona convettiva, ossia la parte superficiale del Sole, dove il calore viene trasportato attraverso il movimento del gas. Pi\u00f9 all'interno, al salire della pressione, il gas inizia a comportarsi come un corpo solido e la rotazione diventa uniforme.\nSi pensa che le masse gassose superiori, con velocit\u00e0 e densit\u00e0 di rotazione diverse, raffreddandosi si dirigono verso l'interno, viceversa quelle interne riscaldandosi si spostino verso l'esterno; perci\u00f2 ogni massa gassosa conservando il proprio momento di rotazione provoca un rimescolamento.\nIl raffreddamento delle zone superiori del Sole causa una contrazione che accelera il moto angolare, ai poli dove i movimenti convettivi sono meno ostacolati, le velocit\u00e0 angolari esterne ed interne si equilibrano; all'equatore quelle esterne tendono ad essere maggiori di quelle interne e di quelle ai poli.\nC'\u00e8 anche da considerare le disomogenee composizioni dei vari elementi, della pressione e dei fenomeni atmosferici, tutti alla base di questo fenomeno di differenziazione di rotazione.\nRotazione differenziale di una galassia.\nConsideriamo una galassia come un corpo in rotazione, il suo nucleo come se fosse solido; la velocit\u00e0 di rotazione cresce con la distanza raggiungendo i 220 km/s in un intervallo dal centro uguale alla posizione del nostro Sole, che risulta di circa 2/3 del raggio galattico, dopodich\u00e9 il valore di essa rimane pressoch\u00e9 invariato.\nGli ammassi globulari, che sono posti in posizione sferica nell'alone attorno al disco della galassia, ruotano molto pi\u00f9 lentamente, circa 50 km/s; quindi in un unico sistema avremo alcune differenze: un movimento abbastanza lento, quello sferico degli ammassi globulari, ed uno molto pi\u00f9 veloce, quello appiattito formato da stelle pi\u00f9 giovani.\nMeno schiacciato sar\u00e0 l'insieme pi\u00f9 diversa sar\u00e0 l'et\u00e0 stellare, stelle giovani frammiste a stelle vecchie; tanto pi\u00f9 risulter\u00e0 schiacciato tanto pi\u00f9 saranno numerose le stelle di antica formazione."}
{"id": "640122", "revid": "123131147", "url": "https://it.wikipedia.org/wiki?curid=640122", "title": "Ierocrazia", "text": "La ierocrazia o jerocrazia (dal greco \"\u1f31\u03b5\u03c1\u03cc\u03c2\", \"hier\u00f3s\" e , \"krat\u00eda\"), significa letteralmente \"potere dei sacri\", e indica una forma di governo in mano a una divinit\u00e0 o pi\u00f9 genericamente a persone che incarnano la divinit\u00e0 o la rappresentano e sono perci\u00f2 ritenute sacre (ad esempio i sacerdoti). Nell'accezione cristiana del termine, la ierocrazia identifica una forma di governo che si basi sulla sacralit\u00e0 stessa del potere. La ierocrazia \u00e8 spesso confusa o assimilata alla teocrazia sebbene, al contrario di quanto avviene in quest'ultima, la divinit\u00e0 non \u00e8 reputata manifestarsi attraverso il monarca, ma si ritiene si faccia presente attraverso la ricerca della santit\u00e0 e della sapienza operate da un clero o da un suo sottoinsieme (una casta sacerdotale)."}
{"id": "640124", "revid": "2519", "url": "https://it.wikipedia.org/wiki?curid=640124", "title": "M\u00e5s\u00f8y", "text": "M\u00e5s\u00f8y \u00e8 un comune norvegese della contea di Troms og Finnmark."}
{"id": "640126", "revid": "834", "url": "https://it.wikipedia.org/wiki?curid=640126", "title": "Boehse Onkelz", "text": ""}
{"id": "640128", "revid": "287204", "url": "https://it.wikipedia.org/wiki?curid=640128", "title": "Masoy", "text": ""}
{"id": "640131", "revid": "767487", "url": "https://it.wikipedia.org/wiki?curid=640131", "title": "Something Corporate", "text": "I Something Corporate sono una band alternative rock - emo che viene dalla Contea di Orange. Sebbene loro classifichino la propria musica come piano rock, l'industria li ha catalogati come pop punk. Sono attualmente sotto contratto con la Drive-Thru Records e la Geffen Records.\nStoria.\nNel settembre 1998, la voce/piano Andrew McMahon, il bassista Kevin \"Clutch\" Page, e il batterista Brian Ireland, membri creatori della band Left Here, si unirono con il primo chitarrista Josh Partington e con il chitarrista ritmico Reuben Hernandez per formare i Something Corporate. Il nome della band \u00e8 un ironico testamento del disdegno dei suoi membri per l'impacchettamento, il comando dell'industria, e perci\u00f2 la musica \"corporativa\". La band ha realizzato indipendentemente un CD demo intitolato \"Ready... Break\" nel settembre del 2000. Il 27 marzo 2001, i Something Corporate hanno annunciato un cambio ufficiale dello schieramento della band con Hernandez permanentemente rimpiazzato dal suo tappabuchi temporaneo William Tell.\nIl quintetto firm\u00f2 presto con la Drive-Thru Records, che lanci\u00f2 l'opera del debutto ufficiale della band \"Audioboxer\" il 2 ottobre 2001, che fu promosso da tour su scala nazionale, performance in grandi magazzini nei negozi della Tower Records e una comparsa nel \"The Late Late Show\" con Craig Kilborn il 25 febbraio 2002. Il criticamente acclamato EP (con il singolo \"If U C Jordan\" e il suo video musicale con protagonista l'attore di \"American Pie\" Chris Owen) ed una clausola nell'accordo di distribuzione della Drive-Thru Records ha portato ad un contratto con il loro distributore, la MCA, che pi\u00f9 tardi si \u00e8 fusa con la Geffen Records. Il 21 maggio 2002, l'album di debutto dei Something Corporate con la loro etichetta maggiore, \"Leaving Through the Window\", \u00e8 uscito, contenente i singoli \"I Woke up in a Car\" e \"Punk Rock Princess\". L'album ha toccato la #1 nella \"Billboard\" Heatseekers chart, la #1 nella Billboard Alternative New Artist e la #101 nella Billboard 200, mentre \"Punk Rock Princess\" ha toccato la #33 nella classifica dei singoli nel Regno Unito. Per costruire un ponte nell'interruzione tra \"Leaving Through the Window\" e il loro album seguente, i Something Corporate hanno distribuito un video di mezz'ora in DVD, intitolato \"A Year in the Life\" il 5 novembre 2002. La compilation EP \"Songs for Silent Movies\" di B-side, disponibile solo in Giappone, \u00e8 uscito il 21 maggio 2003. \"Leaving Through the Window\" ha ricevuto vasti consensi sia da parte della critica che dei fan.\nIl 21 ottobre 2003, il secondo album completo dei Something Corporate, \"North\", fu distribuito ed ha debuttato al #24 del Billboard 200 con 42.000 copie vendute. Lanciarono l'album con una comparsa nel \"Jimmy Kimmel Live\" dell'ABC, cantando le canzoni \"If You C Jordan\" e \"Space\", che rimase l'unico singolo dell'album. Il 4 febbraio 2004, i Something Corporate confermarono che William Tell aveva lasciato la band per seguire una carriera solista. Bobby \"Raw\" Anderson, precedentemente dei River City High, l'ha rimpiazzato come chitarrista della band in tour. Il 20 maggio 2004, i Something Corporate hanno filmato il loro concerto al Teatro Ventura a Ventura (California). Il risultato fu pubblicato nel loro secondo DVD, \"Live at the Ventura Theater\".\nNell'estate 2004, la band stava diventando esausta a causa di anni passati in tour, e decisero di prendersi una pausa. Comunque, la band ha promesso che la pausa non sarebbe stata permanente. Durante l'interruzione, Partington ha formato la band Firescape e ha registrato l'EP di cinque canzoni \"Rearden's Conscience\" nel 2005. McMahon, dall'altro lato, ha realizzato un album da solista, \"Everything in Transit\", con il nome di Jack's Mannequin il 23 agosto 2005, un album pi\u00f9 focalizzato sul piano che include Tommy Lee dei M\u00f6tley Cr\u00fce alle percussioni in sette delle undici canzoni. Il giorno che fin\u00ec la registrazione, Andrew and\u00f2 dal medico per un mal di gola che gli aveva causato la perdita della voce nel bel mezzo della promozione dell'album. Secondo McMahon, il medico aveva notato dei cambiamenti nella sua salute, ma a quel tempo non pensava che fosse qualcosa di pi\u00f9 grave dei sintomi dell'esaurimento causati dal lavorare intere notti per la realizzazione dell'album. Gli \u00e8 stata diagnosticata una leucemia linfoblastica acuta. Il medico era sorpreso che era ancora in grado di tenersi in piedi, concentrato solo a promuovere l'album come era stato. Tuttavia, egli voleva che l'album di debutto fosse finito e uscisse come pianificato. Subito dopo, sub\u00ec un trapianto di midollo da sua sorella minore Katie. Il trapianto ebbe successo, e lui subito suon\u00f2 piccole improvvisazioni sull'informazione sul cancro, inclusa una piccola comparsa da ospite nella serie tv della Warner Brothers \"One Tree Hill\", e alla fine ha lavorato per la sua strada in un tour con gli O.A.R. nell'estate del 2006.\nIl 14 ottobre 2006 la band si \u00e8 riunita per cantare tre canzoni (\"Konstantine\", \"I Woke Up in a Car\" e \"Hurricane\") come \"ospiti speciali\" al festival \"Bamboozle Left\" di Pomona (California)."}
{"id": "640133", "revid": "2519", "url": "https://it.wikipedia.org/wiki?curid=640133", "title": "Nesseby", "text": "Nesseby, in lingua sami Unj\u00e1rgga, \u00e8 un comune norvegese della contea di Troms og Finnmark."}
{"id": "640134", "revid": "834", "url": "https://it.wikipedia.org/wiki?curid=640134", "title": "Emap", "text": ""}
{"id": "640136", "revid": "834", "url": "https://it.wikipedia.org/wiki?curid=640136", "title": "EMAP", "text": ""}
{"id": "640139", "revid": "729019", "url": "https://it.wikipedia.org/wiki?curid=640139", "title": "T-35", "text": "Il T-35 fu un carro armato pesante utilizzato dall'esercito sovietico durante la guerra d'inverno e durante le fasi iniziali della seconda guerra mondiale.\nStoria.\nNelle ultime fasi della prima guerra mondiale la realizzazione di carri pesanti quali il FCM 2C francese ed il Vickers A1E1 Independent britannico aveva suscitato l'interesse delle alte sfere sovietiche. Si credeva, erroneamente, che un carro multi-torretta, ingaggiando pi\u00f9 bersagli contemporaneamente, sarebbe stato inarrestabile. Si faceva molto affidamento sull'effetto psicologico di tali mezzi.\nSviluppo.\nIl T-35 fu concepito come carro pesante di sfondamento, seguendo le idee della prima guerra mondiale. Lo scafo faceva affidamento su una sospensione protetta con 8 grossi rulli portanti.\nSu quello montava 5 torrette ospitanti l'armamento principale. Una conteneva un obice da 76,2\u00a0mm M1927/32 e disponeva di apparecchiatura radio. Delle restanti 4, 2 erano torrette del carro leggero BT-5 mentre le rimanenti erano armate con mitragliatrici cal 7,62\u00a0mm.\nImpiego operativo.\nCostruito dal 1933 al 1939, fu inizialmente affidato alla 5\u00aa Brigata carri pesanti con l'obiettivo di difendere Mosca. Vide il battesimo del fuoco durante la guerra d'inverno, dove fu impiegato contro le fortificazioni della linea Mannerheim. Il T-35 si rivel\u00f2 un veicolo lento e di difficile manovrabilit\u00e0, inoltre l'infimo spessore della corazza (di massimo 30\u00a0mm) rispetto alla mole, ne scoraggi\u00f2 un'ulteriore produzione. Alcuni carri superstiti si scontrarono contro i reparti germanici durante l'operazione Barbarossa, ma con scarso successo. Questi mezzi potevano infatti essere facilmente aggirati o colpiti dai cacciabombardieri ma molti vennero persi anche per guasti meccanici. Ne furono prodotti 61 nelle 2 versioni principali e non ebbe successo se non come veicolo di propaganda."}
{"id": "640142", "revid": "106456", "url": "https://it.wikipedia.org/wiki?curid=640142", "title": "Kourou", "text": "Kourou \u00e8 una citt\u00e0 della Guyana francese. Ha circa 20\u00a0000 abitanti.\nGeografia.\nSituata circa 60\u00a0km a nord-ovest di Caienna e affacciata sull'Oceano Atlantico in corrispondenza dell'estuario del fiume Kourou, la citt\u00e0 \u00e8 circondata da quattro colline: Carapa, Pariacabo, Caf\u00e9 e Lombard, non lontano si trovano delle catene montuose.\nLa costa \u00e8 caratterizzata da lunghe spiagge di sabbia bianca con alcuni promontori scogliosi.\nKourou \u00e8 nota soprattutto per ospitare la base di lancio dei vettori francesi ed europei (Centre spatial guyanais, CSG). Dal 2011 (21 ottobre 2011), il vettore russo Soyuz ha esordito a Kourou con il lancio dei primi due satelliti della costellazione Galileo."}
{"id": "640148", "revid": "228587", "url": "https://it.wikipedia.org/wiki?curid=640148", "title": "Hugh O'Neill", "text": "La carriera di O'Neill si svilupp\u00f2 sullo sfondo della cosiddetta riconquista Tudor dell'Irlanda, ed \u00e8 noto per aver guidato la resistenza e la ribellione irlandese dell'Ulster durante la Guerra dei Nove Anni, la pi\u00f9 grave minaccia contro l'autorit\u00e0 inglese in Irlanda dal tempo della conquista Anglo-Normanna del 1172.\nLe origini e la carriera.\nO'Neill proveniva da un ramo del clan O'Neill che le autorit\u00e0 inglesi avevano riconosciuto come legittimi successori del ruolo di capoclan degli O'Neill e quindi del titolo di Conte di Tyrone. Egli era il secondogenito di Matthew, reputato figlio illegittimo di Conn O'Neill, primo Conte di Tyrone. Tuttavia la sua successione venne violentemente disputata dagli altri rami degli O'Neill, soprattutto da parte di Shane O'Neill. Suo padre, Matthew (conosciuto con il nome irlandese di \"Fear Dorcha\" o \"Uomo Nero\"), venne ucciso dai seguaci di Shane, e Hugh venne bandito dal territorio degli O'Neill nell'Ulster centrale.\nO'Neill succedette a suo fratello, Brian, come barone di Dungannon, quando quest'ultimo venne assassinato da Shane O'Neill nel 1562. Hugh venne condotto nel Pale, dalla famiglia degli Hoveneden, ma dopo la morte di Shane fece ritorno nell'Ulster nel 1567 sotto la protezione di Sir Henry Sidney, \"Lord Deputy of Ireland\". Nel Tyrone, il cugino di Hugh, Turlough Luineach O'Neill era succeduto a Shane O'Neill in qualit\u00e0 di \"The O'Neill\", o capoclan, ma non venne riconosciuto dall'autorit\u00e0 inglese come legittimo Conte di Tyrone. La corona inglese support\u00f2 Hugh O'Neill come legittimo pretendente nella speranza che diventasse un utile alleato nell'Ulster sotto il controllo della nobilt\u00e0 Gaelica. Durante la seconda Rivolta dei Desmond nel Munster, egli combatt\u00e9 a fianco degli inglesi nel 1580 contro Gerald FitzGerald, quindicesimo Conte di Desmond, e aiut\u00f2 Sir John Perrot contro gli Scozzesi dell'Ulster nel 1584. L'anno successivo gli fu concesso di presenziare al parlamento in qualit\u00e0 di Conte di Tyrone e, nel 1587 dopo una visita alla Corte d'Inghilterra, gli furono assegnate le propriet\u00e0 di suo nonno, il primo conte di Tyrone, Conn O'Neill. Le sue continue dispute con Turlough vennero alimentate dagli inglesi con lo scopo di indebolire il potere degli O'Neill, ma dopo la nomina di Hugh a \"the O'Neill\" nel 1595, egli rimase senza rivali nel nord.\nLa carriera di O'Neill \u00e8 segnata da una continua duplicit\u00e0: egli sembr\u00f2 sottomettersi all'autorit\u00e0 inglese, ed allo stesso tempo tramare contro il governo di Dublino insieme agli altri nobili irlandesi. Sembra che sia stato combattuto se considerare la sua posizione come capo degli O'Neill la migliore opportunit\u00e0 per allearsi con gli inglesi o per unirsi ai ribelli contro la loro avanzata nell'Ulster. Agli inizi del 1590, il governo inglese nell'Ulster prese la forma di \"Sovrintendenza Provinciale\", con a capo il colono Henry Bagenal. Nel 1591, O'Neill scaten\u00f2 le ire del Bagenal allacciando una relazione amorosa con sua sorella di quest'ultimo, Mabel; ma in seguito appoggi\u00f2 suo cognato per sconfiggereHugh Maguire a Belleek nel 1593. Dopo la morte di Mabel, egli cambi\u00f2 improvvisamente bandiera opponendosi al governo e cercando aiuto dalla Spagna e dalla Scozia contro gli inglesi. Nel 1595, Sir John Norreys venne inviato in Irlanda insieme a una considerevole armata con il proposito di sottomettere O'Neill, ma costui riusc\u00ec a prendere possesso del forte di Blackwater prima che Norris fosse pronto, e dopo che venisse proclamato traditore a Dundalk. La guerra che ne segu\u00ec fu nota come Guerra dei Nove Anni.\nLa Guerra dei nove anni.\nO'Neill segu\u00ec la politica di Shane nell'armare la popolazione, piuttosto che confidare unicamente sulle forze mercenarie, come i \"redshank\" scozzesi ed i \"bonnaught\".\nQuesta scelta gli permise di mettere in campo una forza tattica impressionante, con tanto di archibugi e polvere da sparo forniti dalla Spagna e dalla Scozia, e nel 1595 diede un colpo inaspettato alle autorit\u00e0 della corona inglese mettendo in rotta un contingente di soldati inglesi nella battaglia di Clontibret.\nA dispetto della tradizionale inimicizia tra la sua gente e gli O'Donnell, O'Neill si alle\u00f2 con Hugh Roe O'Donnell, figlio del precedente alleato di Shane e nemico Hugh O'Donnell, ed i due capoclan aprirono delle relazioni diplomatiche con il re Filippo II di Spagna. In alcune delle loro missive destinate al re - intercettate dalle spie del \"Lord Deputy of Ireland\", Sir William Russell - essi mostrano di essersi autoproclamati campioni in nome della Chiesa cattolica, rivendicando la libert\u00e0 di coscienza cos\u00ec come la libert\u00e0 politica per la popolazione nativa dell'Irlanda. Nell'aprile del 1596, O'Neill ricevette garanzie di aiuti dalla Spagna, e scelse allora di temporeggiare con le autorit\u00e0 inglesi, fingendo di professare fedelt\u00e0 alla corona come richiedevano le circostanze. Questa condotta fu vincente e persino quando Sir John Norris cerc\u00f2 di smascherarlo, O'Neill riusc\u00ec a ritardare i tentativi inglesi di penetrare nel suo territorio per oltre due anni.\nLa battaglia di Yellow Ford.\nNel 1598, fu accordata una cessazione delle ostilit\u00e0 e un formale perdono per O'Neill da parte di Elisabetta I d'Inghilterra. Dopo due mesi appena O'Neill scese di nuovo in campo e il 14 agosto 1598 distrusse una armata inglese nella battaglia di Yellow Ford lungo il fiume Blackwater, nella quale venne ucciso Henry Bagenal; questa fu la pi\u00f9 grande sconfitta mai subita dagli inglesi in Irlanda.\nSe O'Neill fosse stato capace di sfruttare appieno il suo vantaggio, avrebbe rovesciato con successo il potere inglese sull'isola, poich\u00e9 focolai di ribellione scossero l'intero paese, soprattutto al sud, dove James Fitzthomas Fitzgerald rivendicava i suoi diritti sulla contea di Desmond. Al contrario, O'Neill attese gli aiuti dal continente che, a dispetto della sua crescente fama in Europa come comandante, non sarebbero arrivati cos\u00ec presto.\nIl Conte di Essex.\nOtto mesi dopo la battaglia di Yellow Ford, giunse un nuovo luogotenente, Robert Devereux, secondo Conte di Essex, che sbarc\u00f2 in Irlanda con la pi\u00f9 imponente forza di spedizione mai inviata dall'Inghilterra e composta da 17.000 soldati. L'Essex cap\u00ec che O'Neill aspettava di vedere quali sarebbero state le sue manovre, e agendo dietro diretto ordine nella regina, dopo alcune disastrose manovre nel sud dell'isola, ebbe un colloquio con Tyrone al guado sul fiume Lagan il 7 settembre 1599, e riusc\u00ec a stipulare una tregua. Ma Elisabetta non apprezz\u00f2 la sua iniziativa non accettando n\u00e9 le condizioni favorevoli concesse ad O'Neill n\u00e9 il fatto che l'Essex l'avesse trattato come suo pari. Il Devereux lasci\u00f2 l'Irlanda diretto alla corte inglese senza il permesso della regina, una manovra disperata che culmin\u00f2 con un suo tentativo fallito di attentare all'autorit\u00e0 della sovrana che lo fece condannare a morte per tradimento.\nLa regina si trov\u00f2 in una situazione problematica, in quanto la vita politica era allora dominata dalla questione della successione al trono, proprio quando il suo pi\u00f9 abile comandante militare era stato umiliato da O'Neill nel bel mezzo della guerra Anglo-Spagnola. Il conte ribelle continu\u00f2 a preparare le sue misure insieme ai ribelli irlandesi nel Munster, e redasse un manifesto per i Cattolici Irlandesi, invitandoli ad unirsi alla sua lotta in nome di quella religione che gli era cos\u00ec cara. Dopo una campagna di devastazione nel Munster contro le colonie inglesi nel gennaio del 1600, O'Neill raggiunse in fretta il nord verso il Donegal, dove ricevette aiuti dalla Spagna e una testimonianza di incoraggiamento da parte di Papa Clemente VIII. Da quel momento la controversa figura del Gesuita James Archer, divenne il suo rappresentante di fatto alla corte spagnola.\nLa battaglia di Kinsale.\nNel maggio del 1600 gli inglesi ottennero un importante vantaggio strategico, quando Sir Henry Docwra, a capo di una considerevole armata, prese posizione nelle retroguardie di O'Neill nei pressi di Londonderry; nel frattempo il nuovo \"Lord Deputy of Ireland\", Sir Charles Blount, quinto Barone Mountjoy (un protetto dell'Essex), marci\u00f2 in supporto della manovra da Westmeath a Newry, costringendo O'Neill a ritirarsi ad Armagh. Venne offerta una lauta ricompensa a chiunque avesse catturato il capo della ribellione, vivo o morto.\nNell'ottobre del 1601, i tanto attesi aiuti dalla Spagna giunsero sotto forma di un esercito sotto la guida di Don Juan de Aguila, che occup\u00f2 la citt\u00e0 di Kinsale nell'estremo sud dell'isola. Mountjoy si affrett\u00f2 a contenere l'invasione degli spagnoli, mentre O'Neill e O'Donnell vennero costretti a separarsi nella loro marcia da nord, attraversando i territori difesi da Sir George Carew, nel pieno di un inverno rigidissimo. Presso Bandon i due eserciti si unirono nuovamente, e serrarono l'armata inglese che teneva d'assedio gli spagnoli. Gli inglesi erano in condizioni davvero critiche, con molte delle truppe sfiancate dalla dissenteria, e l'estrema rigidezza dell'inverno aveva reso impossibile la vita da campo. Ma a causa della scarsa comunicazione con gli spagnoli assediati e dall'incapacit\u00e0 di fronteggiare una coraggiosa carica della cavalleria inglese, l'esercito di O'Neill venne sbaragliato. L'esercito ribelle irlandese fu costretto alla ritirata e il comandante spagnolo si arrese agli inglesi. La sconfitta alla battaglia di Kinsale rappresent\u00f2 per O'Neill la fine delle sue speranze di vincere la guerra.\nO'Donnell si rec\u00f2 in Spagna alla ricerca di ulteriore assistenza militare, ma trov\u00f2 solo la morte (forse per un sospetto avvelenamento), ed O'Neill, con un esercito in rotta, marci\u00f2 nuovamente verso nord, rinnovando la sua politica di duplicit\u00e0 manifestando di cercare il perdono degli inglesi ma nel contempo lottando per difendere il territorio. Agli inizi del 1603, Elisabetta diede istruzioni al Mountjoy di aprire i negoziati con il capo dei ribelli, e O'Neill si arrese a Mountjoy l'aprile successivo, inconsapevole della morte della regina.\nGli accordi di pace e la Fuga dei Conti.\nMentre era a Dublino trattando con Mountjoy, O'Neill sent\u00ec la notizia dell'ascesa al trono di Giacomo I d'Inghilterra, alla cui corte si present\u00f2 personalmente in giugno accompagnato da Rory O'Donnell, primo Conte di Tyrconnell, che era diventato capo clan degli O'Donnell dopo la morte di suo fratello Hugh Roe.\nI cortigiani inglesi si adirarono terribilmente per la accondiscendenza accordata dal re a quei nobili ribelli. Sebbene Tyrone venisse confermato nel suo titolo e nei suoi possedimenti, non appena tornato in Irlanda apr\u00ec subito una controversia con il governo. Una forte politica di restrizione dei suoi diritti e dei suoi poteri per mezzo della \"common law\" ebbe ben presto i primi frutti: nel caso del Bann Fishery 1609, il governo stabil\u00ec che i suoi titoli a beneficio di quella propriet\u00e0 dovessero essere resi nulli in nome della conquista Anglo-Normanna del 1172, un precedente, questo, che ebbe implicazioni significative per la nobilt\u00e0 Gaelica.\nFu per la disputa sui diritti degli O'Neill su alcuni feudatari - il pi\u00f9 importante dei quali era Donal O'Cahan - che port\u00f2 alla fuga di O'Neill dall'Irlanda. Questa controversia si prolung\u00f2 fino al 1607, anno in cui O'Neill decise di recarsi a Londra per sottomettere la questione direttamente al re. Avvertito, per\u00f2, del suo imminente arresto (e forse persuaso da Rory O'Donnell - divenuto Conte di Tyrconnel nel 1603 - le cui relazioni con la Spagna erano state scoperte) O'Neill decise di partire dall'Irlanda.\nLa Fuga dei Conti, uno degli episodi pi\u00f9 celebrati della storia Irlandese, avvenne il 14 settembre 1607, quando O'Neill e O'Donnell s'imbarcarono a mezzanotte a Rathmullan sul Lough Swilly, con le mogli, i familiari ed i loro seguaci, per un numero complessivo di novantanove persone, diretti verso la Spagna. Costretti da vento contrario a cercare rifugio nell'estuario della Senna, trascorsero l'inverno nei Paesi Bassi. Nell'aprile del 1608, si recarono a Roma, dove vennero accolti e ospitati da Papa Paolo V. O'Donnell mor\u00ec a Roma nello stesso anno.\nNel 1613 O'Neill venne dichiarato fuorilegge dal parlamento irlandese ed i suoi beni vennero confiscati. Mor\u00ec a Roma anch'egli il 20 luglio 1616. Durante i nove anni del suo esilio romano cerc\u00f2 con ogni mezzo di organizzare il suo ritorno in madrepatria. Alla notizia della sua morte i poeti di corte irlandesi diedero vita alla celebre Sfida dei bardi.\nO'Neill si spos\u00f2 quattro volte ed ebbe un gran numero di figli, legittimi ed illegittimi. Uno di questi, fu Sean o John O'Neill e venne riconosciuto da re Filippo III di Spagna come quarto Conte di Tyrone nel 1616.\nSean o John trascorse la sua vita al servizio della corona spagnola come comandante di reggimento nelle Fiandre."}
{"id": "640154", "revid": "599013", "url": "https://it.wikipedia.org/wiki?curid=640154", "title": "Direttiva del Consiglio della comunit\u00e0 economica europea 89/552/CEE del 3 ottobre 1989", "text": "La direttiva del Consiglio della comunit\u00e0 economica europea 89/552/CEE del 3 ottobre 1989 \u00e8 una direttiva CEE emanata al fine di indirizzare la politica televisiva dei singoli Stati della comunit\u00e0.\nConosciuta in Italia come \"televisione senza frontiere\", venne ivi recepita principalmente con la legge Mamm\u00ec, anche se secondo alcuni commentatori autorevoli i principi della direttiva sono stati accolti solo in modo parziale, e in seguito con altre leggi.\nStoria.\nUno dei primi atti della Comunit\u00e0 Europea fu la convenzione europea sulla televisione transfrontaliera, firmata a Salisburgo il 5 maggio 1989, che stabiliva alcuni principi fondamentali cui dovessero attenersi i partecipanti.\nDopo l'emanazione della direttiva del 1989, nel dicembre 2005 il Parlamento europeo present\u00f2 una proposta di revisione. Nell'ottobre del 2006, il governo italiano ha presentato un disegno di legge, spinto anche dai rilievi comunitari in merito alla legge Gasparri. \nIl Parlamento europeo ha approvato il testo della nuova proposta di direttiva nel maggio 2007 \nEvoluzione e modifiche.\nLe direttiva omonima del 1997.\nIl 23 giugno 1997, \u00e8 stata emanata dal Parlamento europeo e dal Consiglio una nuova direttiva, anch'essa denominata \"Televisione senza frontiere\". I punti principali di tale revisione riguardano:\nQuarta relazione sull'applicazione della direttiva TSF\nConsultazione pubblica del 2003.\nLa consultazione pubblica, avviata con la relazione precitata, riguardava un certo numero di temi tra i quali la promozione della diversit\u00e0 culturale e della competitivit\u00e0 dell'industria europea dei programmi audiovisivi, le regole relative alla pubblicit\u00e0 e la protezione dei minori e dell'ordine pubblico.\nComunicazione sul futuro della politica europea.\nIl 15 dicembre 2003 la Commissione ha pubblicato le conclusioni delle consultazioni pubbliche in una comunicazione intitolata \" Il futuro della politica europea in materia di regolamentazione audiovisiva \"\nRisoluzione del Parlamento Europeo del 22 aprile 2004.\nIl Parlamento europeo, ha valutato che i legislatori nazionali, in particolare in Italia, avevano stabilito normative in contrasto con i principi informatori della direttiva \"Europa senza frontiere\" e il 22 aprile 2004 ha emanato la risoluzione n. 65 che esprime la forte preoccupazione che in Europa non vengano garantite le naturali esigenze di un pluralismo informativo.\n\"Formula l'auspicio che \u00abil \u201csistema di assegnazione delle frequenze\u201d, previsto dal progetto di legge Gasparri, non costituisca una mera legittimazione della situazione di fatto e che non si ponga in contrasto in particolare con la direttiva 2002/21/CE, con l'articolo 7 della direttiva 2002/20/CE3 e con la direttiva 2002/77/CE4, le quali prevedono, fra l'altro, che l'attribuzione delle frequenze radio per i servizi di comunicazione elettronica si debba fondare su criteri obiettivi, trasparenti, non discriminatori e proporzionati\u00bb.\"\nLe nuove proposte di revisione.\nLe nuove proposte di revisione hanno suscitato, soprattutto in Gran Bretagna molte polemiche. \nIl Commissario Viviane Reding ha proposto di estendere il concetto di emittente previsto dalla direttiva Televisione senza frontiere anche a servizi che offrono video on demand e videoclip sul cellulare.\nAltro elemento critico ed estremamente delicato della proposta di modifica della Direttiva \u00e8 quello del \u2018product placement\u2019 che arriverebbe anche sulle Tv europee. Il product placement \u00e8 l'inserimento, in modo pi\u00f9 o meno occulto, di pubblicit\u00e0 anche nei programmi televisivi (ma nella proposta di Direttiva non in tutti), quali fiction, show o serie tv. \u00c8 questa una pratica gi\u00e0 ampiamente sfruttata nel cinema (soprattutto americano) e nella Tv statunitense.\nLa scelta di un rigido divieto \u00e8 vista con favore dalle agenzie pubblicitarie, ed anche dalla FIEG, che si basano sulle inserzioni delle grandi e medie imprese, che in tal modo realizzano il loro monopolio nel settore, mentre \u00e8 osteggiata dalle piccole televisioni locali che vedono in questo modo la possibilit\u00e0 di una raccolta pubblicitaria appunto livello locale.\nIn Italia il product placement \u00e8 stato regolamentato nel 2010, ma le aziende radiotelevisive che ne fanno uso devono specificare all'inizio e alla fine dei programmi la presenza di pubblicit\u00e0.\nI contenuti.\n\u00c8 la stessa sintesi ufficiale da parte del Consiglio a qualificare la direttiva \"Televisione senza frontiere\" (direttiva TSF) come la pietra angolare della politica audiovisiva dell'Unione europea. Due sono i principi fondamentali: \nLa direttiva TSF ha anche l'obiettivo di tutelare la diversit\u00e0 culturale, la protezione dei minori e il diritto di rettifica.\nNel dicembre 2005 la Commissione ha presentato una proposta di revisione della direttiva TSF.\nSintesi.\nTitolo.\nDirettiva 89/552/CEE del Consiglio, del 3 ottobre 1989, relativa al coordinamento di determinate disposizioni legislative, regolamentari e amministrative degli Stati membri concernenti l'esercizio delle attivit\u00e0 televisive.\nPassi dalla direttiva 89/552/CEE.\n\"La direttiva mira a garantire la libera circolazione dei servizi di telediffusione nell'ambito del mercato interno, tutelando nel contempo alcuni obiettivi importanti di interesse pubblico, come la diversit\u00e0 culturale, il diritto di rettifica, la tutela dei consumatori e la protezione dei minori.\"\n\"Si prefigge inoltre di promuovere la distribuzione e la produzione dei programmi televisivi europei riservando loro una quota maggioritaria nel quadro dei programmi delle varie reti televisive.\"\nPrincipio generale\n\"La direttiva stabilisce il principio, secondo il quale gli Stati membri assicurano la libert\u00e0 di ricevimento e non ostacolano la ritrasmissione sul loro territorio di programmi provenienti da altri Stati membri\".\nQuote di diffusione e di produzione\n\"Per incoraggiare la distribuzione e la produzione dei programmi televisivi europei, gli Stati membri devono controllare, ogni volta che ci\u00f2 \u00e8 possibile, che gli organismi di telediffusione riservino ad opere europee una quota maggioritaria del loro tempo di trasmissione, escluso il tempo riservato alle informazioni, alle manifestazioni sportive, ai giochi, alla pubblicit\u00e0 o ai servizi di televideo e alle televendite\" \nProtezione dei minori\n\"Sono vietati i programmi a carattere pornografico o di estrema violenza. Tale divieto si applica a qualsiasi programma passibile di nuocere ai minori, tranne nel caso in cui la trasmissione rientri in un'opportuna fascia oraria o sia oggetto di misure tecniche di protezione.\"\nDiritto di rettifica\nDeve essere concesso il diritto di rettifica."}
{"id": "640156", "revid": "640389", "url": "https://it.wikipedia.org/wiki?curid=640156", "title": "BT (carro armato)", "text": "Il BT (russo: \u0411\u044b\u0441\u0442\u0440\u043e\u0445\u043e\u0434\u043d\u044b\u0435 \u0442\u0430\u043d\u043a\u0438, \"Bystrokhodny tanki\", \"carro armato veloce\"), fu una serie di carri armati sovietici prodotti in gran numero tra il 1932 e il 1941. Erano corazzati leggermente, ma ragionevolmente ben armati per l'epoca e possedevano una miglior mobilit\u00e0 di molti altri carri armati contemporanei. I BT erano anche conosciuti con il loro soprannome \"Betka\" o con il vezzeggiativo \"Betushka\".\nGeneralit\u00e0.\nI carri armati BT furono \u00abcarri armati convertibili\u00bb. Questa fu una caratteristica progettata da J. Walter Christie per ridurre l'usura degli inaffidabili cingoli degli anni trenta. In circa trenta minuti l'equipaggio poteva rimuovere i cingoli e attivare una trasmissione a catena che permetteva al carro armato di viaggiare ad alta velocit\u00e0 su strade. Nella modalit\u00e0 su ruote il carro armato sterzava girando le ruote frontali. Comunque le forze armate sovietiche trovarono poco pratica l'opzione convertibile, che consumava spazio e aggiungeva complessit\u00e0, per un paese con poche strade lastricate. Questa caratteristica fu abbandonata nei successivi modelli sovietici.\nI BT prestarono servizio nella guerra civile spagnola, in estremo oriente, nella guerra d'inverno contro la Finlandia, nell'invasione sovietica della Polonia e nella prima parte della seconda guerra mondiale. Il loro progetto serv\u00ec da piattaforma per esperimenti di artiglieria semovente e schemi di disposizione di armatura avanzata. Ulteriori sviluppi condussero direttamente al famoso T-34.\nProduzione.\nNel 1930 agenti dei servizi segreti sovietici OGPU e GRU della Amtorg Trading, un'organizzazione sovietica di commercio usata come copertura, usarono i loro contatti politici a New York per persuadere ufficiali del governo e dell'esercito statunitensi a fornire i piani e le specifiche del prototipo di carro armato Christie M1928 all'Unione Sovietica Almeno due carri armati Christie M1931 con le torrette rimosse furono successivamente acquistati negli Stati Uniti e inviati in Unione Sovietica con documenti falsi che li descrivevano come \u00abtrattori agricoli\u00bb. Entrambi i carri armati furono consegnati con successo agli stabilimenti industriali Kharkovsky parozostoitelny zavod (KhPZ) a Kharkov in Ucraina. I carri armati originali di Christie vennero designati come \u00abcarri armati veloci\u00bb dai sovietici, abbreviato in BT. Basandosi sui prototipi di Christie e sui piani ottenuti, vennero completati nell'ottobre 1931 tre prototipi BT-2 e la produzione di massa inizi\u00f2 nel 1932. La maggior parte dei BT-2 fu armata con cannoni da 37\u00a0mm e una mitragliatrice, ma la scarsit\u00e0 di cannoni da 37\u00a0mm port\u00f2 a munire alcuni esemplari di tre mitragliatrici. Il BT-3 e i modelli successivi furono equipaggiati con un cannone da 45\u00a0mm. La corazza frontale inclinata del prototipo Christie M1931 venne mantenuta nei successivi progetti sovietici, che successivamente inclusero anche una corazza laterale inclinata.\nNel 1937 venne formato un nuovo team di progetto alla KhPZ, guidato dal progettista Mikhail I. Koshkin, per creare una nuova generazione di carri armati BT. La squadra propose un prototipo chiamato A-20, ma costru\u00ec anche una versione armata e corazzata pi\u00f9 pesantemente chiamata A-32, un \u00abcarro armato universale\u00bb per rimpiazzare sia il carro armato di supporto fanteria T-26 che il carro armato di cavalleria BT-8. Il progetto fu controverso, ma la preoccupazione delle prestazioni dei carri armati sotto la minaccia della guerra lampo tedesca port\u00f2 all'approvazione della versione pi\u00f9 corazzata, che divenne il carro armato medio T-34.\nProduzione:\nStoria operativa.\nI carri armati BT furono usati in combattimento in molte occasioni prima della seconda guerra mondiale. Un battaglione di BT-5 combatt\u00e9 per la fazione repubblicana della guerra civile spagnola, dove i suoi cannoni da 45\u00a0mm potevano distruggere facilmente i carri armati leggeri tedeschi e italiani. Nelle schermaglie di confine contro il Giappone nel 1939 (inclusa la battaglia di Khalkhin Gol), vennero usati sia BT-5 che BT-7. Ancora una volta i BT superarono generalmente i carri armati leggeri nemici. Contro la Finlandia nella guerra d'inverno (principalmente BT-2 e BT-5) ebbero meno successo. Le forze finlandesi erano ben guidate, molto motivate e difendevano un terreno estremamente accidentato. I leggermente corazzati BT furono molto vulnerabili ai cannoni anticarro mimetizzati finlandesi.\nNella seconda guerra mondiale i BT-5 e BT-7 presero parte all'occupazione sovietica della Polonia orientale nel 1939 e parteciparono in gran numero alle battaglie del 1941. La maggior parte fu abbandonata o fin\u00ec distrutta nella disastrosa campagna del 1941. Pochi continuarono a essere usati nel 1942, ma ormai erano abbastanza rari.\nL'Armata Rossa pianific\u00f2 di rimpiazzarli con il T-34 e aveva appena iniziato a farlo quando cominci\u00f2 l'invasione tedesca (operazione Barbarossa).\nIn Estremo Oriente un numero significativo di BT-7 prese parte nell'agosto 1945 all'operazione August Storm contro il Giappone in Manciuria. Questa fu l'ultima azione di combattimento dei BT.\nEredit\u00e0 tecnica.\nLa serie BT fu numerosa e form\u00f2 la cavalleria corazzata dell'Armata Rossa prima della seconda guerra mondiale, possedeva una mobilit\u00e0 di gran lunga migliore di altri progetti contemporanei di carri armati. Per questi motivi ci furono molte sperimentazioni e derivati del progetto base, la maggior parte dei quali condotti nella fabbrica di KhPZ a Kharkov.\nLa principale eredit\u00e0 dei BT fu il progetto del T-34, in gran parte derivato dal BT. Il T-34 possedeva molte innovazioni rispetto al BT, ma la discendenza \u00e8 ovvia. Lungo la strada un importante sviluppo tecnico furono le serie BT-IS e BT-SW-2 di prototipi che testarono le tecniche di costruzione di veicoli con corazzature estremamente inclinate. Questi test condussero direttamente allo schema di armatura del T-34.\nI BT furono usati anche come scafi per veicoli di supporto del genio e per test di mobilit\u00e0. Una variante gettaponti aveva la torretta del T-38 e lanciava un ponte attraverso piccoli varchi. Carri armati standard vennero attrezzati con portafascine. L'RBT-5 era armato con un paio di pesanti lanciarazzi da artiglieria, uno su ciascun lato della torretta. Diversi progetti per cingoli molto larghi, incluse delle strane \"scarpe da neve\" vennero testate sui BT.\nIl KBT-7 fu un veicolo comando corazzato completamente moderno che era allo stadio di prototipo allo scoppio della seconda guerra mondiale. Il progetto non venne sviluppato durante la guerra.\nNelle manovre di Kiev del 1936 vennero mostrati agli osservatori militari stranieri centinaia di BT in parata. Tra gli spettatori c'erano rappresentanti del British Army che ritornati in patria sostennero l'uso della sospensione Christie per i carri armati britannici. I carri armati britannici Cruiser Mk I, Mk VI Crusader e Mk VIII Cromwell usarono tutti le sospensioni progettate da Christie e usate sul BT."}
{"id": "640161", "revid": "15756", "url": "https://it.wikipedia.org/wiki?curid=640161", "title": "M22 Locust", "text": "L'M22, generalmente noto come Locust dal soprannome affibbiatogli dai britannici ma ufficialmente designato M22 Light Tank, \u00e8 stato un carro armato leggero progettato tra 1941 e 1942 dagli Stati Uniti per fornire alle truppe paracadutiste un immediato appoggio blindato sin dalle prime fasi dell'atterraggio, debolezza colta dai vertici militari statunitensi nelle pur vittoriose operazioni dall'aria concluse dalla Wehrmacht.\nNella primavera 1941 furono emesse le specifiche e tre prototipi furono costruiti dalla Marmon-Herrington Company in momenti diversi; furono collaudati con una certa rapidit\u00e0 e si conferm\u00f2 la possibilit\u00e0 di trasporto al di sotto della fusoliera di un Douglas C-54 Skymaster. Nell'aprile 1943 l'M22 entr\u00f2 in servizio e ne inizi\u00f2 immediatamente la produzione da parte della Marmon-Herrington, che totalizz\u00f2 830 esemplari. Tuttavia l'United States Army e l'USAAF non impiegarono mai il carro in azione perch\u00e9 ci si avvide di difetti e manchevolezze solo a fine anno. Inoltre la modestia del cannone da 37\u00a0mm che armava il veicolo rendeva pressoch\u00e9 impossibile contrastare con buone probabilit\u00e0 di successo i blindati pesanti tedeschi. Avendo poi constatato che, per il trasporto mediante il C-54, era necessario estrarre la torretta, imballarla nell'aereo e poi rimontarla una volta a terra, i vertici militari statunitensi si espressero negativamente per un utilizzo massiccio dell'M22 che, cos\u00ec, fu messo da parte nel settembre 1944. Solo il British Army ne fece un impiego molto limitato nell'operazione Varsity (marzo 1945), quando lanci\u00f2 una decina di unit\u00e0.\nDopo la fine della seconda guerra mondiale buona parte degli M22 fu rottamata, ma un gruppo di Locust fu ceduto dai britannici al Regno d'Egitto alla fine degli anni quaranta.\nStoria.\nSviluppo.\nNel corso degli anni trenta lo United States Army venne a conoscenza degli esperimenti sovietici di \"carri armati volanti\", piccoli corazzati armati solo di mitragliatrice e agganciati alla fusoliera di bombardieri capaci, che li sganciavano direttamente sugli aeroporti o le zone appena occupate dai paracadutisti dell'Armata Rossa. Questi tentativi destarono un certo interesse tra gli ufficiali statunitensi che, tuttavia, non avevano i mezzi o il denaro per condurre ricerche. Nel corso della campagna di Francia del 1940, l'impiego audace e massiccio di formazioni paracadutiste da parte della Wehrmacht colp\u00ec profondamente i vertici militari americani ma, al contempo, dimostr\u00f2 che un immediato supporto corazzato poteva fare la differenza per i gruppi sparpagliati di paracadutisti, del tutto vulnerabili ai veicoli avversari. Il 27 febbraio 1941 lo United States Ordnance Department organizz\u00f2 dunque una riunione di ufficiali provenienti dall'arma della fanteria, dall'Armored Force e dall'USAAF per considerare lo sviluppo di un carro armato leggero aviotrasportabile; furono invitati anche rappresentanti dalla Commissione acquisti britannica, dettasi interessata a un simile mezzo. Nel corso delle discussioni furono stabilite le specifiche tecniche e l'USAAF si assunse la responsabilit\u00e0 di trovare un aereo adeguato. Nel maggio 1941 furono rese note le caratteristiche desiderate: peso non superiore a 8 short ton a vuoto (ovvero 7,3 tonnellate), armamento su un pezzo da 37\u00a0mm o 57\u00a0mm coadiuvato da una mitragliatrice coassiale, dimensioni grossomodo pari a 3,50 \u00d7 2,15 \u00d7 1,70 metri. Fu inoltre previsto che la torretta fosse equipaggiata con un motorino elettrico per il brandeggio e un giroscopio atto a rendere il tiro pi\u00f9 preciso. L'aggiunta di ulteriori armi automatiche fu lasciata nel campo delle possibilit\u00e0. La notevole sfida tecnica fu raccolta dalla Marmon-Herrington Company, dalla Pontaic Division della General Motors e infine dall'estroso ingegnere J. Walter Christie che, dagli anni venti, aveva proposto e difeso il concetto di carro armato paracadutabile. La Marmon-Herrington vinse l'appalto esclusivo per il blindato poich\u00e9 il suo progetto era quello meno costoso e, nel novembre 1941, ne present\u00f2 un simulacro parziale in legno, designato \"T9 Light Tank (airborne)\" e frutto della collaborazione con il reparto dell'Ordnance Department afferente alla progettazione dei carri armati.\nIl simulacro fu trasferito, incompleto, alla Douglas Aircraft Company per verificare se fosse possibile assicurarlo sotto la fusoliera del Douglas C-54 Skymaster, in procinto di entrare in servizio, grazie a una sorta di montacarichi: poich\u00e9 la luce libera tra fondo della fusoliera e terreno era moderata, fu previsto sin da subito che la torretta sarebbe stata trasportata nell'aereo e rimontata una volta a terra; prove e misurazioni dettero esito positivo e la Marmon-Herrington ebbe via libera per costruire un prototipo in acciaio dolce, consegnato nell'aprile 1942. Si trattava di un mezzo in lamiera saldata con corazzatura spessa al massimo 25\u00a0mm; la torretta, ottenuta mediante colata in stampi, era armata con un cannone M6 da 37\u00a0mm e una Browning M1919 da 7,62\u00a0mm coassiale. Altre due, in postazione fissa, erano state inserite nel muso dello scafo, dove sedeva il pilota, mentre in torretta trovavano posto comandante e cannoniere. Il prototipo fu portato alla Douglas allo scopo di confermare la fattibilit\u00e0 del trasporto con il C-54, reso possibile da quattro staffe (una per ogni angolo dello scafo). Dopodich\u00e9 il mezzo fu sottoposto a una serie di collaudi che, per\u00f2, evidenziarono un eccessivo peso: di conseguenza furono eliminati il giroscopio, il motore della torretta e le mitragliatrici fisse. Inoltre la torretta, di forma rettangolare ad angoli stondati, sub\u00ec alcune variazioni e la porzione anteriore dello scafo fu del tutto riprogettata con muso arrotondato e un'accentuata inclinazione balisticamente vantaggiosa. Nel novembre 1942 la compagnia industriale ebbe disposizione di produrre due prototipi integranti le modifiche (T9E1) e i due carri furono a lungo collaudati dal personale del 28th Airborne Tank Battalion al poligono di Aberdeen e in quello privato della General Motors; l'organo direttivo dell'Armored Force volle eseguire altre prove a Fort Knox. In seguito uno fu inviato nel Regno Unito perch\u00e9 anche i britannici potessero valutarlo.\nNell'aprile 1943 il T9E1 fu ufficialmente accettato dalle forze armate statunitensi con la denominazione \"M22 Light Tank\". Il nome \"Locust\" fu coniato dalle truppe britanniche e, nel dopoguerra, si impose presso il grande pubblico e nell'editoria.\nProduzione.\nSempre nell'aprile 1943, ma prima dell'immissione in servizio, il comitato riunito dall'Ordnance Department e i vertici delle forze armate statunitensi richiesero la produzione in serie del veicolo, affidata esclusivamente alla Marmon-Herrington. Gi\u00e0 nell'aprile 1942 la ditta era stata informata di tenersi pronta per una commessa di 500 esemplari, poi elevata a . In ogni caso problemi tecnici, inaffidabilit\u00e0 di alcune componenti, la constatazione che l'M22 era irrimediabilmente superato come mezzo corazzato rispetto agli avversari che si sarebbe ritrovato ad affrontare convinsero a cessare la produzione nel febbraio 1944: in totale furono consegnate 830 unit\u00e0. In corso di produzione fu data massima importanza alla semplicit\u00e0 strutturale della torretta e del cesto solidale, appunto per rendere il pi\u00f9 rapido possibile il riassemblaggio sul campo di battaglia. Inizialmente squadrata, la copertura sporgente per la testa del pilota fu modificata nel corso della produzione e integr\u00f2 pareti laterali pi\u00f9 spioventi.\nImpiego operativo.\nLa prima grande azione di truppe paracadutiste alleate, parte dello sbarco in Sicilia, avvenne nel luglio 1943 e, quindi, ancora nessun reparto su M22 era stato addestrato convenientemente. In seguito le critiche mosse alla modestia delle armi di bordo, specie il pezzo da 37\u00a0mm che avrebbe incontrato difficolt\u00e0 notevoli nel contrastare carri armati e cannoni d'assalto tedeschi, fecero s\u00ec che gli alti comandi statunitensi eliminassero gli M22 dalle previste operazioni aviotrasportate connesse all'operazione Overlord. Oltretutto le esercitazioni con i C-54 avevano evidenziato la necessit\u00e0 assoluta di grandi piste aeree per sganciare il carro armato dall'aereo e quindi rimettere in posizione la torretta: queste manovre richiesero in media dieci minuti e, pertanto, avrebbero vanificato qualsiasi sorpresa tattica. Poich\u00e9 l'M22 era troppo ingombrante anche per i C-54, l'Esercito statunitense rinunci\u00f2 a impiegarlo e nel settembre 1944 autorizz\u00f2 a riclassificare il carro come \"limited standard\". Significava che la produzione di parti di ricambio doveva cessare e che la manutenzione si sarebbe avvalsa della cannibalizzazione; gli M22 potevano essere adoperati nelle scuole militari e, una volta divenuti inservibili, ne era prevista la demolizione.\nIl Regno Unito, al contrario, era riuscito a immettere in servizio il grande aliante General Aircraft Hamilcar, espressamente progettato per trasportare carri armati e altri carichi massicci. Interessati all'M22, i britannici ne ottennero 260 esemplari in virt\u00f9 della legge affitti e prestiti. Tutti furono dotati di lanciagranate fumogene ai lati della torretta e un certo numero fu equipaggiato con l'adattatore Littlejohn, che sfruttava il principio dell'anima conica per imprimere un'impressionante velocit\u00e0 al proietto; combinato con speciali granate perforanti al tungsteno, consentiva al Locust di accettare il combattimento anche contro blindati ben protetti. Peraltro il dispositivo, dopo pochi spari, diveniva inutilizzabile. Furono proprio le forze armate britanniche a schierare i Locust in battaglia. La prima occasione fu l'operazione Tonga in Normandia, nella notte tra il 5 e il 6 giugno 1944, pare senza grandi risultati; poi, il 24 marzo 1945, sei/otto/nove Locust parteciparono all'operazione Varsity. Inquadrati nel reggimento corazzato esplorante della 6th Airborne Division, i Locust sopravvissero al trasporto vessato dalla contraerea tedesca ma oltre la met\u00e0 fu distrutta o resa inutilizzabile subito dopo l'atterraggio. I rapporti descrivono come uno dei carri rimasti indenni uccise oltre cento soldati tedeschi prima di essere messo fuori combattimento a sua volta.\nNel luglio 1945 i Locust furono dichiarati obsoleti dal War Office e subito ritirati dal servizio. Una parte degli esemplari fu rivenduta a commercianti di rottami in Belgio.\nTecnica.\nL'M22 Light Tank \"Locust\" era lungo 3,94 metri \u2013 3,97 metri contando anche l'estremit\u00e0 della volata del cannone \u2013 largo 2,25 metri e alto 1,84 metri; la luce libera tra terreno e fondo dello scafo era di 25\u00a0cm. Il peso in ordine di combattimento ammontava a 7,44 tonnellate e, in questo stato, il mezzo generava una pressione specifica al suolo di 0,50kg/cm\u00b2. L'equipaggio annoverava tre persone: il comandante avente anche funzione di servente sedeva sul lato destro della torretta, il cannoniere a sinistra e infine, in un abitacolo nella porzione sinistra dello scafo, trovava posto il conducente. I militari in torretta disponevano ciascuno di un proprio portello, incernierato posteriormente, e di un periscopio girevole; il pilota poteva schiudere la parte superiore della sua postazione. In battaglia osservava l'esterno attraverso una feritoia orizzontale con spessa vetratura, ma questa componente fu cambiata a partire dal 28\u00ba esemplare con un sistema pi\u00f9 sicuro, costituito da un portellino sigillabile con un blocco in acciaio. Anch'egli, comunque, poteva fare affidamento su un periscopio.\nLa massa era stata ridotta al massimo risparmiando soprattutto sulla corazzatura. I punti pi\u00f9 protetti erano lo postazione a sbalzo del pilota sul lato sinistro dello scafo, spessa 25\u00a0mm su tutti i lati, e la singola piastra curva sul muso dello scafo, sempre da 25\u00a0mm. Le fiancate verticali avevano protezioni da 13\u00a0mm e cos\u00ec il lato posteriore, tuttavia inclinato di 9\u00b0 rispetto alla verticale. La grande lastra frontale a copertura degli organi di trasmissione era spessa 12,7\u00a0mm ma inclinata a 65\u00b0; a 45\u00b0 erano invece le pareti della sovrastruttura, il cui spessore era assottigliato ad appena 9,53\u00a0mm. Stesse protezioni aveva il cielo dello scafo, mentre il fondo era da 12,7\u00a0mm. L'assemblaggio avveniva per mezzo della saldatura ed erano state adoperate parti in acciaio omogeneo laminato. La torretta invece era ottenuta con colata in stampi e su tutti i lati era spessa 25\u00a0mm, mantelletto compreso (che per\u00f2 godeva di un'inclinazione di 50\u00b0): al contrario, il tetto orizzontale andava da 9,53\u00a0mm a 19\u00a0mm. In ogni caso test condotti verso la fine della seconda guerra mondiale rivelarono che il mezzo era vulnerabile persino alla Browning M2 da 12,7\u00a0mm. L'anello di rotolamento aveva un diametro di 120,5\u00a0cm e l'interno della torretta, tra equipaggio e armi, era decisamente disagevole. La dotazione offensiva principale era un cannone M6 da 37\u00a0mm L/56 e, alla sua destra, era installata una mitragliatrice Browning M1919 da 7,62\u00a0mm; le due armi condividevano lo stesso affusto M53 e, nel carro, v'era spazio a sufficienza per trasportare cinquanta granate e cartucce. Puntamento, alzo (da +30\u00b0 a -10\u00b0) e brandeggio della torre, del cannone e della mitragliatrice era completamente manuali.\nIl propulsore era stato sistemato sul lato destro dello scafo posteriore. Era un quattro tempi Lycoming O-435T a sei cilindri contrapposti, alimentato a benzina e fornito di turbocompressore (da cui la \"T\"); generava una potenza di 162\u00a0hp a giri al minuto e una coppia di 490\u00a0N\u00b7m a giri al minuto. L'albero motore era connesso alla trasmissione anteriore e alla scatola del cambio manuale, che consentiva quattro marce avanti e una retromarcia; la terza e quarta marcia erano per\u00f2 coadiuvate da un sincronizzatore. I tubi di scarico uscivano dal retro del veicolo e piegavano in alto verso destra, per inserirsi nella marmitta fissata al parafango. Le componenti interagivano con il sistema di guida a leve direzionali, freni meccanici e differenziali assistiti, in modo tale da far rallentare o bloccare completamente uno o entrambi i cingoli; differenziali e freni agivano sulle ruote motrici anteriori, con corona a ventidue denti. Il treno di rotolamento era poi composto da quattro ruote portanti e una ruota di rinvio a contatto con il suolo. Le ruote portanti erano accoppiate a due carrelli, ciascuno asservito a una sospensione a molloni verticali, e la ruota di rinvio era equipaggiata con una propria molla, oltre a servire per regolare la tensione dei cingoli. Questi erano del modello T78: larghi 283\u00a0mm, erano composti da 106 maglie in acciaio stampato e unite a secco, dal passo di 7,6\u00a0cm; ogni maglia aveva una guida a dente sul lato esterno. La corsa superiore dei cingoli era sostenuta da due rulli. Allo scopo di irrobustire l'intero treno di rotolamento i carrelli erano stati collegati con un elemento orizzontale esterno, replicato per il carrello posteriore e la ruota di rinvio.\nGrazie al serbatoio da 215 litri, l'M22 aveva un'autonomia su strada di circa 180 chilometri/217chilometri e, sulla stessa superficie, poteva raggiungere la velocit\u00e0 massima di 56\u00a0km/h; su terreni accidentati o non preparati poteva esprimere non oltre i 48\u00a0km/h. I test sulle prestazioni mostrarono che era capace di affrontare guadi di circa 90\u00a0cm, superare trincee larghe fino a 1,70 metri e gestire pendenze del 50%. Il raggio di sterzata minimo a velocit\u00e0 sostenuta misurava un diametro di 12 metri.\nVarianti.\nRimasto allo stadio di progetto, era dotato di un mortaio M1 modificato per essere caricato dalla culatta.\nSi trattava di un M22 senza torretta e parzialmente scoperto, capace di prendere a rimorchio un obice M3 da 105\u00a0mm (distribuito ai reparti paracadustisti. Il T18 avrebbe inoltre ospitato i cinque serventi del pezzo. Fu costruito e valutato un solo prototipo alla fine del 1943, in ultimo rifiutato.\nAltri utilizzatori.\nImmediatamente dopo la fine della seconda guerra mondiale il Regno d'Egitto, in regime di protettorato sotto l'Impero britannico, cre\u00f2 alcune formazioni corazzate con gli equipaggiamenti pi\u00f9 obsoleti scartati dai britannici. In un momento imprecisato tra il 1945 e l'inizio della guerra arabo-israeliana del 1948 gli egiziani comprarono una discreta quantit\u00e0 di Locust e li organizzarono in un battaglione, impiegato in combattimento.\nEsemplari esistenti.\nEsemplari integri e talvolta funzionanti di M22 si trovano nelle seguenti istituzioni o localit\u00e0:"}
{"id": "640165", "revid": "2029038", "url": "https://it.wikipedia.org/wiki?curid=640165", "title": "M24 Chaffee", "text": "L'M24 Chaffee fu un carro armato leggero statunitense utilizzato durante la seconda guerra mondiale e in alcuni conflitti del dopoguerra tra cui la guerra di Corea e con l'esercito francese nella prima guerra d'Indocina e nella guerra in Algeria. Il soprannome \"Chaffee\" \u00e8 in onore del generale dell'esercito statunitense Adna R. Chaffee Jr., uno dei maggiori artefici nello sviluppo dell'uso dei carri armati nelle forze armate degli Stati Uniti d'America.\nStoria e sviluppo.\nIl carro armato leggero M24 nacque per dare un successore pi\u00f9 moderno ai carri leggeri M3/M5 Stuart. Un primo prototipo, soprannominato M7 fu respinto nel marzo 1943, e ci\u00f2 indusse l\"'Ordnance Committee\" a richiedere delle specifiche tecniche per il nuovo carro, come il motore V8 Cadillac derivato da quello utilizzato dagli M3/M5 e un armamento primario dotato di un cannone da 75\u00a0mm. L'armamento fu la causa principale nella richiesta di un nuovo modello di carro leggero, in quanto i cannoncini da 37\u00a0mm montati sugli M5 non erano pi\u00f9 sufficienti a soddisfare le richieste belliche in combattimento.\nNell'aprile del 1943 l'Ordnance Committee insieme alla Cadillac iniziarono lo sviluppo di un nuovo progetto, denominato \"Light Tank T24\".\nCome i precedenti carri l'M24 presentava uno scafo ed una torretta saldati ed una armamento secondario composto da due mitragliatrici calibro 7,62 (una nello scafo e l'altra montata in torretta) ed una cal. 12,7 montata su un perno per la difesa antiaerea. Dal carro M5 aveva inoltre ereditato i motori V8 Cadillac. Ma molte parti facevano parte di un progetto completamente nuovo. In primis le sospensioni erano su 5 ruote portanti e 3 reggicingolo (una tipologia che verr\u00e0 ripresa in carri quali l'M41, l'M48 e l'M60) e non pi\u00f9 a molloni verticali. Inoltre l'usuale cannone da 37\u00a0mm in uso presso i carri leggeri o le autoblindo, venne sostituito da un pi\u00f9 potente 75\u00a0mm derivato dal pezzo che armava alcune versioni del bombardiere medio B-25 Mitchell.\nMolti degli sforzi in fase di progettazione furono diretti nel mantenimento del peso del veicolo entro 20 tonnellate. La corazzatura fu progettata al massimo con 25\u00a0mm di spessore (ma con inclinazione di 60\u00b0 gradi rispetto alla verticale).\nIl 15 ottobre 1943 il prototipo del primo veicolo fu consegnato e la produzione inizi\u00f2 nel 1944 con la denominazione \"Light Tank M24\". Il mezzo venne prodotto in due fabbriche, da aprile presso le fabbriche Cadillac e da luglio presso la ditta Massey-Harris. La produzione venne interrotta nell'agosto del 1945 quando ben 4.731 M24 avevano ormai lasciato le linee di montaggio, anche se in parte furono destinati alle forze armate britanniche.\nLa tecnica.\nTecnicamente lo M24 fu uno dei migliori carri leggeri mai realizzati. Esso era di configurazione tradizionale: motore e trasmissione posteriore, armamento al centro e riduzione finale in prua. Una paratia separava la camera motore da quella dell'equipaggio. Il pilota sedeva alla sinistra della torretta ed aveva alla sua destra il suo secondo, che fungeva anche da marconista.\nLe sospensioni a barre di torsione, unite agli ammortizzatori idraulici (simili a quelle del cacciacarri M.18), rendevano il carro una stabile piattaforma di tiro: esse comprendevano cinque rulli gommati portanti e quattro reggicingolo per ogni lato. Posteriormente vi era il rullo di rinvio, in acciaio, mobile per la regolazione della tensione del cingolo.\nLo scafo era caratterizzato da una bassa sagomatura e da un buon profilamento delle forme: esso era costituito da piastre in acciaio saldate elettricamente e con inclinazione ben studiata.\nI motori erano due Cadillac serie 3G indipendenti l'uno dall'altro, situati nella parte posteriore dello scafo: essi erano del tipo 8V a carburazione, raffreddati ad acqua. La trasmissione comprendeva due frizioni idrauliche (una per motore) e due cambi epicicloidali a comando idraulico automatico per mezzo di regolatore centrifugo sulla trasmissione. Le marce erano quattro avanti con possibilit\u00e0 di escludere, con comando a mano, le due velocit\u00e0 superiori.\nLa trasmissione era completata da:\n- Un gruppo di rinvio, situato all'uscita dei due cambi, che accoppiava la potenza dei due motori e che realizzava due rapporti di velocit\u00e0 (marce normali e ridotte) e la retromarcia, permettendo poi di escludere la trasmissione di ciascun motore;\n- Un albero di trasmissione (che collegava il gruppo di rinvio al differenziale): esso era in due pezzi, con supporto centrale, giunti cardanici e a cannocchiale;\n- Un differenziale, del tipo cilindrico controllato, a rapporto di riduzione fisso. Il moto di ciascun semiasse veniva trasmesso alle ruote dentate motrici attraverso un albero di trasmissione ed un gruppo di riduzione finale.\nPer la sterzatura vi erano due freni sui semiassi del differenziale, comandati da due leve di direzione.\nLa torretta era in acciaio, ricavata parte per fusione e parte con piastre saldate elettricamente: essa era brandeggiabile per 360\u00b0 mediante congegno meccanico a mano o oleodinamico, ed era armata con un cannone da 75/37 M6 a traiettoria tesa, munito di girostabilizzatore, con otturatore a cuneo a scorrimento orizzontale a manovra automatica, congegno di sparo meccanico o elettrico, puntamento a cannocchiale mediante reticolo graduato oppure a mezzo di periscopio con cannocchiale incorporato. Per il puntamento diretto il pezzo faceva uso di un indicatore azimutale e di un quadrante di direzione.\nL'armamento secondario comprendeva una mitragliatrice Browning da 12,7\u00a0mm contraerea in torretta, una Browning da 7,62\u00a0mm abbinata al cannone ed una terza Browning, anch'essa da 7,62\u00a0mm davanti al secondo pilota. L'armamento era completato, in origine, da un mortaio Tower da 50\u00a0mm, sistemato in torretta.\nI portelli di accesso erano quattro normali, pi\u00f9 uno di emergenza nel fondo dello scafo in corrispondenza del secondo pilota. La visibilit\u00e0 era assicurata (a portelli chiusi) da iposcopi per i piloti e da un cannocchiale di puntamento, inoltre era presente un periscopio con cannocchiale incorporato a sei prismi di cristallo tipo Bezel nella cupola di osservazione del capocarro.\nL'impianto elettrico, a 24 V, comprendeva quattro batterie da 6 V collegate in serie, due dinamo a 24 V e 50 A/h, cavi schermati, soppressori di resistenza e filtri. L'apparecchiatura radio era costituita da una stazione SCR528 e, nei carri comando, da una SCR508 (due ricevitori).Vi era poi una AN/VCR 3 per il collegamento con la fanteria e un telefono per il collegamento carro terra e viceversa.\nL'equipaggio era di cinque uomini: due nello scafo (primo e secondo pilota) e tre in torretta (capocarro, tiratore e servente).\nImpiego operativo.\nNella seconda guerra mondiale.\nI primi trentaquattro M24 raggiunsero l'Europa nel novembre 1944 assegnati al \"U.S. 2nd Cavalry Group\" meccanizzato in quel momento in Francia. Questi vennero distribuiti alla compagnia F del 2\u00ba battaglione di cavalleria di ricognizione, e al 42\u00ba battaglione di cavalleria di ricognizione, ciascuno con diciassette M24. Durante la battaglia delle Ardenne nel dicembre 1944, queste unit\u00e0 vennero poi mandate nel settore meridionale, solo due M24 servirono con il 740\u00ba Battaglione carri della Prima Armata americana.\nGli M24 iniziarono a essere distribuiti solo nel dicembre 1944 alle unit\u00e0 di prima linea, per questo motivo alla fine della guerra ancora molte unit\u00e0 erano dotate dei vecchi M5 e alcune divisioni corazzate addirittura ricevettero i loro primi M24 a guerra ormai finita.\nPertanto il carro non partecip\u00f2 ad azioni di rilievo se si escludono le ultime battaglie sul fronte occidentale, o la battaglia di Okinawa nel fronte del Pacifico. L'M24 rappresent\u00f2 un notevole passo in avanti rispetto all'M5 sia come armamento che come protezione.\nIl carro present\u00f2 diverse migliorie, soprattutto nelle prestazioni fuori strada e nell'affidabilit\u00e0, ma risultava comunque un veicolo troppo pesante come mezzo da ricognizione. Inoltre il suo cannone da 75mm si rivel\u00f2 non all'altezza contro i Panzer tedeschi, anche se il nuovo armamento permise comunque agli equipaggi di avere maggiore autonomia e maggiore potenza di fuoco.\nAnche la corazzatura dell'M24 risult\u00f2 insufficiente negli scontri con i pi\u00f9 moderni carri e cacciacarri tedeschi, ma il problema principale fu il suo tardivo impiego in Europa che non permise la completa sostituzione con gli M5.\nLa guerra di Corea.\nIl carro diede ottima prova di s\u00e9 durante la Guerra di Corea ove dimostr\u00f2 di essere un veicolo molto agile ed affidabile, anche se perse nettamente il confronto con i T-34/85 nordcoreani, meglio blindati e armati. Per questo l'M24 fu utilizzato soprattutto in operazioni di supporto dei pi\u00f9 potenti M4 Sherman, M26 Pershing e M48 Patton.\nNegli altri eserciti.\nCome altri modelli prodotti durante la seconda guerra mondiale, l'M24 fu venduto a molti eserciti di tutto il mondo con diversi impieghi in diversi conflitti locali. Nell'US Army il carro venne sostituito dal M41 Walker Bulldog. La Francia impieg\u00f2 i suoi M24 in Indocina in operazioni a supporto di fanteria, con buoni risultati. Dieci M24 furono impiegati nella battaglia di Dien Bien Phu, dove, nel dicembre 1953, vennero smontati e trasportati per via aerea e nella piazzaforte riassemblati da un'officina mobile della legione straniera per fornire supporto di fuoco alla guarnigione. Questi dieci M24 spararono circa 15.000 proiettili nel lungo assedio che le forze Viet Minh attuarono nella conquista del campo nel maggio 1954.\nLa Francia impieg\u00f2 gli M24 anche in Algeria. L'ultimo M24 fu visto in azione di guerra durante la guerra indo-pakistana del 1971, dove circa 66 Chaffee pakistani di stanza in Bangladesh furono facile preda dei carri armati di produzione sovietica dell'esercito indiano. Sebbene sia l'Iran che l'Iraq possedessero degli M24 prima della guerra Iran-Iraq, non c'\u00e8 testimonianza del loro uso in quel conflitto.\nNel 1972 l'esercito norvegese ha deciso di mantenere attivi 54 dei loro 123 carri M24 come veicoli da ricognizione dopo che erano stati sostanzialmente ammodernati e ridenominati NM-116. Questo programma di ammodernamento \u00e8 stato gestito dalla ditta Thune-Eureka, con l'impresa americana NAPCO che si incaric\u00f2 dello sviluppo di un migliore pacchetto sulla base intorno al motore diesel 6V53T utilizzati per gli M113 statunitensi, accoppiato ad una trasmissione Allison MT-653. L'originale cannone da 75\u00a0mm M6 L/39 venne sostituito con un francese D-925 da 90\u00a0mm e una mitragliatrice pesante calibro .50. La posizione di prua del mitragliere fu eliminata in favore di un migliore stivaggio delle munizioni. Fu poi installato un nuovo sistema di puntamento, con telemetro laser LV3 Simrad. Alcune imprese norvegesi convertirono anche otto carri leggeri M24 in veicoli di recupero corazzati a sostegno dei NM-116.\nAlcuni modelli modificati furono poi impiegati dall'esercito cileno e da quello Uruguayano fino al 1999.\nEsercito Italiano.\nNell'Esercito Italiano il carro armato venne immesso in servizio a partire dal 1950, ed assegnato in buon numero alle unit\u00e0 di cavalleria (squadroni carri), dei carristi e dei bersaglieri. Il carro ha equipaggiato in un primo tempo gli squadroni carri leggeri (15 esemplari) dei Reggimenti Cavalleria blindata. \nNei primi anni cinquanta ognuna delle tre divisioni corazzate \"Centauro\" \"Ariete\" e \"Pozzuolo del Friuli\" ne contava 23 esemplari. Dal 1954 furono inseriti nel reggimento bersaglieri e nelle compagnie comando dei reggimenti carri. Dal 1961, infine, gli M24 ancora in servizio andarono ad equipaggiare i Battaglioni Esploranti Divisionali (B.E.D.) dei reggimenti corazzati delle divisioni fanteria di pianura e i plotoni esploratori di quelli autonomi di supporto o i Gruppi esploranti Divisionale (G.E.D.) delle Divisioni corazzate.\nI carri distribuiti all'Esercito Italiano erano caratterizzati dagli alloggiamenti dei gruppi di riduzione finale stampati in un sol pezzo con la lamiera inferiore di prua ed erano privi del parabrezza per il pilota, presente nei primi esemplari prodotti. \nRispetto al prototipo, appariva eliminato il faro di torretta ed aggiunto il supporto anteriore per la mitragliatrice M2HB; posteriormente, sulla destra, era montato l'interfono BC 1362, mentre due taniche da 20 litri erano sistemate sui parafanghi posteriori dai quali vennero ben presto eliminate le schermature laterali. Al posto dell\u2019originale mortaio da 2\u2019\u2019 in torretta (gi\u00e0 soppresso negli Stati Uniti dal 1946) era montato un supporto di antenna. I carri forniti in un secondo tempo, avevano i gruppi di riduzione finale accessibili anteriormente mediante piastre imbullonate.\nDismessi progressivamente nel corso degli anni sessanta con gli ultimi carri armati usciti di scena nel 1970, ne esistono ancora tre esemplari, privi dell'armamento secondario, uno presso la Brigata Ariete (EI 103056), un altro al Museo S.M.M., ed un terzo (EI 105212) a Pinerolo nel Museo storico dell'Arma di cavalleria.\nCuriosit\u00e0.\nUn M24 Chaffee italiano, compare in una celebre sequenza del film \"Don Camillo e l'onorevole Peppone\", del 1955.\nGli M24 rappresentano i carri Sherman nelle scene di guerra del celebre film La battaglia dei giganti del 1965, che si ispira alla battaglia delle Ardenne del 1944."}
{"id": "640169", "revid": "124781351", "url": "https://it.wikipedia.org/wiki?curid=640169", "title": "Roberto Cotroneo", "text": "Biografia.\nTra il 1985 e il 2003 lavora al settimanale \"L'Espresso\" e per quasi dieci anni dirige le pagine culturali, firmando una rubrica di critica letteraria \"All'Indice\". Giornalista professionista dal 1989, \u00e8 stato inviato del settimanale e poi editorialista per \"Panorama\", \"l'Unit\u00e0\", \"Il Sole 24 Ore\". Dal febbraio 1988 alla fine del 1989 ha scritto sulla pagina domenicale de \"Il Sole 24 Ore\" allora curata da Armando Torno. Firmava le sue recensioni con lo pseudonimo di Mamurio Lancillotto, il vicario criminale del \u2018600 che process\u00f2 la Monaca di Monza. \u00c8 stato per alcuni anni conduttore della Mezzanotte di Radio Due, e nel 2010 ha condotto il programma de LA7 \"La 25\u00aa Ora\". Per cinque anni ha tenuto una rubrica settimanale su \"Sette\" del \"Corriere della Sera:\" Blowin' in the Web. Oggi scrive sul \"Corriere del Ticino\". Negli ultimi tempi alla scrittura narrativa ha affiancato un lavoro di ricerca attraverso l'immagine fotografica. Nella primavera del 2017 si \u00e8 tenuta alla Galleria Nazionale d'Arte Moderna e Contemporanea di Roma la sua mostra fotografica: \"Genius Loci\". \"Nel teatro dell'arte.\" E da maggio ad agosto 2020 le sue fotografie sono state esposte in una grande mostra a Palazzo Reale a Milano.\n\u00c8 l'editor della narrativa italiana della casa editrice Neri Pozza.\nCarriera letteraria.\nIl suo primo libro \u00e8 del 1991, \"All'Indice. Sulla cultura degli anni Ottanta\", che nel 1992 vince il Premio Feronia-Citt\u00e0 di Fiano nella categoria \"critica militante\". Tre anni dopo esce \"Se una mattina d'estate un bambino (Lettera a mio figlio sull'amore per i libri)\", 1994 (edizione aggiornata 2001 e 2009), dove racconta al figlio alcuni autori: da Robert Louis Stevenson a T.S.Eliot, a J.D.Salinger. L'anno successivo pubblica il romanzo \"Presto con fuoco\", (Premio Selezione Campiello 1996 e Premio Fiesole Narrativa Under 40 1996.; un romanzo con al centro la figura di un pianista, ispirata ad Arturo Benedetti Michelangeli e una partitura segreta di Chopin ripubblicato nel 2020 da La nave di Teseo in una nuova edizione. Il secondo romanzo, \"Otranto\", \u00e8 del 1997, dedicato al Salento. \"L'et\u00e0 perfetta\" \u00e8 del 1999. Con questo libro vince il premio Fenice-Europa.\n\"Per un attimo immenso ho dimenticato il mio nome\", del 2002, \u00e8 invece un romanzo che parla di scacchi, specchi e della musica degli ultimi Quartetti di Beethoven. Nello stesso anno esce un saggio dedicato alla narrativa di Umberto Eco: \"Eco: due o tre cose che so di lui\" 2002. E l'anno successivo \u00e8 la volta di \"Chiedimi chi erano i Beatles (Lettera a mio figlio sull'amore per la musica)\" . \"Questo amore\", pubblicato nel 2006, \u00e8 un romanzo romantico. Nel 2008 pubblica \"Manuale di scrittura creativa\", dieci lezioni sulla scrittura creativa. Nello stesso anno pubblica \"Il vento dell'odio\": romanzo sul terrorismo dagli anni Settanta al contemporaneo.\nDel 2009 \u00e8 la terza edizione di \"Se una mattina d'estate un bambino\", con un nuovo capitolo dedicato a Leonardo Sciascia. A maggio 2011 esce il suo nuovo romanzo, \"E nemmeno un rimpianto. Il segreto di Chet Baker\" dove, in forma di romanzo, parla del celebre jazzista. Nel luglio del 2012 ha pubblicato una raccolta di poesie per l'editore Metamorfosi, intitolata \"I Demoni di Otranto\".\nDel 2013 \u00e8 il romanzo \"Betty, \"pubblicato da Bompiani. \u00c8 un giallo raccontato in prima persona dallo scrittore Georges Simenon e ambientato sull'isola francese di Porquerolles. Protagonista una donna misteriosa ossessionata dai romanzi del grande scrittore belga, che viene assassinata. Simenon per la prima volta nella sua vita dovr\u00e0 improvvisarsi Maigret per scoprire il colpevole.\nNel 2014 \u00e8 uscito per Utet \"Il sogno di scrivere\", un saggio sulla scrittura e sui processi creativi che portano a raccontare storie, e al tempo stesso un manuale di scrittura in forma di romanzo. E sempre nello stesso anno pubblica la sua nuova raccolta di versi intitolata \"L'innocenza dell'errore\".\nNel 2015 ha pubblicato per Utet: \"Lo sguardo rovesciato. Come la fotografia sta cambiando le nostre vite\". Un saggio sulla fotografia digitale, sul modo in cui le immagini influenzano le nostre vite e sul narcisismo dei selfie. Del 2016 \u00e8 il suo ultimo volume di poesia per Metamorfosi. Un poemetto intitolato: \"In quest'alba dove ricomincia il tempo.\" \nNel 2017 ha pubblicato per Contrasto edizioni il suo primo libro che unisce le sue fotografie con i testi che le accompagnano, frutto di un lungo lavoro fatto nei musei e negli spazi espositivi, e intitolato: \"Genius Loci. Nel teatro dell'arte\". Nel 2018 esce il suo nuovo romanzo, dopo cinque anni di lavoro, intitolato \"Niente di personale\" e pubblicato da La Nave di Teseo, sull'Italia degli ultimi trent'anni e sulla nostra identit\u00e0. Nel 2020 ha pubblicato un saggio dedicato al pianista Arturo Benedetti Michelangeli per l'editore Neri Pozza, intitolato: \"Il demone della perfezione.\" Nel 2021, sempre per Neri Pozza, esce il nuovo romanzo, di argomento gotico, intitolato: \"Loro.\"\nHa curato il volume delle \"Opere\" di Giorgio Bassani per la collana di classici I Meridiani di Mondadori (1998). Ha scritto saggi su Fabrizio De Andr\u00e9 (\"Parole e canzoni\", Einaudi, 1999), e Francesco Guccini (\"Parole e canzoni\", Einaudi, 2000).\nI suoi racconti sono stati raccolti in volume nel 2009 presso Aliberti editore sotto il titolo di \"Adagio infinito e altri racconti sospesi\". I suoi libri sono tradotti in varie lingue."}
{"id": "640174", "revid": "729019", "url": "https://it.wikipedia.org/wiki?curid=640174", "title": "M3 Lee/Grant", "text": "Il carro medio M3 era un carro armato medio in servizio nelle divisioni corazzate Alleate dal '42 al '44. I carri con torretta americana erano chiamati Lee, in onore del generale Robert E. Lee. La variante con torretta britannica era conosciuta come Grant, dal generale unionista Ulysses S. Grant. Ampiamente usato durante la seconda guerra mondiale, inizialmente diede buona prova sul fronte del Nordafrica dove risult\u00f2 superiore ai Panzer III e ai carri M14/41 italiani, mentre poteva battersi alla pari con le prime versioni dei Panzer IV. Ma dal 1943 i suoi limiti vennero a galla e fu presto sostituito dall'M4 Sherman.\nContesto storico.\nAll'inizio delle ostilit\u00e0 la Gran Bretagna era priva di una vera componente corazzata, limitata ad un numero insufficiente di carri medi e di mezzi leggeri. I 'leggeri' tipo Mk I Matilda erano appena sufficienti per il combattimento, e i Mk II Matilda dovevano essere ancora consegnati. A peggiorare le cose, i carri 'cruiser' prodotti erano dotati di un cannone con eccellenti prestazioni di perforazione, ma la sua corazza era stata ridotta per aumentare la mobilit\u00e0, menomata dalla scarsa affidabilit\u00e0 della meccanica. Al settembre 1939 erano presenti circa 1100 carri leggeri e 170 medi, e da questi pochi veicoli si inizi\u00f2 a costruire le divisioni e le brigate corazzate inglesi, malgrado le perdite e i problemi operativi.\nCol passare del tempo la situazione si era fatta preoccupante: la Germania nazista in pochi mesi conquist\u00f2 l'intera Europa. La Gran Bretagna alla fine del 1940 aveva disperatamente bisogno d'aiuto: tranne che per i carri Mk II Matilda, non aveva i mezzi per difendersi efficacemente dai Panzer III e Panzer IV. L'unica soluzione possibile era un aiuto dagli americani. Ma anche le truppe corazzate americane erano ancora a livelli embrionali. In 20 anni di progettazioni ed esperimenti, tutto quello che era stato prodotto assommava a circa 300 veicoli, obsolescenti. I nuovi carri della serie M2, sia leggeri che medi, avevano cannoni da 37 mm che non davano possibilit\u00e0 contro i carri di nuova generazione, presenti in Europa e in URSS.\nMa l'isolamento degli USA non dava loro l'immediata necessit\u00e0 di costituire una forza da combattimento di grandi dimensioni, ed in ogni caso vi era la potenza industriale ed economica per materializzarla. L'unico problema era su quali progetti puntare, perch\u00e9 le tecnologie e i tipi di riferimento erano oramai da sostituire in maniera integrale. Per guadagnare tempo, si decise di utilizzare quanto di immediatamente disponibile.\nProgettazione e produzione.\nIl progetto di questo carro venne concretizzato nei primi anni quaranta. Esso rappresentava il primo tentativo americano di sistemare un cannone da 75 mm sui propri veicoli, anche se non in torretta, perch\u00e9 non era abbastanza grande per ospitarlo, ma in casamatta. Questo concetto era condiviso con il carro italiano M11/39, e come questo, era chiaro che il nuovo carro medio M3 Lee, poteva essere solo un ripiego per l'immediato bisogno di nuovi carri.\nIl nuovo mezzo venne basato sul prototipo T5E2, del 1938. Esso sostitu\u00ec cos\u00ec i contratti per il carro medio M2A1, gi\u00e0 stipulati nel 1940.\nFu principalmente la Chrysler ad assumersi il compito di produrre questo nuovo mezzo (la produzione arriv\u00f2 fino a 50 pezzi la settimana). La produzione part\u00ec rapidamente e per met\u00e0 1942 ne erano stati realizzati oltre 5000 esemplari.\nScafo e corazzatura.\nIl nuovo mezzo aveva una struttura rivettata e imbullonata, in acciaio speciale. Gli spessori erano di circa 50 mm, 2 pollici, per la parte frontale, inclinata, e 38 mm, un pollice e mezzo, per i fianchi, peraltro piuttosto alti e verticali. Il fondo e la parte superiore arrivavano a circa 15 mm.\nLo scafo era a forma assai scatolata, con la ricerca di un volume elevato per ospitare il numeroso equipaggio, necessario per azionare le armi che costituivano un insieme piuttosto complesso.\nLa disposizione verteva su una postazione d'artiglieria a destra, in casamatta, il pilota a lato, dietro il comparto di combattimento con tanto di torrette. Dietro era presente il motore, il cui vano risultava molto pi\u00f9 basso e nettamente separato dal comparto di combattimento, tanto che questo possedeva feritoie di tiro anche verso la parte posteriore.\nLa parte inferiore del frontale dello scafo era costituita da 3 sezioni arrotondate, sistemate attorno alla trasmissione. Le altre piastre cercavano di assicurare una certa inclinazione nella parte frontale del mezzo, la torretta aveva buone doti balistiche, numerose erano le feritoie di osservazione e i portelli disponibili per abbandonare in fretta il mezzo, che ad un certo punto ebbe anche una botola ventrale d'emergenza.\nMolte delle componenti meccaniche e della progettazione comunque erano analoghe a quelle del carro M2, per semplificare la produzione del mezzo.\nTra le dotazioni standard, era sempre presente la radio, un totale di 7 portelloni per l'equipaggio e infine apparati ottici piuttosto completi per l'osservazione e il tiro con i portelli chiusi.\nMeccanica.\nIl motore usato nella prima versione del mezzo, l'M3 \"Lee\", era un Continental R-975 da 340 hp a 9 cilindri, raffreddato ad aria, che era posto dietro il veicolo e dotato di un complesso cambio-trasmissione che rendeva possibile l'uso delle ruote anteriori come motrici. Questo tipo di arrangiamento, oggi non applicato in nessun veicolo, era all'epoca molto diffuso per la progettazione di carri armati. Un portello di ispezione era sistemato tra i cingoli, per accedere al motore del veicolo, perch\u00e9 non ve ne erano superiormente.\nLe sospensioni erano a mollone verticale, del tipo standard che all'epoca avevano i mezzi americani. Esse erano costituite da 3 carrelli da 2 ruote di medio diametro l'uno, ciascuno con un rullo reggicingolo sistemato vicino. La ruota anteriore e quella posteriore erano 'a stella', di disegno caratteristico. I cingoli erano con connettori e piastre lisce, con dentatura centrale molto accentuata per evitare lo scingolamento. Le prestazioni velocistiche e le caratteristiche generali della meccanica erano nel complesso molto buone, anche se non eccezionali.\nArmamento.\nUna delle caratteristiche che diedero luogo alle maggiori speranze e perplessit\u00e0 era l'armamento, che presentava pro e contro.\nL'armamento principale era costituito dal cannone 75 mm M3/M4, nient'altro che un derivato del 75 mm Mle. 1897, il cannone francese da 75 mm della fine del secolo precedente, che per le sue eccellenti caratteristiche fu adottato dall'esercito USA come artiglieria divisionale. Esso aveva una lunghezza di 37 calibri, ma molte delle prime armi in realt\u00e0 avevano canne pi\u00f9 corte. L'arma era dotata di una scudatura ma soprattutto di un sistema di girostabilizzazione, che consentiva in teoria di sparare in movimento.\nDal momento che esso era calibrato per i cannoni a canna normale, per quelli corti fu adottato un contrappeso di forma caratteristica a cilindro attorno all'estremit\u00e0 della canna. La dotazione di munizioni era di 46 colpi, un valore piuttosto limitato per le esigenze dell'epoca, ma i proiettili erano capaci di affrontare corazzati di ogni tipo al momento della loro comparsa in qualit\u00e0 di artiglieria per carri armati. La limitazione reale era quella che i cannoni erano sistemati in una casamatta laterale, a destra, il che consentiva un brandeggio di soli 30 gradi complessivi. Praticamente, si trattava pi\u00f9 di un cannone d'assalto che di un carro armato.\nLa struttura prevedeva, apparentemente pi\u00f9 per difesa che per offesa, anche una torretta rotante con un cannone da 37 mm M5/M6 di ascendenze tedesche. Questa torre era sistemata sul lato sinistro dello scafo, sistemata quindi in maniera asimmetrica data la casamatta sul lato destro. La sua capacit\u00e0 di brandeggio era di 360 gradi, ma in questo carro armato, la potenza di un cannone di calibro sufficiente e la brandeggiabilit\u00e0 totale non potevano essere abbinate, perch\u00e9 l'anello di rotolamento della torre era troppo piccolo per ospitare grosse armi.\nIl cannone da 37 era comunque dotato di quasi 200 colpi e perforava circa 40 mm a 400 m, circa la met\u00e0 di quello da 75.\nInoltre non aveva una granata esplosiva abbastanza efficace, essendo il peso di circa mezzo chilo contro 6 del pezzo da 75 mm.\nLe mitragliatrici erano presenti in un totale di 4 esemplari Browning M1919A4 in calibro .30 (7,62 mm), 1 coassiale al cannone da 37, 1 sistemata nella cupola del capocarro e 2 a lato del pilota, fisse in avanti. La cupola rotante del capocarro era a tutti gli effetti un'altra torretta, coassiale con la prima e conferente al mezzo una sagoma estremamente caratteristica, nonch\u00e9 molto alta. In tutto il mezzo conteneva 6 uomini, pilota, capocarro, cannoniere di torretta, cannoniere di prua, 2 caricatori.\nIl carro \"M3 Grant\" aveva rispetto all \"M3 Lee\" una torretta di produzione nazionale inglese, ricavata per fusione e priva della postazione protetta per la mitragliatrice superiore. Quindi si pu\u00f2 concludere che la differenza fra Lee e Grant \u00e8 solo nominale.\nQui sotto \u00e8 possibile osservare le armi principali dell'M3, la prima (il 37 mm) era in grado di perforare 30 mm di corazza a poche centinaia di metri, il secondo poteva perforare fino a 50/60 mm di corazza a mezzo chilometro.\nVarianti.\nAi carri originali, chiamati M3, vennero aggiunti altri modelli secondari, come gli M3A1, A2,A3,A4 e A5. Per l'agosto 1942 gi\u00e0 3243 mezzi erano stati prodotti dalla Crysler e altri 1681 da ditte secondarie.\nTra i miglioramenti ottenuti durante il pur breve ciclo produttivo vi fu la sostituzione del cannone M2 da 75 mm a canna corta con il modello a canna allungata, apparve un periscopio per il pilota e 2 ventilatori per la camera di combattimento. Gli scafi vennero talvolta costruiti per fusione (M3A1), realizzati dall'unica industria americana capace di farlo, la American Loco, che ne costru\u00ec 300.\nInfine arriv\u00f2 la costruzione saldata, pi\u00f9 semplice da eseguire della fusione e pi\u00f9 robusta della rivettatura. Questi erano gli \"M3A2\" e \"A3\", dotati anche di motori diesel invece dei soliti sistemi a benzina di origine aeronautica, che erano piuttosto alti e contribuivano ad una sagoma davvero troppo alta del mezzo.\nTra le tante versioni speciali, da segnalare il \"semovente M.12\", con cannone da 155 mm che per\u00f2 non fu un grande successo, realizzato in 100 esemplari.\nLa versione con un obice da 105 mm, la M7, fu di gran lunga di maggior successo, grazie anche alla struttura che offriva maggiore protezione. L'M7 veniva chiamato \"Priest\" (prete), per via dell'affusto per la mitragliatrice pesante da difesa ravvicinata, e spesso nelle cerimonie da campo venne usato davvero come pulpito.\nCon l'obice divisionale da 105 mm e una grossa quantit\u00e0 di munizioni disponibile questo sistema d'artiglieria era capace di fornire un appoggio di fuoco rilevante alle unit\u00e0 corazzate che oltretutto erano basate su carri dalle caratteristiche meccaniche similari.\nAltri modelli riguardavano i trattori d'artiglieria, veicoli recupero e altri tipi ancora, incluso quello con proiettore per l'uso notturno, inventato dai britannici e chiamato \"Grant CDL\". Esisteva anche un veicolo gettaponte, l\"'M31\", modifica campale di limitato impiego.\nLa versione costruita specificatamente per gli inglesi era nota come \"Grant\", e non aveva la cupola del capocarro, risparmiando 30 cm di altezza, mentre la torretta da 37 era pi\u00f9 larga e lunga, con una struttura sporgente dall'anello di torretta nella parte posteriore.\nVarianti statunitensi.\nTra parentesi la denominazione britannica.\nImpiego operativo.\nIl Lee/Grant combatter\u00e0 per la prima volta in Nord Africa nel 1942 dando una discreta prova delle sue qualit\u00e0: negli scontri diretti grazie all'armamento e alla velocit\u00e0 riusciva ad avere la meglio in molte occasioni (il 65% secondo le statistiche) ma soffriva spesso negli agguati, dato che prima di poter puntare il nemico con l'arma principale (in casamatta), veniva colpito almeno un paio di volte.\nLa prima fornitura di questi carri americani, agli inizi del 1942, venne data in dotazione al 5\u00ba, 3\u00ba e 8\u00ba reggimento corazzato della 4 brigata corazzata, appartenente a sua volta alla Settima divisione corazzata, una delle migliori del British Army ed impegnata con l'Ottava armata britannica in NordAfrica contro l'Armata corazzata italo-tedesca.\nLa loro apparizione costitu\u00ec un brutto colpo per i tedeschi e gli italiani, che finalmente trovavano davanti a s\u00e9 un esempio concreto di aiuto dato dagli americani agli alleati britannici, dopo i piccoli e limitati M3 leggeri, armati con il 37 mm.\nLa necessit\u00e0 di questi nuovi carri era dettata non tanto dalle prestazioni dei cannoni in termini di capacit\u00e0 perforante, ma dal fatto che i cannoni inglesi erano in genere privi di proiettili esplosivi, pertanto non potevano neutralizzare quasi mai le postazioni di artiglieria controcarro nemici. Anche i nuovi pezzi da 57 mm avevano questo problema, nonostante fossero, in termini di perforazione, almeno pari ai 75 USA.\nLa campagna del Nord Africa.\nTobruk.\nLa prima azione dei nuovi carri, avvenuta durante l'avanzata delle truppe dell'Asse in Marmarica, che culminer\u00e0 con la conquista di Tobruk. I Reggimenti britannici si batterono aspramente, rallentando l'avanzata dei reparti nemici, a 'Ayn al-Ghazala, fino a quando vennero respinti definitivamente da 3 batterie di cannoni da 88mm\ntedeschi. Essi vennero ribattezzati ELH, \"Egypt Last Hope\", perch\u00e9 a quel punto non v'era quasi nulla per fermare le avanzanti forze di Rommel.\nIn dettaglio, i primi carri armati M3 Grant vennero consegnati nella primavera del 1942, e i 3 reggimenti della Settima divisione corazzata, ciascuno con 2 squadroni di carri medi e uno di carri leggeri, avevano esclusivamente materiale americano.\nI carri leggeri erano gli M3 Stuart, armati con il 37 mm ed entrati in azione per la prima volta durante l'Operazione Crusader, scatenata dai britannici il novembre precedente con l'obiettivo di distruggere, senza molto successo, le forze corazzate dell'Asse.\nI carri medi dei 6 squadroni complessivamente possedevano 167 \"M3 Grant\", carri che con il loro cannone e la robusta corazzatura potevano sopraffare la maggior parte dei mezzi nemici giocando finalmente in una condizione di superiorit\u00e0, che i carri britannici del tipo pi\u00f9 recente, i Mk VI Crusader, avevano fallito a dimostrare nell'omonima operazione, in cui debuttarono.\nA cominciare dal 26 maggio, Erwin Rommel attacc\u00f2 le posizioni inglesi, e nonostante possedesse poco oltre che 500 carri contro i quasi 900 britannici, riusc\u00ec a passare ben presto le prime linee britanniche, utilizzando la fanteria italiana per aprirvi un varco e poi andando in profondit\u00e0 con i Panzer.\nDopo una finta lungo la costa fatta dall'artiglieria italiana, i carri tedeschi attaccarono a sud, dove incapparono nella reazione britannica, perch\u00e9 Claude Auchinleck si aspettava un'eventuale manovra del genere, conoscendo Rommel. Ma la battaglia con la Quarta Brigata corazzata impegn\u00f2 a fondo i tedeschi, che rimasero sconcertati dalla presenza di tali mezzi, i cui cannoni risultavano letali anche a lungo raggio.\nMa la reazione dei cannoni da 88cm, intervenuti sui fianchi, mise in fuga i carri britannici, che ritentarono per\u00f2 con risultati totalmente negativi. In un giorno, i tedeschi avevano gi\u00e0 scoperto il punto debole dell'M3: i fianchi.\nI contrattacchi inglesi, meno centralizzati di quelli dell'Asse vennero per\u00f2 contrastati anche in altri settori, specialmente a Bir Hakeim, dove si combatt\u00e9 fino al 12 giugno. Solo in quest'ultimo giorno vennero distrutti circa 120 carri inglesi di vario tipo dalle azioni congiunte dei corazzati italo-tedeschi. Alla fine venne raggiunto il porto di Tobruk, che cadde il 22 giugno dopo 2 giorni di assedio.\nQuesto suscit\u00f2 enorme impressione, come le perdite in generale, tra cui 1000 carri armati e 45.000 prigionieri, subite dal Commonwealth. Questi numeri dimostrano come nei combattimenti nel deserto le sorti possano rapidamente mutare, con la mobilit\u00e0 che consente di tramutare rapidamente una sconfitta in rotta, e l'inefficienza delle postazioni statiche in termini di difesa da attacchi di forze mobili, giusto come avvenne nel 1940 con l'Operazione Compass.\nMa vi era un rovescio della medaglia: Roosevelt, intenzionato a non far cadere la Gran Bretagna si interess\u00f2 a fornire a Winston Churchill, il primo ministro inglese, una massa di nuovi armamenti, tra cui i carri M4 Sherman, finalmente dotati di torre girevole.\nLa carriera dei Grant non fin\u00ec certo a Tobruk. Combattendo furiosamente, essi riuscirono via via a rallentare gli italo-tedeschi, che avevano appena conosciuto il loro maggiore momento di gloria, con Rommel che assurgeva ad autentico mito anche tra i soldati Alleati.\nL'attacco successivo avvenne a Marsa Matruh.\nRommel non credeva che gli inglesi avessero ancora 159 carri, mentre gli inglesi non pensavano che i tedeschi avessero solo una sessantina di mezzi: cos\u00ec si ritirarono quasi senza reagire di fronte all'arrivo dei tedeschi.\nEl Alamein.\nNella battaglia successiva, la prima battaglia di El Alamein, le forze dell'Asse vennero definitivamente fermate. Con pochissimi mezzi, esse si ritrovarono di fronte una linea difensiva di pillbox (casematte circondate da campi minati) che coprivano tutti i varchi tra la costa e la depressione di Qattara. Dopo vari tentavi e i contrattacchi inglesi, Rommel comprese che non c'era modo di superare questo ostacolo, ora che le sue forze erano rimaste limitate a poche migliaia di uomini sfiniti e pochi carri armati logori.\nDopo alcuni mesi di battaglie, la linea si era dunque stabilizzata ad El-Alamein, dove vi fu una battaglia decisiva alla fine di ottobre, la seconda del totale combattuto. Qui oltre 1200 carri inglesi respinsero gli italo-tedeschi dalle loro posizioni nel pi\u00f9 grande fatto d'arme della guerra nel deserto. Tra questi mezzi vi erano 250 carri M 3 e un numero leggermente maggiore di M 4 Sherman, i loro sostituiti.\nGli M3 combatterono anche nell'invasione del Marocco da parte americana nel novembre del 1942. Le divisioni corazzate USA, formate nel 1941 a seguito dei successi tedeschi, erano basate all'epoca con una struttura molto flessibile, organizzabile in gruppi di combattimento completi (Combat command) di fanteria e artiglieria, ma imperniati sul battaglione corazzato, con 3 compagnie di carri medi e una leggeri, tutte con 17 veicoli su 3 plotoni pi\u00f9 i mezzi di comando.\nIn guerra, i grossi M3 Lee vennero utilizzati anche contro i giapponesi."}
{"id": "640177", "revid": "339392", "url": "https://it.wikipedia.org/wiki?curid=640177", "title": "Kitty Jones", "text": ""}
{"id": "640178", "revid": "125616599", "url": "https://it.wikipedia.org/wiki?curid=640178", "title": "Fly (Zucchero Fornaciari)", "text": "Fly \u00e8 il decimo album di inediti del cantante italiano Zucchero Fornaciari, pubblicato il 22 settembre 2006.\nIl 1\u00ba maggio 2007 ha preso il via il \"Fly World Tour\", protrattosi fino al dicembre 2007 con pi\u00f9 di 100 concerti in tutto il mondo.\nDescrizione.\nComposizione.\nDopo il successo mondiale dell'album di duetti \"Zu &amp; Co.\" e a distanza di cinque anni dall'ultimo album di inediti \"Shake\", Zucchero sceglie la storica Ca' Vendramin Calergi per la presentazione in anteprima di \"Fly\", registrato e mixato a Hollywood, prodotto da Don Was, che sostituir\u00e0 da questo momento in avanti lo storico produttore Corrado Rustici, e arrangiato da Max Marcolini. Zucchero, con \"Fly\", continua anche la collaborazione con Robyx per le musiche.\nL'intero album \u00e8 sottotitolato \"Come possiamo volare con le aquile se siamo contornati da tacchini\", che pu\u00f2 essere spiegato direttamente con le parole di Zucchero:\nCanzoni.\nL'album segna una svolta decisamente pop nella carriera del cantante emiliano. \"Fly\" si apre, infatti, con due veri e propri tormentoni estivi del 2006 e 2007: \"Bacco perbacco\", singolo di lancio, e \"Un kilo\", registrata con Questlove, batterista e fondatore dei The Roots. A seguire il disco presenta due ballate all'italiana: \"Occhi\", secondo singolo estratto, e \"Quanti anni ho\", scritta insieme a Gheri, pseudonimo di Gabriele Cancogni con il quale Zucchero collaborer\u00e0 in seguito, caratterizzata dalla presenza imperante dell'organo e dedicata al figlio Blue. \"Cuba libre\", primo singolo estratto per il mercato internazionale, mescola l'Emilia, terra del cantante, con i ritmi latini (non a caso il brano sar\u00e0 riproposto con un diverso arrangiamento ne \"La sesi\u00f3n cubana\") e cita il popolare brano \"Me gustas t\u00fa\" di Manu Chao. Il testo di \"\u00c8 delicato\" \u00e8 impreziosito dalla collaborazione con l'amico Ivano Fossati, mentre quello di \"Troppa fedelt\u00e0\" dalle parole di Jovanotti. \"L'amore \u00e8 nell'aria\" nasce dall'incontro con il gallese Grant Nicholas, leader dei Feeder: la melodia \u00e8, infatti, ripresa da \"Broken\", arricchita di una nuova parte creativa, riarrangiata e completata con un nuovo testo in italiano, con una citazione da \"Amore caro, amore bello\", contenuta nell'album omonimo di Bruno Lauzi, da Zucchero. \"Let It Shine\", vero cuore blues dell'intero disco, celebra la New Orleans disastrata del post Katrina ed \u00e8 stata registrata in collaborazione con il \"Coro di Voci Bianche di Firenze e Scandicci\". \nNella tracklist dell'edizione internazionale dell'album non compare il brano \"E di grazia plena\", in cui la voce di Zucchero \u00e8 accostata a pochi elementari archi, perch\u00e9 sostituito dalle tre bonus track: \"Nel cos\u00ec blu\", cover di \"A Salty Dog\" dei Procol Harum, \"Flying Away\" (\"Occhi\") e \"Shine\" (\"Let it Shine\"). \nNell'edizione spagnola compaiono invece le versioni latine di \"Cuba libre\", \"Pronto\" e \"Bacco perbacco\".\nTracce.\nTesti e musiche di Zucchero, eccetto dove diversamente indicato.\nVersione a edizione limitata (2016).\nIl vinile del disco \u00e8 stato nuovamente pubblicato nel box set ad edizione limitata \"Studio Vinyl Collection\" del 2016.\nSuccesso commerciale.\n\"Fly\" ha superato 1\u00a0500\u00a0000 di copie vendute nel mondo, di cui oltre 500\u00a0000 in Italia, che gli hanno valso il disco di diamante, e debuttato direttamente in vetta alla classifica italiana ufficiale, mantenendo la posizione per quattro settimane consecutive.\nQuesto successo porta \"Fly\" al debutto in 36\u00aa posizione nella classifica \"World Albums Top 40\" durante la settimana 42 del 2006.\nL'album \u00e8 risultato il quarto pi\u00f9 venduto in Italia nel 2006."}
{"id": "640180", "revid": "729019", "url": "https://it.wikipedia.org/wiki?curid=640180", "title": "M3/M5 Stuart", "text": "L'M3 e l'M5 Stuart furono dei carri armati leggeri prodotti negli Stati Uniti durante la seconda guerra mondiale. Il nome \"Stuart\" venne attribuito al mezzo dall'esercito britannico. La designazione ufficiale presso le forze armate statunitensi era quella di \"Light tank M3\" o \"Light Tank M5\". Presso gli equipaggi britannici era conosciuto anche come \"Honey\".\nSviluppo.\nIl carro leggero M3 nasce come uno sviluppo del precedente M2 Light Tank. Rispetto al carro che lo precedeva la corazzatura era stata aumentata ed era stato montato un diverso sistema di controllo del rinculo del cannone. La produzione inizi\u00f2 nel marzo del 1941 e si concluse nell'ottobre del 1943.\nInizialmente l'armamento era simile a quello dell'M2A4 e cio\u00e8 un cannone da 37 mm in torretta e 5 mitragliatrici: una coassiale al cannone, una nello scudo frontale e le altre tre in postazioni situate a destra e a sinistra dello scafo stesso. Quasi subito per\u00f2 queste ultime furono eliminate per guadagnare spazio interno per l'equipaggio.\nIl carro era motorizzato con un motore stellare aeronautico ma altre versioni del mezzo furono dotate di motori diesel o di motori automobilistici montati in serie (Light Tank M5).\nUn successivo sviluppo del carro M3 Stuart fu l'M5. Questo veicolo aveva la parte frontale dello scafo realizzata con piastre inclinate ed era dotato di motori Cadillac montati in parallelo e il posto di guida spostato. L'armamento rimase quello dell'M3. La produzione dell'M5 inizi\u00f2 nel 1942 e si concluse nel 1944 quando entr\u00f2 in servizio il carro M24 Chaffee.\nLo Stuart venne prodotto in grandissimi numeri, circa 25.000 M3/M5, e dopo la fine del conflitto venne scelto per equipaggiare diversi eserciti che necessitavano di un mezzo economico ed affidabile con il quale equipaggiare le proprie forze corazzate.\nImpiego.\nBritish Army.\nIl primo impiego operativo dell'M3 avvenne con le forze corazzate britanniche in Nord Africa nel novembre del 1941. Furono circa 170 gli Stuart che parteciparono alla operazione Crusader con risultati insoddisfacenti. Va detto che questi risultati negativi derivavano pi\u00f9 dall'impiego tattico e dallo scarso addestramento, rispetto ai carristi tedeschi e italiani, degli equipaggi pi\u00f9 che a deficienze intrinseche del mezzo. La critica principale che venne rivolta allo Stuart fu la scarsa potenza di fuoco del cannone da 37 mm che ne costituiva l'armamento principale. Con lo sviluppo avuto dai veicoli corazzati il calibro adottato si rivelava ormai inadeguato. Anche la configurazione interna del mezzo venne criticata ed in particolare a subire critiche fu la torretta che permetteva la presenza di soli due soldati. Alcune unit\u00e0 cercarono di ovviare a questo limite, che spesso significava che il comandante del carro aveva fin troppi compiti da svolgere, provando ad aggiungere un terzo uomo in torretta.\nGli aspetti positivi del mezzo erano dati dalla sua meccanica affidabile, soprattutto rispetto a quelli dei carri armati britannici del periodo, e dalla sua velocit\u00e0. Fu per queste caratteristiche che gli venne dato il soprannome di \"Honey\".\nCome detto, il carro M3 venne inizialmente utilizzato come carro da battaglia, ma a mano a mano che divenivano disponibili i pi\u00f9 potenti M4 Sherman, gli Stuart vennero impiegati principalmente per la ricognizione. Diversi esemplari verranno trasformati in \"Stuart Recce\" eliminando, per ridurne il peso totale, la torretta in modo da aumentare il raggio di azione e la velocit\u00e0. Altri M3 furono trasformati in carri comando. In ogni caso gli Stuart, versioni M3A3 e M5, rimasero in servizio con le forze corazzate britanniche fino alla fine del conflitto anche se in numeri limitati rispetto all'U.S. Army.\nArmata Rossa.\nAlcuni M3 vennero forniti anche all'Armata Rossa. Il giudizio sul mezzo dei carristi russi fu per\u00f2 negativo in quanto scarsamente corazzato e armato, facile ad incendiarsi e dotato di un motore troppo sensibile alla qualit\u00e0 della benzina. Stesso giudizio fu emesso per il successivo M5 che inizi\u00f2 a venire fornito a partire dal 1943. In ogni caso presso l'Armata Rossa iniziarono a venire ritirati dalla prima linea agli inizi del 1944.\nU.S. Army.\nL'M3 venne impiegato in grandi numeri durante l'operazione Torch, lo sbarco sulla costa algerina e del Marocco, verso la fine del 1942. Su questo teatro operativo gli M3 costituivano la massa delle forze corazzate. Dopo la disastrosa battaglia del passo Kasserine, dove si scontrarono con i carri tedeschi, l'U.S. Army decise di sciogliere i suoi battaglioni di carri leggeri e di inserire una compagnia di questi carri all'interno dei battaglioni di carri medi. Il compito che veniva affidato agli M3, e in seguito agli M5, era quello di fungere da veicoli da ricognizione o di appoggio.\nNel teatro di guerra europeo per\u00f2 l'M3/M5 ebbe sempre un ruolo secondario in quanto non si rivel\u00f2 in grado di combattere ad armi pari con i carri che vi erano utilizzati.\nNel Pacifico lo Stuart si dimostr\u00f2 pi\u00f9 che adeguato al proprio compito. Le caratteristiche peculiari di questo fronte, relativa rarit\u00e0 di carri armati avversari e di armi controcarro, lo rendevano idoneo a svolgere il ruolo di supporto alla fanteria.\nLo Stuart M5A1 era dotato di una mitragliatrice calibro 30 montata coassialmente al cannone, e l'altra sullo scafo. Un'atra calibro 30. era montata sul fianco destro della torretta su un piedistallo ripiegabile dietro un voluminoso scudo, a volte questa mitragliatrice veniva rimpiazzata con una Browning M2HB Cal 50. la quale aveva maggiore potere d'arresto e capacit\u00e0 penetrante.\nEsercito Italiano.\nDopo la fine della guerra l'Esercito Italiano utilizz\u00f2 lo Stuart, anche per l'addestramento, nelle versioni: M3A3, M5, M5A1 e nelle versioni semovente M8 e carro da ricognizione T8, montando una mitragliatrice da 7,62\u00a0mm al posto della 12,7\u00a0mm di serie su questa versione.\nGuerra di Indocina.\nLo Stuart venne impiegato dall'esercito francese nei primi anni di questo conflitto. Anche qui venne poi sostituito dall'M24.\nKashmir.\nIl mezzo venne impiegato nel primo conflitto che nel 1947 vide coinvolti l'India e il Pakistan.\nAngola.\nIl mezzo venne impiegato negli anni sessanta in Angola dalle truppe Portoghesi.\nAltro.\nLo Stuart \u00e8 rimasto in servizio presso alcune forze armate latino-americane fino al 1996.\nVersioni.\nAltri impieghi.\nIn generale le versioni comando del carro M3/M5 avevano la torretta sostituita da una piccola sovrastruttura armata con una mitragliatrice da 12,7\u00a0mm.\nVersioni Britanniche.\nVersioni realizzate esclusivamente dalle forze armate britanniche:\nVersioni Brasiliane.\nNel 1970 la societ\u00e0 Bernardini venne incaricata dalle forze armate brasiliane di effettuare una ampia serie di aggiornamenti allo Stuart. Ne risultarono le seguenti versioni:"}
{"id": "640193", "revid": "228587", "url": "https://it.wikipedia.org/wiki?curid=640193", "title": "George Reid", "text": " Fu il quarto primo ministro della sua nazione. Figlio di un pastore protestante della Chiesa di Scozia, emigr\u00f2 nella Terra di Vittoria in Australia con la sua famiglia quando era ancora bambino. La sua era una delle famiglie pi\u00f9 in vista tra i presbiteriani di origine scozzese emigrati in Australia.\nGli studi.\nReid si diplom\u00f2 presso lo Scotch College, ma quando la famiglia si trasfer\u00ec a Sydney ottenne un impiego presso il servizio coloniale, all'interno del quale fece una rapida e brillante carriera sino a divenire, nel 1878, il capo del dipartimento della Procura Generale. Fiero sostenitore del libero commercio, pubblic\u00f2 vari libri di natura politica.\nLa politica.\nDiplomatosi come avvocato nel 1879, conquist\u00f2 nel 1880 un seggio nel parlamento del Nuovo Galles del Sud, seggio che conserv\u00f2 sino al 1901, data della nascita della federazione australiana. \nSostitu\u00ec Sir Henry Parkes alla leadership del partito del libero commercio e divenne primo ministro del Nuovo Galles del Sud nel 1894. A dispetto del suo orientamento conservatore il suo fu un governo progressista sostenuto anche dai laburisti.\nNel 1899, egli ruppe con i laburisti e si dimise. Da quel momento Reid fu danneggiato dalla sua immagine di uomo grasso con folti baffi e monocolo, ma dietro il buffo look si nascondeva una brillante mente politica.\nReid sostenne la nascita della federazione australiana ma, quando si rese conto che il fronte federalista sarebbe stato guidato dal suo avversario politico e leader dei protezionisti Edmund Barton, al referendum costituzionale invit\u00f2 a sorpresa a votare no alla carta costituzionale appena varata. In quel frangente fu soprannominato come \"Si -No Reid\". Con sua grande soddisfazione la carta costituzionale fu bocciata e, per ottenere il consenso di Reid ad una nuova versione della stessa, i suoi avversari dovettero offrire significativi vantaggi al Nuovo Galles del Sud.\nReid fu eletto al primo parlamento federale com rappresentante della zona di Sydney Est. Edmund Barton ottenne facilmente l'appoggio laburista al suo governo protezionista e cos\u00ec Reid divenne il primo capo dell'opposizione della storia australiana. Questo ruolo si adattava perfettamente alla sua robusta oratoria e al suo spigoloso senso dell'umorismo. Nelle elezioni del 1903 sotto la sua guida il partito del libero commercio ebbe un buon balzo elettorale e nell'agosto del 1904, a seguito delle dimissioni del governo laburista guidato da Watson, egli divenne premier.\nIl suo governo era minoritario in parlamento e Reid era cosciente di ricoprire il ruolo di primo ministro federale solo grazie ai contrasti esistenti tra il partito protezionista di Deakin e i Laburisti; ma nel luglio del 1905 i due partiti presentarono una mozione di sfiducia e Reid lasci\u00f2 il suo incarico in punta di piedi. Nelle elezioni del 1906 ottenne un buon successo personale riconquistando il suo seggio parlamentare ma il suo partito fu sconfitto.\nNel 1908, Reid accett\u00f2 la proposta di Deakin di sciogliere in una nova formazione denominata \"Fusione\" i due partiti non laburisti e si dimise da leader politico. Nel 1910 abbandon\u00f2 anche la vita parlamentare e fu nominato alto commissario dell'Australia (in pratica ambasciatore).\nIn breve tempo Reid divenne estremamente popolare in Gran Bretagna e nel 1916, quando il suo mandato di alto commissario ebbe termine, fu eletto al parlamento britannico come indipendente filo Impero. Nel parlamento Reid guid\u00f2 la battaglia in favore dell'auto governo dei vari dominion britannici in cambio del loro sostegno allo sforzo bellico (si era in pieno primo conflitto mondiale).\nNel 1918 egli mor\u00ec a Londra all'et\u00e0 di 73 anni. La reputazione postuma di Reid fu negativa a causa del generale sostegno alle politiche protezioniste da lui sempre avversate e, come detto sopra, dal suo look.\nMa nel 1989 W.G. McMinn pubblic\u00f2 una serie biografia di Reid che lo riscatt\u00f2 dalla fama di clown reazionario e mostr\u00f2 che la sua politica in favore di un commercio libero da ogni protezionismo doganale \u00e8 risultata storicamente vincente."}
{"id": "640200", "revid": "709565", "url": "https://it.wikipedia.org/wiki?curid=640200", "title": "F3 sudamericana", "text": "Il campionato di F3 sudamericana \u00e8 stato un campionato che impiegava vetture della categoria Formula 3. La serie ha visto tra i suoi protagonisti Nelson Piquet Jr., Ricardo Zonta e H\u00e9lio Castroneves. Si \u00e8 svolto dal 1987 al 2013, venendo sostituito dal 2014 dalla F3 brasiliana.\nLa storia.\nLa nascita.\nPrima della creazione del campionato, nel 1987, nel continente si disputava il Campionato Codasur , corso tra il 1983 e il 1986. \nQuesta serie utilizzava telai locali (Berta, Muffato) o di Formula 3 (Ralt) con motore VW, Renault 1500-1600cc. Tutti i quattro titoli vennero vinti dall'argentino Guillermo Maldonado. Maldonado, cos\u00ec come molti suoi avversari, era anche proprietario del suo team.\nAlla fine di 1986, i partecipanti al Codasur, assieme alle organizzazioni nazionali dell'automobilismo sportivo, decisero di passare a una categoria di vetture che fosse utilizzata anche in Europa. La scelta cadde sulla F3, in quanto lo scopo del campionato divenne quello di formare i giovani piloti del continente, prima dell'approdo ai pi\u00f9 importanti campionati internazionali.\nI primi anni.\nPur potendo disporre di telai di F3 gi\u00e0 utilizzati, i responsabili del campionato decisero inizialmente di commissionare uno specifico tipo di vettura al costruttore argentino Oreste Berta. Il Berta Mk3 fu l'unico utilizzato nel 1987, mentre dalla stagione 1988 venne aperta la concorrenza ad altri costruttori. Fino alla met\u00e0 degli anni novanta presero parte telai di Reynard, Ralt, TOM'S e Dallara. La superiorit\u00e0 dei telai Dallara fece diventare il campionato un monomarca.\nNei primi anni '90 era stato inoltre istituito un campionato solamente brasiliano di Formula 3 creando cos\u00ec una situazione di conflitto tra due campionati, concorrenti nello stesso continente.\nDal 2005 a oggi.\nDal 2005, col fine di ridurre i costi del campionato, \u00e8 stato deciso di far utilizzare solo motori prodotti da Berta. I motori sono utilizzati da chi compete nella \"Classe A\", mentre i concorrenti della \"Class B\", o \"Light\", possono utilizzare anche propulsori di altri costruttori, come la Mugen-Honda, montati su telai pi\u00f9 anziani. La \"Class A\" utilizzava, nel 2006, i Dallara F301 (anno di costruzione 2001) mentre la \"B\" gli F394. I telai della F3 sono pensati per un ciclo di vita triennale, con soli pochi aggiustamenti annui. Nel 2009 tutti utilizzarono dei telai F309, mentre nessuno paretcip\u00f2 alla Classe B.\nI circuiti.\nNella prima fase della sua esistenza il campionato prevedeva gare in Argentina, Brasile, Cile e Uruguay. Tra il 2002 e il 2008, la serie si \u00e8 limitata a gare in Argentina e Brasile. Il gran premio di Piri\u00e1polis, in Uruguay, \u00e8 ritornato nel calendario dal 2009.\nTeam e piloti.\nFino dalla sua nascita la F3 Sudamericana \u00e8 stata dominata da piloti e team brasiliani o argentini, anche se nell'ultimo decennio la preponderanza di concorrenti \u00e8 giunta dal Brasile. Dal 2001 una sola gara non \u00e8 stata vinta da un pilota brasiliano. Anche nell'anno 2008 solo pochi piloti argentini o uruguayani hanno preso parte al campionato, e solo nelle gare corse nel loro Paese. Nel 2009 solo piloti brasiliani vi hanno partecipato, tranne una presenza di un pilota europeo, in una sola gara.\nGli organizzatori hanno tentato di rendere il campionato pi\u00f9 interessante anche per i piloti di altri Paesi del continente, sia riducendo i costi sia cercando di promuovere la serie. Nella stagione il campionato \u00e8 stato affiancato, nelle tappe brasiliane, dal Trofeo Maserati.\nA causa della lontananza rispetto a Europa e Nordamerica il campionato non \u00e8 riuscito a produrre un alto numero di piloti che poi hanno scalato i vertici dello sport automobilistico mondiale. Oltre a quelli gi\u00e0 citati, si possono ricordare Christian Fittipaldi (nipote di Emerson), Bruno Junqueira, Lucas Di Grassi e Alexandre Sarnes Negr\u00e3o."}
{"id": "640202", "revid": "729019", "url": "https://it.wikipedia.org/wiki?curid=640202", "title": "T-28 (carro armato)", "text": "Il T-28 \u00e8 stato un carro armato medio sovietico, tra i primi corazzati al mondo di questa categoria. Progettato come complemento del pi\u00f9 pesante T-35 (del quale condivideva molti componenti), fu inteso anche per affiancare i carri leggeri T-26, operare a supporto della fanteria e irrompere oltre difese fortificate. Il prototipo, derivato come quasi tutti i carri sovietici da un modello inglese, il Vickers Medium C, venne completato nel 1931 e la produzione inizi\u00f2 alla fine del 1932 a Leningrado.\nLa progettazione complessiva era ancora assai rozza, e nell'insieme si trattava di un grosso mostro meccanico a piastre squadrate, ma aveva un motore potente (500\u00a0hp) e una corazza che, sebbene non molto spessa, pot\u00e9 essere migliorata da piastre aggiuntive, come venne fatto dopo il 1940. Venne sostituito dal T-34.\nNascita e sviluppo.\nNel 1931 l'incarico di realizzare un nuovo carro medio basato sull'inglese A6 Sixteen Tonner, ma con qualche elemento ispirato al Char 2C francese, venne affidato alla Bol'\u0161evik Zavod di Leningrado, il cui ufficio tecnico era retto dagli ingegneri Barykov e Tzeitz; nel corso dell'anno venne realizzato il prototipo dello \"Sredni Tank T-28\", quindi con la qualifica ufficiale di carro medio. Questo veicolo aveva una torretta che ospitava un cannone da 45\u00a0mm e una mitragliatrice coassiale Degtjar\u00ebv DT da 7,62\u00a0mm, stessa arma che equipaggiava due torrette ausiliarie: il peso complessivo era di 17,3\u00a0t.\nAll'inizio degli anni trenta, le varie scuole di pensiero non si erano ancora focalizzate sull'impostazione usuale per i carri da battaglia e fior\u00ec tutta una serie di modelli dalle caratteristiche particolari. L'Armata Rossa era rimasta impressionata dai veicoli inglesi con pi\u00f9 torrette e pensava che questa soluzione potesse essere valida per i carri di rottura, assegnati alle brigate come appoggio tattico ai reparti di fanteria. Come alternativa, poteva anche precedere la fanteria con azioni per sfondare le linee impegnando contemporaneamente altri bersagli sui fianchi. Da questa filosofia nacquero due applicazioni: una port\u00f2 a un carro medio di qualche successo (il T-28 appunto), l'altra fu all'origine della creazione di diversi tipi di carri pesanti, che risultarono del tutto inutili. Date le dimensioni e i pesi che si volevano attribuire al carro medio, per esso fu scelta l'architettura a tre torrette, una delle quali con cannone da 47\u00a0mm con brandeggio di 360\u00b0, e due con una mitragliatrice ciascuna con settore di tiro di 60\u00b0 anteriori. Il primo prototipo del T-28 venne completato nel 1931: si trattava di un mezzo pesante 17,3\u00a0t con corazzatura di spessore variabile tra 20 e 30\u00a0mm, velocit\u00e0 massima di 40\u00a0km/h. Nell'ottobre del 1932 fu deciso di avviare la produzione di questo nuovo carro presso la Krasnij Putilovec di Leningrado, in quanto la Bol'\u0161evik Zavod era gi\u00e0 fortemente impegnata nella produzione del T-26. Di conseguenza, in novembre, tutta la documentazione tecnica venne trasferita allo stabilimento Krasnij Putilovec che nel 1934 assunse la denominazione di Kirovskij Zavod. Per gestire il programma di produzione del T-28 venne costituito un nuovo ufficio tecnico, l'SKB-2, con l'ingegnere Ivanov quale direttore e l'ingegnere Komarcev come responsabile del programma. I primi 12 carri fabbricati vennero assegnati all'Armata Rossa il 25 febbraio 1933 e furono disponibili per la festa del 1\u00ba maggio, sfilando cos\u00ec sulla Piazza Rossa in numero di 10, mentre gli altri due mezzi presero parte alla parata a Leningrado. L'accettazione ufficiale da parte dell'esercito arriv\u00f2 l'11 agosto 1933, quando fu confermata la designazione T-28.\nCaratteristiche.\nNella versione di serie l'armamento principale venne sostituito con un pi\u00f9 efficace cannone da 76,2\u00a0mm Mod. 1927/32, affiancato da una mitragliatrice. In totale le armi automatiche potevano essere tre, quattro o cinque: una coassiale al cannone, due nelle torrette secondarie, una nella retro della torretta principale e una contraerea. L'architettura del mezzo, con le tre torrette nella parte anteriore, comportava un centro di gravit\u00e0 piuttosto avanzato, considerato favorevole per il superamento di trincee e di rampe. Il carro era anche pi\u00f9 stabile di altri pari classe che lo avevano preceduto e presentava caratteristiche di marcia che gli equipaggi giudicarono buone; in un secondo tempo si rivelarono per\u00f2 inadeguate, velocit\u00e0 a parte, a confronto con i carri armati tedeschi.\nIl propulsore M-17, un motore d'aviazione derivato dall'American Liberty, richiedeva dei grossi radiatori e ci\u00f2 comport\u00f2 qualche problema progettuale: era sistemato in un compartimento nel retro dello scafo assieme la trasmissione, separato dalla camera di combattimento da una paratia tagliafuoco che contribuiva a isolare gli uomini dal calore. Il carburante era contenuto in due serbatoi corazzati montati pi\u00f9 o meno a met\u00e0 veicolo sopra i parafanghi dei cingoli. Le sospensioni della prima versione di serie erano quelle derivate dai modelli Vickers con pistoni verticali, 12 ruote portanti e 4 rulli superiori per ogni fiancata; buona parte del treno di rotolamento era protetto da grosse carenature. La torretta era dotata di una cupola che consentiva al capocarro visibilit\u00e0 su 360\u00b0 e il fuoco di tutte le armi poteva essere concentrato in un settore di tiro anteriore piuttosto ampio. Verso la fine della produzione si cerc\u00f2 di introdurre un efficace sistema di stabilizzazione del cannone progettato dall'ingegnere Prokof'ev, ma senza esito.\nVersioni e produzione.\nSi conoscono inoltre esemplari sperimentali dotati di equipaggiamento antimine TM-35 e altri, designati \"T-28PKh\", che erano attrezzati per il guado profondo. In totale la linea d'assemblaggio fabbric\u00f2 503 esemplari di tutti i tipi tra il 1933 e il 1940.\nImpiego.\nI primi 10 carri disponibili vennero assegnati al 2\u00ba Reggimento Indipendente nel Distretto Militare di Leningrado, e man mano che aumentava la disponibilit\u00e0 di veicoli furono costituiti reparti analoghi a Smolensk, Kiev, Charkov e Sluck. Dopo diversi rimaneggiamenti nell'organico, alla fine del 1935 ogni reggimento contava 90 carri T-28 e T-35 suddivisi in tre battaglioni. I T-28 entrarono in azione per la prima volta nel settembre 1939, durante l'occupazione della Polonia orientale. Dopo questa campagna, le unit\u00e0 vennero nuovamente riorganizzate: ogni brigata era costituita da tre battaglioni corazzati con 156 carri ciascuno.\nIl 30 novembre 1939 i T-28 attaccarono in Finlandia inquadrati nella 10\u00aa e 20\u00aa Brigate Carri Pesanti: a seguito dei primi combattimenti i finlandesi li giudicarono impacciati nel movimento e non sufficientemente protetti. Tra il 1939 e il 1941 ne catturarono 7 e se ne servirono fino alla fine della seconda guerra mondiale in forza alla Panssaridivisioona; uno venne privato delle torrette e impiegato come carro recupero fino al 1951. Nell'Armata Rossa i T-28 furono assegnati a tre brigate e a un battaglione della 5\u00aa Brigata Carri Pesanti. La struttura degli organici fu nuovamente modificata nel marzo 1940, con lo scioglimento delle brigate carri pesanti e la loro sostituzione con divisioni inserite in corpi d'armata meccanizzati.\nDopo l'inizio dell'invasione tedesca dell'URSS, un plotone di T-28 della 15\u00aa Divisione Carri si mise in luce il 15 luglio 1941 durante un contrattacco a Semenovka, sul fronte sudoccidentale, quando i mezzi del tenente Vasilij Sumcov misero fuori combattimento 3 carri, 2 cannoni anticarro, un mortaio, 7 autocarri e uccisero un centinaio di soldati tedeschi. In ogni caso, gi\u00e0 nel corso della stessa estate del 1941 i T-28 si dimostrarono inadeguati per sostenere l'urto dei Panzer, non tanto per armamento o protezione, quanto per mobilit\u00e0: i problemi di affidabilit\u00e0 di motore e trasmissione, infatti, non poterono mai essere del tutto risolti."}
{"id": "640210", "revid": "729019", "url": "https://it.wikipedia.org/wiki?curid=640210", "title": "Mk IV Churchill", "text": "L'Infantry Tank Mk IV \"Churchill\" fu un carro armato per fanteria britannico prodotto durante la seconda guerra mondiale, famoso per la sua spessa corazza, la sua robustezza e la sua facilit\u00e0 di impiego come veicolo duttile e robusto. Deve il suo nome a Winston Churchill, all'epoca anche Ministro della Guerra britannico, che fu uno dei pi\u00f9 grandi sostenitori dello sviluppo dei carri armati gi\u00e0 dalla prima guerra mondiale.\nStoria.\nNel settembre 1939 il comando dell'esercito inglese si rese conto del fatto che la Gran Bretagna non aveva alcun carro pesante in grado di competere con i carri tedeschi pi\u00f9 potenti (come il \"Panzer IV\") o di accompagnare efficacemente la fanteria contro obiettivi fortificati. \nInoltre, di l\u00ec a poco, i tedeschi, dopo aver conquistato la Francia e il Benelux, sarebbero diventati una minaccia reale per la stessa Gran Bretagna. Era quindi necessario porre rimedio, al pi\u00f9 presto, a questa mancanza.\n\u00c8 vero che l'esercito inglese disponeva gi\u00e0 del discreto Mk II Matilda, ma ci si accorse presto che non sarebbe stato in grado di tenere il passo con i sempre pi\u00f9 potenti Panzer tedeschi: il carro Churchill sostitu\u00ec quindi l'ormai obsoleto Matilda dopo il 1942.\nSviluppo.\nUna ditta irlandese la Harland and Wolff ebbe l'incarico di progettare questo nuovo carro e, sebbene fosse gi\u00e0 la fine del 1939, tutti i modelli studiati subivano ancora l'influenza dell'impiego dei mezzi corazzati durante la Prima guerra mondiale: vennero studiati mezzi pesantissimi e corazzatissimi, persino con armamenti appesi su gondole laterali.\nProgettati essenzialmente per la guerra di trincea, e quindi superare ostacoli, buche provocate dall'artiglieria, demolire ostacoli come filo spinato, e colpire difese statiche, tutte operazioni che non necessitavano di un veicolo rapido, ma di un veicolo lento e pesantemente corazzato.\nI risultati si videro dopo solo un anno: il mezzo che ne risult\u00f2, pur non essendo un ritorno totale ai vecchi schemi, aveva alcune peculiarit\u00e0 tipiche dei carri della Grande Guerra.\nIl prototipo era il carro \"A20\", armato con due cannoncini ai lati e un terzo sulla torretta centrale.\nCon la capitolazione della Francia, le innovazioni della Blitzkrieg, e le numerosissime perdite di carri lasciati in mano tedesca dopo l'evacuazione di Dunkerque, l'esercito inglese si rese conto che era necessario lo sviluppo rapido di un nuovo carro armato veloce da produrre, e con caratteristiche tecniche pi\u00f9 moderne, anche in vista di difendere il suolo inglese da una sempre pi\u00f9 vicina minaccia di attacco tedesco. Cos\u00ec i disegni furono rivisti dal dott. H.E. Merritt, direttore del Tank Design Woolwich Arsenal, e nel giugno 1941 inizi\u00f2 una produzione febbrile dei nuovi carri A22 denominato ben presto \"Churchill\". A causa della sua celerit\u00e0 il progetto non fu privo di difetti, il motore era sottodimensionato, l'accesso allo stesso difficoltoso e l'armamento debole, fattori che contribuirono al fallimento in azione dei primi carri, soprattutto a Dieppe nell'agosto 1942.\nNel marzo del 1943, dopo una sospensione della produzione a favore del pi\u00f9 affidabile carro Mk VIII Cromwell, comparve il \"Churchill Mk III\", l'evoluzione del precedente, che fu utilizzato durante la seconda battaglia di El Alamein, dove i carri si comportarono bene e resistettero molto efficacemente alle artiglierie e ai raid aerei tedeschi. Le campagne degli Alleati continuarono cos\u00ec come lo sviluppo del \"Churchill\", che present\u00f2 un grosso miglioramento con il modello \"Mk VII\", utilizzato in Normandia, armato con un cannone da 75 mm.\nPer la sua versatilit\u00e0 il Churchill fu utilizzato e sviluppato in molte varianti, da \"gettaponti\" a veicolo \"anfibio\" fino a \"lanciafiamme\", e anche l'Unione Sovietica ricevette circa 300 Churchill Mk III ed Mk IV.\nFu un carro longevo in quanto rimase in servizio con l'esercito inglese fino al 1952, e nella versione gettaponti addirittura fino al 1970.\nTecnica.\nIl carro era dotato di larghi cingoli avvolgenti, i quali gli garantivano un'ottima manovrabilit\u00e0, una buona tenuta di strada e il vantaggio degli accessi laterali, che permettevano agli occupanti un agevole accesso e, all'occorrenza, una rapida fuga dal mezzo. Gli stessi cingoli avvolgenti davano per\u00f2 qualche problema di manutenzione ed esponevano il carro ai colpi sulle fiancate, tutti questi erano vantaggi e svantaggi tipici dei mezzi con cingoli avvolgenti.\nI cingoli erano mossi da undici ruote da 10 pollici, solo nove di queste per\u00f2 sostenevano il peso del carro, mentre le altre, assieme alla ruota motrice anteriore e a quella di richiamo posteriore, fungevano da \"bilanciamento\" nel caso il carro si trovasse nella condizione di superare ostacoli come trincee percorrere terreni molto sconnessi.\nLa corazzatura era la caratteristica pi\u00f9 importante del carro Churchill: spessa fino a 100 mm nella parte frontale e ancor di pi\u00f9 in torretta.\nL'Mk VII addirittura arrivava ad avere una corazzatura spessa fino a 152 mm, nessuna corazza del 1942 era in grado di competere con quella del Churchill (tranne quella del Panzer VI Tiger I tedesco); l'aumento di corazzatura per\u00f2 era proporzionale ad un aumento di peso, mentre l'\"Mk I\" pesava 39.118 kg e l'\"Mk III\", pesava 39.626\u00a0kg, l\"'Mk VII\" pesava 40.643\u00a0kg, ci\u00f2 lo rese un mezzo pesante e di conseguenza lento, l'Mk VII arrivava appena ad una velocit\u00e0 di 21\u00a0km/h, l'autonomia, di circa 150\u00a0km, era, invece, nella media.\nAnello debole del Churchill era l'armamento, che fino alla versione Mk VII montava un cannone Ordnance QF 75 mm in grado di competere con i Tiger, ma non sempre alla pari, anche perch\u00e9 una delle debolezze del Churchill \u00e8 sempre stata la potenza di fuoco.\nVarianti.\nModelli convenzionali.\nLe caratteristiche sopraelencate sono comuni a tutte le versioni, salvo qualche piccola differenza di peso, e di spessore della corazza, quel che distingue una versione dall'altra \u00e8 soprattutto l'armamento principale.\nIl primo modello prodotto aveva come arma principale un obice Ordnance QF 3 inch da 76,2\u00a0mm in casamatta, questo significava che per puntare l'arma era necessario ruotare l'intero carro, inoltre il 76,2\u00a0mm non era un calibro eccezionale, se usato come obice di artiglieria. In torretta era montato un cannone anticarro Ordnance QF 2 lb da 40\u00a0mm, lo stesso del Mk II Matilda, del Mk VI Crusader e di molti altri carri inglesi costruiti durante la prima met\u00e0 del conflitto. Per la difesa ravvicinata il carro disponeva di una mitragliatrice BSA Besa da 7,92 mm in torretta e un Bren da 7,7\u00a0mm montato in posizione antiaerea.\nA partire da questo modello, si \u00e8 preferito sostituire l'obice da 76,2\u00a0mm, costoso e di difficile utilizzo, con un'altra mitragliatrice da 7,92\u00a0mm, montata nella parte frontale del veicolo. Il resto degli armamenti fu mantenuto.\nSuccessivamente ci si accorse che il cannone da 40\u00a0mm era diventato insufficiente per contrastare i carri nemici, quindi, quando il Mk III fu prodotto, questo fu sostituito dal pi\u00f9 potente cannone anticarro Ordnance QF 6 lb da 57 mm, lo stesso del Mk III Valentine.\nIn questa versione la torretta era realizzata per fusione, anzich\u00e9 con piastre saldate, questo serviva per renderla pi\u00f9 resistente ai colpi diretti.\nIn questo particolare modello di carro pioniere il cannone fu sostituito con un mortaio medio Ordnance QF 95 mm, da usare per il tiro ravvicinato contro postazioni fortificate. Durante il D-Day fu usato un particolare Mk V denominato \"AVRE\" (Armoured Vehicle Royal Engineers) che montava un mortaio pesante Petard da 290\u00a0mm, un calibro 3 volte pi\u00f9 grande del mortaio standard.\nIn questa versione il cannone da 57\u00a0mm, ormai obsoleto e pressoch\u00e9 inutile contro carri pesanti come il Panzer V Panther e il Tiger I, fu sostituito dal cannone da 75\u00a0mm, lo stesso che verr\u00e0 usato anche per il Mk VIII Cromwell.\nInfine questo modello, rimasto in servizio per molti anni nel dopoguerra, disponeva delle stesse armi del Mk VI, ma era stato costruito con una sagoma completamente ridisegnata. In particolare il Mk VII (assieme all'AVRE) ebbe l'onore e l'onere di rappresentare i mezzi corazzati pesanti inglesi durante il D-Day e la successiva campagna di liberazione.\nIn questa versione fu sostituito il cannone principale con un obice da 95\u00a0mm con 47 colpi.\nIn pratica era un Churchill III (o IV) con la torretta dell'Mk VII, con corazzatura extra, cambio e sospensioni modificate.\nGli stessi miglioramenti della versione Mk IX, ma applicate a un carro Mk VI.\nPraticamente un Churchill Mk V con armi extra la torretta dell'Mk VIII.\nSviluppo con il cannone da 75\u00a0mm, e corazza rinforzata, ma con una nuova cupola di visione del capocarro simile a quelle montate sui carri tedeschi che permetteva di vedere al di fuori senza dover uscire dal portello. In servizio la prima volta in Normandia, rinominato \"A42\" nel 1945.\nModelli speciali.\nA seconda del loro uso vennero creati alcuni tipi di Churchill \"speciali\" per svolgere determinati compiti:\nChurchill Oke\nSemplicemente dei Churchill Mk II o Mk III armati di lanciafiamme Ronson, fu chiamato \"Oke\" in onore del suo ideatore, il maggiore J.M. Oke. Il serbatoio contenente il combustibile liquido era montato nella parte posteriore, con un tubo che lo portava dalla carena anteriore a sinistra, lasciando la parte anteriore con il cannone libero. Furono sviluppate tre versioni \"Boar\" (Cinghiale), \"Beetle\" (Maggiolino) e \"Bull\" (Toro), utilizzati a Dieppe con scarsi risultati e presto abbandonati.\nChurchill anfibio\nAlcuni modelli del tipo Mk1, Mk2 e Mk3 furono resi anfibi, in occasione del fallimentare sbarco a Dieppe. Dotati di speciali prese d'aria e marmitte, essi avrebbero dovuto entrare in funzione contro le postazioni tedesche subito dopo lo sbarco. Non and\u00f2 cos\u00ec, gli alleati subirono gravi perdite e molti mezzi, ancora perfettamente funzionanti, vennero catturati dai tedeschi.\nChurchill NA75\nDei Churchill Mk III / IV armati con il cannone da 75mm gi\u00e0 montato sugli M4 Sherman, e adeguato spostando il caricatore da sinistra a destra, come la prassi inglese impone, e tagliando via la parte anteriore della torretta per far posto al cannone.\nAVRE\nUn Mk V che montava un mortaio spigot pesante da 290\u00a0mm, realizzato appositamente per i Royal Engineers, i genieri dell'esercito britannico in occasione del D-Day. Questo mezzo era in grado di sparare proiettili pesanti 18\u00a0kg (di cui 12 di alto esplosivo) ad una distanza di poco inferiore ai 100 metri, la frequenza di tiro era di 3 colpi al minuto. Il loro scopo era di attaccare a distanza ravvicinata, e distruggere, i bunker sulla spiaggia per poter garantire un passaggio sicuro alla fanteria, e ai veicoli leggeri.\nARV (Armoured Recovery Vehicle)\nAttrezzato per il recupero dei carri danneggiati sul campo di battaglia, montava un braccio anteriore capace di trainare circa 7,5 tonnellate, e un verricello capace di trainare 25 t. All'interno oltre all'equipaggio di tre uomini c'era abbastanza spazio per l'equipaggio soccorso.\nARK (Armoured Ramp Carrier)\nUn Churchill con rampe ad entrambe le estremit\u00e0 poggiate lungo lo scafo in modo da formare un ponte mobile.\nKangaroo\nChurchill convertito in APC\nCarpet Layer\nQuesto modello era uno speciale Churchill AVRE in grado di stendere un \"tappeto\" di canapa che serviva per creare un sentiero sicuro, anche se momentaneo, attraverso a terreni infidi come una palude o un acquitrino. Molto spesso questo carro era dotato degli stessi sistemi di galleggiamento dei carri Churchill anfibi usati a Dieppe.\nCrocodile\nQuesto modello di Churchill fu il principale veicolo lanciafiamme usato dall'esercito britannico. Nel Churchill il tubo lanciafiamme sostituiva la mitragliatrice di scafo; il liquido infiammabile proveniva da un rimorchio, agganciato alla parte posteriore del carro, contenente una riserva di quasi 2.000 litri di fluido e, in caso di emergenza, il rimorchio poteva essere sganciato dall'interno. Il lanciafiamme del Crocodile aveva una portata di oltre cento metri.\nChurchill gun carrier\nSemovente cacciacarri ottenuto dalla struttura di un Churchill IV cui era stata tolta la torretta per installare al suo posto una grossa casamatta rettangolare armata con un cannone navale QF 3-inch cwt; poteva avere un motore Meadows D.A.V. oppure un Bedford twin-six. Il progetto rimase allo stadio di prototipo\nBlack Prince\nL'ultimo modello di Churchill, rimasto allo stadio di prototipo, fu il Black Prince, esso aveva una corazza frontale di circa 150\u00a0mm e montava l'ottimo cannone anticarro da 17 libbre calibro 76,2, lo stesso montato sulle versioni modificate dai britannici degli M10 Wolverine e M4 Sherman, denominate rispettivamente Achilles e Sherman Firefly.\nImpieghi operativi.\nSuperata con successo la fase di test, il Churchill, con tutte le sue varianti, prese parte ad ogni operazione militare inglese. I suoi pi\u00f9 importanti impieghi operativi furono, come \u00e8 stato gi\u00e0 specificato, l'incursione a Dieppe e lo sbarco in Normandia; comunque il Churchill prese parte a molte altre battaglie come la guerra in Nordafrica, la campagna d'Italia e la campagna in Francia, oltre a molte altre battaglie minori, tanto che i pi\u00f9 avanzati modelli di Churchill saranno usati in alcuni eserciti molti anni dopo la fine della guerra. L'ultimo Churchill fu ritirato dal servizio nel 1960."}
{"id": "640211", "revid": "729019", "url": "https://it.wikipedia.org/wiki?curid=640211", "title": "Vickers Mk VII Tetrarch", "text": "Il Tetrarch era un carro armato leggero aviotrasportabile di produzione britannica ed utilizzato dal British Army, l'esercito del Regno Unito, durante la seconda guerra mondiale.\nSviluppo.\nIl British Army, prima del secondo conflitto mondiale, aveva gi\u00e0 una lunga tradizione nel campo dei carri leggeri, il cui sviluppo si dovette soprattutto alla Vickers-Armstrong. In particolare, il modello 6 ton del 1928 fece scuola e fu impiegato da svariati eserciti, soprattutto da quelli rumeno e sovietico. Nel 1935-36 la Vickers realizz\u00f2 il carro leggero Mk VI, prodotto in serie in 1.145 esemplari, che fu il tipo di maggior successo dell'intera famiglia.\nNel 1937, di propria iniziativa, la Vickers-Armstrong realizz\u00f2 il prototipo dell\"'Mk VII\" che, pur basandosi sull'esperienza del \"Mk VI-C\" e sul sistema di sterzatura della famiglia dei Vickers Carriers, introduceva un doppio metodo di sterzo, ideato da Leslie Little: per le curve ad ampio raggio i rulli potevano sterzare leggermente con un comando a volante, mentre per sterzare in uno spazio ristretto si ricorreva alla tradizionale frenatura differenziata dei due cingoli, diretta da due leve. Un'altra prerogativa poco usuale era la possibilit\u00e0, grazie al treno di rotolamento Christie, di rimuovere i cingoli, che potevano facilmente essere smontati e rimontati, e viaggiare sugli anelli di gomma dei rulli.\nIn teoria ci\u00f2 avrebbe dovuto migliorare le condizioni di marcia su strade asfaltate, grazie anche all'efficacia delle sospensioni idropneumatiche indipendenti. La trasmissione aveva cinque marce avanti e una retromarcia.\nQuesto carro aveva una protezione fino a 14\u00a0mm e la sua torretta aveva lo stesso armamento dei contemporanei carri \"Cruiser\", con un cannone da 40\u00a0mm e una mitragliatrice Besa da 7,92\u00a0mm. Alcuni carri ebbero, per il cannone, il Littlejohn Adaptor (che appariva come un segmento di maggior diametro verso la fine della canna) con il quale la velocit\u00e0 del proiettile aumentava considerevolmente.\nSpesso, all'armamento principale si accompagnavano due mortai lanciafumogeni ai lati della torretta e un fucile mitragliatore ZB/Enfield Bren Mk II da 7,7\u00a0mm a disposizione del capocarro.\nIl prototipo, conosciuto come \"Mk VII Purdah\" (la pratica delle donne indiane di nascondere il viso e, per estensione, del loro velo) o anche come PR Tank, fu presentato nel 1938 al \"War Office\" che gli assegn\u00f2 la designazione di Light Tank A17E1.\nL'Esercito inglese, nonostante i carri leggeri fossero gi\u00e0 al tramonto, vide per l'A17 una possibilit\u00e0 di impiego da parte delle Airborne Division in quanto questo mezzo, con il suo peso totale inferiore alle 8t, consentiva il trasporto mediante i pi\u00f9 grandi alianti da sbarco; in pratica attorno al Tetrarch venne progettato il General Aircraft GAL.49 \"Hamilcar Mk I\", con carico utile di 8t.\nImpiego operativo.\nIl mezzo entr\u00f2 in produzione presso la Metropolitan-Cammell Carriage &amp; Wagon, una divisione della Vickers, che ne produsse 171, tra il 1940 e il 1942, quando la costruzione si arrest\u00f2 a causa del bombardamento dello stabilimento compiuto dalla Luftwaffe.\nL'Esercito inglese impieg\u00f2 questi carri con l'8\u00aa Armata in Africa settentrionale e alcuni presero parte all'Operazione Ironclad per l'occupazione del Madagascar nel maggio 1942. Questi mezzi per\u00f2 sono passati alla storia per essere stati trasportati mediante 24 alianti Hamilcar in Normandia, il 6 giugno 1944, ormai battezzati Tetrarch I, in carico alla 6th Airborne Division sbarcata lungo il fiume Orne. I mezzi superstiti presero parte all'attraversamento del Reno il 24 marzo 1945. Gli ultimi Tetrarch rimasero in servizio con le forze inglesi fino al 1950.\nAll'inizio del 1942, 20 carri di questo tipo furono consegnati all'Armata Rossa nel quadro delle forniture interalleate. I sovietici vennero favorevolmente impressionati dall'agilit\u00e0 di questo piccolo corazzato e dalla sua possibilit\u00e0 di utilizzare benzina a basso numero di ottani. Nell'estate del 1942 alcuni Tetrarch furono inviati alla Scuola di Sumgait e sembra che si siano scontrati con reparti tedeschi. Alcuni Tetrarch in Francia caddero in mani tedesche e la Wehrmacht assegn\u00f2 loro la designazione di Leichter Panzerkampfwagen Mk VII 737(e) ma nessuno di questi mezzi ebbe un qualche impiego con le insegne tedesche.\nVarianti.\nAlcuni esemplari furono modificati con la sostituzione del cannone mediante un obice da 76\u00a0mm e per questo motivo furono chiamati Tetrarch ICS (Close Support).\nNel 1941 venne effettuato anche un esperimento per trasformare il carro in anfibio DD (Duplex Drive) con il complesso di galleggiamento Straussler.\nUna componente importante del Tetrarch fu alla base del successo dell'autoblindo Daimler Mk I e Mk II che ne montava la torretta e l'armamento.\nMark VIII Harry Hopkins.\nNonostante il declino dei carri leggeri sul campo di battaglia, rimaneva l'esigenza delle truppe aviotrasportate e nel 1941 la Vickers decise di sviluppare ulteriormente il progetto del Tetrarch con una versione ammodernata, inizialmente indicata come Mk.VII Revised.\nIl nuovo mezzo, poi designato dalla Vickers Mk.VIII e dal British Army A25E1 Harry Hopkins (in onore del consigliere di Roosevelt responsabile del Lend-Lease Act), aveva la caratteristica di un incremento della protezione, che in alcune aree arrivava a 38\u00a0mm, e il conseguente aumento di peso che influiva negativamente sulla velocit\u00e0 massima, che scendeva a 48\u00a0km/h.Quando lo stabilimento Metropolitan-Cammell venne ripristinato, fu allestita una serie di 102 Harry Hopkins.\nNel 1942 in Gran Bretagna venne sviluppato il nuovo obice Mk.3 da 95\u00a0mm per il quale fu previsto l'impiego con affusti semoventi per l'appoggio della fanteria.\nNel 1944 si decise di adattare a questo scopo lo scafo del carro leggero Mk VIII e fu realizzato il prototipo di un semovente del peso di 8128\u00a0kg dalla sagoma estremamente bassa, con il pezzo montato sulla piastra frontale dello scafo.Ne venne costruito un esemplare chiamato Alecto (Aletto, una delle tre Furie) e ne fu ipotizzata una versione con un cannone da 87,6\u00a0mm che non venne costruita.\nQuesti mezzi non ebbero seguito, ma nel 1945, almeno un Alecto fu convertito in bulldozer e fu rinominato Alecto Dozer."}
{"id": "640220", "revid": "22475", "url": "https://it.wikipedia.org/wiki?curid=640220", "title": "Vickers tankette", "text": "I Vickers tankette furono una serie di blindati leggeri portata avanti dal Regno Unito durante gli anni trenta, pensati per svolgere compiti di pattugliamento e ordine pubblico nei territori dell'impero coloniale. Inadatti al combattimento a causa di armi e corazze insufficienti, rappresentarono un percorso evolutivo che culmin\u00f2 nell'unico carro armato leggero britannico apprezzabile, il Vickers Mk VI.\nStoria.\nSviluppo.\nA partire dal 1925 la Carden-Loyd Tractors Ltd. aveva cominciato a produrre prototipi di piccoli carri armati (\"tankette\") adatti per un equipaggio di uno o al massimo due elementi, dotati di armamento leggero e suscettibili di impieghi logistici con la versione Mark VI, l'ultima della serie ma la pi\u00f9 numerosa, venduta anche a numerosi paesi esteri. L'interesse del War Office si fece dunque molto pi\u00f9 attento, tanto che richiese un aggiornamento del carro tra il 1929 e il 1930: a questa data la Carden-Loyd era stata comprata dalla Vickers-Armstrongs, che accett\u00f2 l'incarico sperando, in caso di rifiuto, di poter immettere sul mercato un altro articolo lucroso. A differenza del suo famoso predecessore il Carden-Loyd Mark VII era equipaggiato con una bassa torretta conica completamente girevole, fattore costituente un'importante evoluzione tattica; il risultato piacque e il mezzo ebbe la designazione ufficiale \"A4E1\".\nLight tank Mark I.\nProgredendo con il perfezionamento del prototipo la Vickers present\u00f2 un nuovo modello sensibilmente diverso basato su un telaio cui erano assicurati i vari componenti, che venne indicato come Carden-Loyd Mark VIII: ben presto l'interesse manifestato dall'esercito fece s\u00ec che il veicolo fosse integrato nei suoi ranghi nel 1930 con la sigla \"Light tank Mk I\" mantenendo la numerazione A4.La corazzatura misurava lo spessore massimo di 14\u00a0mm sul muso e sui fianchi, fondo e cielo soltanto 4\u00a0mm, poich\u00e9 non era stato previsto un impiego in prima linea del mezzo. L'equipaggio contava due uomini: il pilota posizionato nello scafo poteva imprimere una direzione bloccando un cingolo e dando potenza a quello libero, mentre per brusche sterzate impiegava anche i freni. Il comandante sedeva in una torretta squadrata dai fianchi verticali, addetto all'uso di una mitragliatrice Vickers da 7,7\u00a0mm raffreddata ad acqua con una scorta di 2.500 cartucce; era dotata di un manicotto protettivo che per\u00f2 causava un eccessivo surriscaldamento della canna. Il motore raffreddato ad acqua era un Meadows EPT a 6 cilindri erogante 58\u00a0hp a 2.400 giri al minuto, la cui trasmissione era associata a un cambio con 4 marce avanti e una retromarcia: la velocit\u00e0 massima raggiungibile era di 52\u00a0km/h e l'autonomia arrivava a coprire circa 251 chilometri su strada. L'innovazione pi\u00f9 evidente oltre la torretta risiedeva nell'eliminazione della trave esterna che teneva le ruote portanti: ora le quattro ruote a raggiera erano accoppiate con due carrelli fissati allo scafo, ciascuno dotato di una sospensione a balestra; completavano il treno di rotolamento tre rulli superiori, una ruota di rinvio per il tensionamento dei cingoli e una ruota motrice anteriore. Il Mark I era lungo 4,02 metri, largo 1,86 e alto 1,70 metri, con un peso totale di 4,8 tonnellate.\nFurono prodotti soltanto 4 o 5 esemplari nel 1930, cui venne data la denominazione sperimentale progressiva da A4E2 ad A4E5: non \u00e8 comunque chiaro se il Carden-Loyd VIII fosse il nome originale dell'A4E2 oppure se si trattasse di un quinto veicolo. La maggior parte venne adoperata in prove di velocit\u00e0 oppure per testare nuove impostazioni: ad esempio l'A4E2 venne fornito di una postazione di fuoco scoperta dove trovavano posto due mitragliatrici antiaeree da 12,7\u00a0mm, mentre l'A4E4 ebbe le sospensioni cambiate con il tipo Horstmann.\nLight tank Mark IA.\nUlteriore sviluppo del Mark I di cui manteneva stesse dimensioni e uguale peso, se ne scostava a causa di una pi\u00f9 larga torretta e una sovrastruttura pi\u00f9 alta con piastre inclinate con tre feritoie per il pilota. I cinque esemplari costruiti sempre su telaio furono indicati con il medesimo sistema, partendo dalla sigla A4E6 fino alla A4E10. Quattro carri ritenevano la meccanica originale con carrelli e balestre, ma l'A4E8 venne modificato sostituendole con le sospensioni Horstmann: si trattava di una molla elicoidale vincolata a due giunti snodati, a loro volta parte integrante di un carrello composto da due parti oscillanti attorno lo stesso perno. Tale sistema rendeva pi\u00f9 agevole la marcia a medie velocit\u00e0 su terreni non troppo accidentati; in caso contrario, o se il carro veniva lanciato al massimo delle sue possibilit\u00e0, le sospensioni Horstmann producevano un beccheggio talora incontrollabile: nonostante tali difetti si continu\u00f2 ad usarle.Come il predecessore, anche il Mark IA venne utilizzato esclusivamente come mezzo sperimentale: l'A4E10 venne armato con una Vickers da 12,7\u00a0mm posizionata sopra l'originale mitragliatrice, un esemplare fu equipaggiato con un motore Ricardo da 65\u00a0hp e un altro ancora serv\u00ec per testare un treno di rotolamento senza ruota di rinvio. Nel 1931 quattro veicoli furono inviati in India per condurre prove in ambiente tropicale, dove furono dotati di cupole quadrate non rotanti da parte della Base Workshop di Chaklala.; tra i numerosi materiali studiati per isolare il carro dalle alte temperature fu selezionato l'amianto.\nLight tank Mark II.\nIl secondo carro armato leggero britannico adott\u00f2 lo stesso telaio del Mark IA cui furono apportate aggiunte e migliorie. Lungo 3,58 metri, largo 1,84 e alto circa 2 metri, fu tra i primi veicoli a utilizzare la corazza \"cemented\", che garantiva una maggiore resistenza a parit\u00e0 di spessore: il valore massimo fu perci\u00f2 portato a 10\u00a0mm, facendo calare il peso a 4,25 tonnellate. Il treno di rotolamento, rimasto inalterato, era stato dotato di cingoli larghi 240\u00a0mm con doppia guida a dente centrale.L'apparato motore era invece stato sostituito con un Rolls-Royce a 6 cilindri in linea erogante 66\u00a0hp a 2.000 giri al minuto, che permetteva di raggiungere una velocit\u00e0 massima di 48,3\u00a0km/h su strada, 32\u00a0km/h su terreni sconnessi e un'autonomia su strada di 210 chilometri circa; il cambio fu perfezionato con un preselettore Wilson. Peculiarit\u00e0 del Mark II era l'albero di trasmissione, che muoveva un albero trasversale collegato mediante una frizione a ciascuna ruota motrice: in questo modo era possibile per il pilota bloccare uno dei cingoli senza adoperare le classiche leve manuali. L'intero apparato locomotore fu sistemato sul lato destro dello scafo, ricavando nella parte sinistra la postazione del pilota.La torretta \"No. 1 Mark I\", un poco decentrata a sinistra, aveva forma rettangolare con fianchi inclinati ed era abbastanza spaziosa da contenere nel retro una radio wireless No. 1; sul tetto era stato ricavato un portello scorrevole. La mitragliatrice Vickers, il cui alzo copriva un arco da -11\u00b0 a +37\u00b0, ebbe un mantelletto da 10\u00a0mm e un'impugnatura a pistola, oltre a un copioso munizionamento di 4.000 cartucce. Venne inoltre aggiunto un cilindro che raccoglieva i bossoli dell'arma, convogliandoli in un contenitore sul lato anteriore della torretta. In seguito le torrette furono cambiate con il tipo \"No. 1 Mark II\" fornite ai lati di prese d'aria a persiana protette da diaframmi antiproiettile, nonch\u00e9 dotate di un pi\u00f9 ergonomico portello a due ante.Il Mark II possedeva notevoli capacit\u00e0 di guado, potendo superare anche 0,75 metri d'acqua grazie alla luce libera di 26\u00a0cm, e padroneggiava pendenze non superiori ai 45\u00b0.\nTre prototipi vennero completati nel 1931, denominati rispettivamente A4E13, A4E14 e A14E15: due di questi, utilizzati in prove di mobilit\u00e0 anfibia, godettero di una costruzione particolarmente attenta proprio per evitare inflitrazioni d'acqua. La fabbricazione seriale si svolse lo stesso anno totalizzando 16 esemplari, dei quali 12 costruiti dalla Vickers e i rimanenti dalla Royal Ordnance Factory con sede a Woolwich. Alcuni di questi furono spediti in India con un pi\u00f9 potente motore Meadows EPT a 6 cilindri da 85\u00a0hp, una scatola del cambio non sincronizzata e la stessa cupola fornita ai Mark IA.\nLight tank Mark IIA e IIB.\nVarianti identiche al Mark II per dimensioni, dotazioni offensivo-difensive e meccanica. La Mark IIA aveva il motore servito da due serbatoi corazzati, uno installato sul retro dello scafo e l'altro posto sul copricingolo destro; fu adottata una torretta \"No. 1 Mark II\", con le prese d'aria su ogni lato. La versione B presentava un singolo serbatoio sul lato destro: per il resto era uguale al modello A. La produzione inizi\u00f2 ed ebbe termine durante il 1931: presso la ROF di Woolwich furono costruiti due prototipi del Mark IIA denominati A4E16 e A4E18, poi fu realizzata una serie di altre 27 unit\u00e0. Il Mark IIB fu fabbricato dalla Vickers-Armstrongs dapprima come mezzo sperimentale designato A4E17, poi ne furono prodotti 20 esemplari.\nLight tank Mark III.\nIl Mark IIA continu\u00f2 a essere analizzato e nel 1932 ne fu estrapolata una nuova versione: misurava 3,50 metri in lunghezza e 1,99 in larghezza, era alto circa 2,10 metri e pesava 4,5 tonnellate. A differenza del predecessore aveva la sovrastruttura allungata sul vano posteriore; la torretta fu ancora una volta rimpiazzata dai due modelli \"No. 2 Mark I\" e \"No. 2 Mark II\" (pi\u00f9 strette per conferire migliore stabilit\u00e0), le cui prese d'aria erano state riposizionate sulla parte superiore delle fiancate; la seconda disponeva anche di un collettore utile a ottimizzare il raffreddamento ad acqua della mitragliatrice. La meccanica fu irrobustita per eliminare la fastidiosa tendenza al beccheggio del carro quando viaggiava ad alte velocit\u00e0: ogni carrello snodabile fu dotato di due molle inclinate, una sul lato esterno e una sul lato interno, che agivano di concerto la prima assorbendo gli urti e la seconda impedendo il rimbalzo; i rulli superiori furono ridotti a due. La modifica si rivel\u00f2 funzionale, tanto che una percentuale di Mark IIA e IIB fu convertita in questo senso.La fabbricazione avvenne tra il 1932 e il 1933 arrivando a un totale di 42 esemplari, ma un'altra fonte afferma che inizi\u00f2 solo nel 1934 totalizzandone 36. Alcuni veicoli scambiarono gli originali Rolls-Royce, dal voluminoso silenziatore lungo quasi la met\u00e0 dei parafanghi dei cingoli e scarico a \"coda di pesce\", con dei Meadows dotati di silenziatore pi\u00f9 corto e scarico diritto. I Mark III registrarono le stesse prestazioni del Mark II standard, tranne per il guado diminuito a 68 centimetri e l'autonomia pari a circa 240 chilometri.\nLight tank Mark IV.\nNel 1933 la Vickers svilupp\u00f2 due blindati leggeri ipotizzati per l'esclusivo uso in colonia d'India, indicati con le formule generiche \"Light tank 1933 India Pattern No. 1\" e \"No. 2\": entrambi poggiavano su 4 ruote con sospensioni tipo Horstmann ma non avevano la ruota di rinvio. Il primo prototipo A4E19, con designazione supplementare L2E1, presentava un semplice scafo pi\u00f9 corto di 61 centimetri e pi\u00f9 largo di 20 centimetri rispetto al Mark III; la corazza spessa al massimo 7\u00a0mm aveva un numero ridotto di piastre a prova di proiettile per mantenere bassi sia i costi sia il peso (3,4 tonnellate). L'apparato motore Meadows EST a 6 cilindri da circa 90\u00a0hp montato sulla destra era capace di spingerlo oltre i 60\u00a0km/h. Il secondo modello guida A4E20, con designazione supplementare L2E2, si scostava dal gemello per la torretta ridisegnata e le corazze incrementate a 11\u00a0mm, portando il peso complessivo a 3,9 tonnellate.\nLo Stato Maggiore continu\u00f2 i suoi studi sulla falsariga di questi due mezzi sperimentali invece di rimaneggiare il Mark III; come risultato nacque il carro leggero Mark IV lungo 3,50 metri, largo 2,04 e alto 2,13 metri. La principale innovazione apportata riguard\u00f2 il metodo costruttivo, perch\u00e9 si rinunci\u00f2 a usare un telaio prefabbricato su cui inchiavardare corazza e attrezzature, impiegando lo stesso scafo corazzato come sostegno: fu possibile ottenere una struttura generale pi\u00f9 leggera, resistente e omogenea. La torretta, spostata verso il fondo dello scafo, aveva speciali blocchi sagomati a \"L\" che le impedivano di uscire dall'anello di rotolamento equipaggiato con 9 cuscinetti a sfera; sul pavimento venne installata la cassetta delle batterie per la radio. \u00c8 interessante notare che ogni giro del volantino di brandeggio, pari a 5\u00b0, doveva essere preceduto e seguito dal disinserimento di un freno.\nLe protezioni erano state un poco aumentate a un massimo di 12\u00a0mm e l'armamento non venne aumentato o potenziato. Non fu sostituito il motore, un Meadows EST a 6 cilindri in linea erogante 88\u00a0hp a 2.800 giri al minuto: questo eccellente apparato alimentato a gasolio permise di raggiungere la ragguardevole velocit\u00e0 di 56\u00a0km/h su strada (45\u00a0km/h su terra) al prezzo di una autonomia un po' meno ampia di 200 chilometri; le capacit\u00e0 di guado scesero a poco pi\u00f9 di 60 centimetri. Il treno fu mantenuto intatto trasferendo la funzione di tensionamento cingoli all'ultima ruota portante, con un singolo rullo tendicingolo anteriore: in realt\u00e0 questa impostazione fu poco efficace, perch\u00e9 la marcia ne risent\u00ec negativamente. Nel complesso il nuovo Mark IV pesava 4,3 tonnellate (4,6 tonnellate secondo altre fonti).\nFurono costruiti soltanto 34 esemplari durante il 1934, perch\u00e9 se il mezzo era assai promettente per certi aspetti \u00e8 pur vero che mise in luce tutta una serie di deficienze: l'armamento era quantomeno limitato, la torretta monoposto oberava di svariati compiti il capocarro, la mancanza della ruota di rinvio peggiorava i viaggi fuoristrada, il baricentro era troppo alto rendendo il Mark IV instabile. Tutte queste ragioni indussero l'esercito a richiedere un altro blindato leggero per porre rimedio.\nLight tank Mark V.\nGli svantaggi insiti in equipaggi composti da due soli uomini, rilevati nei carri leggeri consegnati, avevano indotto la Vickers gi\u00e0 nel 1933 alla progettazione di due prototipi con torretta biposto: denominati \"Vickers 3 men light tank\", cui venne data la designazione in numeri sperimentali L3E1 e L3E2, erano entrambi formati da piastre di acciaio dolce, presentavano una larga torretta caratterizzata da un'alta cupola, simile a quella montata sui carri medi ed erano spinti dall'affidabile Meadows EST a 6 cilindri. Ognuno pesava 4,4 tonnellate.\nNel 1935 i due veicoli vennero utilizzati come base per risolvere le manchevolezze del Mark IV, proposito che si concretizz\u00f2 nel Mark V: lungo 3,68 metri, largo 2,08 e alto 2,20 metri, fu il primo carro leggero con equipaggio di 3 uomini a entrare in servizio nel British Army. Comandante e mitragliere sedevano in una larga torretta di forma trapezoidale, fornita per la prima volta di una cupola mobile; l'anello di corsa contava ben 213 cuscinetti e i blocchi a \"L\" erano stati sostituiti con sei chiodi a gancio: il volantino di brandeggio ruotava la torretta di 3\u00b0 a ogni giro completo. Il pi\u00f9 ampio basamento della torretta permise di stoccarvi le batterie radio, munizioni e il sostegno del sedile usato dal mitragliere. Meccanica e apparato motore non subirono modifiche ma l'armamento venne invece incrementato con l'aggiunta di una mitragliatrice pesante Vickers da 12,7\u00a0mm: all'epoca era in grado di perforare le corazze di qualsiasi carro leggero in Europa, regalando un discreto vantaggio tattico al Mark V. Le due armi, ognuna con proprio alzo graduato e tacca di mira, erano brandeggiate manualmente dal mitragliere chiamato anche ad adoperare la radio dietro di lui; il comandante poteva quindi concentrarsi maggiormente sulla sua mansione. Il pilota, unico occupante dello scafo, ebbe un portello di minori dimensioni.Il carro si mise positivamente in luce anche per la compartimentazione interna; sebbene la posizione della radio non fosse delle migliori, l'abitabilit\u00e0 era buona e le munizioni trasportabili erano circa 3.000, delle quali oltre due terzi erano cartucce da 7,7\u00a0mm. Il Mark V ebbe il numero identificativo A5 a evidenziare come i comandi dell'esercito lo avessero ritenuto un decisivo passo in avanti.\nLa Vickers complet\u00f2 una preserie di 12 unit\u00e0 seguita da un solo lotto di 22 esemplari durante il 1935; l'anno successivo 10 vennero acquistati dall'Australia.\nImpiego operativo.\nQuesta lunga serie di veicoli era stata concepita per ricoprire compiti di polizia e sicurezza pubblica nelle colonie, segnatamente in India, dove certo non sarebbero serviti imponenti mezzi corazzati. Il carro leggero era infatti un mezzo economico, di facile trasporto, e i cingoli sui quali viaggiava rappresentavano un non trascurabile vantaggio sulle pur affidabili autoblindo, i cui pneumatici non sempre erano in grado di portarle ovunque. Bisogna inoltre considerare che il periodo di nascita, progresso e sviluppo era iniziato appena pi\u00f9 tardi del crollo finanziario del 1929: il Regno Unito ritenne di dover continuare la ricerca militare sebbene con capitali ridotti, preferendo orientarli su tankette o veicoli leggeri piuttosto che elaborare altri giganti in acciaio. Intervenne infine la dottrina bellica dei mezzi corazzati, da poco concepita: i comandanti dei Royal Tank Corps pensavano infatti, nel 1930, che battaglie tra carri armati sarebbero state molto improbabili poich\u00e9 i pericoli maggiori provenivano dai pezzi dell'artiglieria controcarri; al massimo era previsto qualche saltuario scontro tra blindati leggeri. Il Mark I venne costruito secondo tali criteri di ordine economico-militare, e l'intera famiglia basata su di esso fu, di conseguenza, sempre affetta da carenze in fatto di reale efficienza bellica.\nI Mark IIA e IIB vennero nella maggioranza inviati in India: risolti alcuni problemi dovuti all'umidit\u00e0 del clima, si distinsero nella soppressione di piccole ribellioni o nel ricondurre sotto controllo britannico le trib\u00f9 pi\u00f9 riottose. Entro il 1941 quasi tutti furono trasportati in Africa orientale dove si stava svolgendo la campagna contro i possedimenti coloniali italiani; i carri operarono con discreto successo sia per le tattiche imperniate sui loro vantaggi (velocit\u00e0 e buona mobilit\u00e0 su terreni rotti), sia perch\u00e9 gli italiani erano quasi completamente sprovvisti di appoggio corazzato e cannoni efficienti.I Mark III, entrati in servizio nel 1933, equipaggiarono il 6\u00ba Battaglione del Royal Tank Corps stanziato in Egitto. Gli esemplari sopravvissuti al riarso ambiente desertico parteciparono alle prime operazioni in Africa nel 1940, ma i limitati parametri difensivi e offensivi resero il loro apporto praticamente inutile. Sembra inoltre che qualche carro fu trasferito nei ranghi del South African Army che li adoper\u00f2 nell'avanzata nel Corno d'Africa tra il 1940 e il 1941.\nI Mark IV rimasero per lo pi\u00f9 nelle scuole d'addestramento e pochi vennero consegnati alle unit\u00e0 in linea prima dello scoppio della seconda guerra mondiale; non si conoscono i dettagli operativi. Nel 1936 i 12 prototipi del Mark V entrarono nel 1\u00ba Battaglione carri leggeri: nel reparto fu inoltre integrato un gruppo di meccanici della Vickers che accompagn\u00f2 gli equipaggi durante i test, in modo da indicare con precisione alla ditta dove intervenire. L'esperimento funzion\u00f2 ma tale esperienza fu raramente riproposta in seguito. Dopo ci\u00f2 alcuni Mark V combatterono durante la campagna di Francia nella primavera 1940, rivelandosi assai inadeguati in battaglia.\nVarianti.\nLa Vickers si ispir\u00f2 al Mark III e IV per creare una serie di carri armati leggeri specificatamente destinati al mercato estero. I modelli sviluppati misuravano tutti dimensioni contenute (lunghi circa 3,60 metri, larghi 1,92 e alti poco pi\u00f9 di 2 metri per un peso di 4,25 oppure 3,8 tonnellate), erano adatti a un equipaggio di due persone e avevano la meccanica del Mark III accoppiata per\u00f2 al motore Meadows EST. Il \"Model 1933\" fu venduto a Finlandia, Lituania e Lettonia; il \"Model 1934\" fu comprato da Argentina, Svizzera e Belgio, il quale li denomin\u00f2 T-15 e arm\u00f2 con mitragliatrici Hotchkiss Mle 1930 da 13,2\u00a0mm. Il \"Model 1936\" fu acquistato dalla Cina nazionalista e dal Regno dei Paesi Bassi, cos\u00ec come dalle Indie Orientali Olandesi: nel 1939 per\u00f2, allo scoppio del conflitto, il War Office requis\u00ec i 40 veicoli neerlandesi e li destin\u00f2 all'addestramento delle truppe: il soprannome \"Dutchmen\" (\"olandesi\" in inglese) fu affibbiato da queste ai carri.\nIl \"Model 1937\", infine, fu dotato di una torretta pi\u00f9 grande in grado di ospitare un cannone Ordnance da 40\u00a0mm britannico oppure un Oerlikon da 20\u00a0mm, ma non si hanno informazioni se siano stati comprati.\nDerivati.\nEsclusa la variante antiaerea ricavata dal Mark V, installando un complesso quadrinato di mitragliatrici da 7,92\u00a0mm in una struttura squadrata (senza comunque alcun sistema meccanico di puntamento), i Vickers tankette rimasero un gruppo corazzato a parte. Molto pi\u00f9 importante invece fu l'estremo tentativo di rendere simili macchine poco armate un valido veicolo: nel 1936 infatti entr\u00f2 in servizio il Mark VI, molto simile al predecessore esteriormente ma con un apparato radio assai pi\u00f9 potente, un timido aumento delle protezioni (15\u00a0mm massimi) e una migliore tenuta di strada grazie al peso aumentato a 4,8 tonnellate. Venne fabbricato in tre varianti principali per un totale di oltre 1.600 esemplari, ma le gravissime perdite subite in Francia resero palese l'inutilit\u00e0 dei carri leggeri."}
{"id": "640222", "revid": "1610933", "url": "https://it.wikipedia.org/wiki?curid=640222", "title": "Spatola bianca", "text": ""}
{"id": "640223", "revid": "1610933", "url": "https://it.wikipedia.org/wiki?curid=640223", "title": "Sordone", "text": ""}
{"id": "640224", "revid": "339392", "url": "https://it.wikipedia.org/wiki?curid=640224", "title": "Schiribilla", "text": ""}
{"id": "640225", "revid": "1610933", "url": "https://it.wikipedia.org/wiki?curid=640225", "title": "Salciaiola", "text": ""}
{"id": "640227", "revid": "584834", "url": "https://it.wikipedia.org/wiki?curid=640227", "title": "Legge Fini-Giovanardi", "text": ""}
{"id": "640233", "revid": "9", "url": "https://it.wikipedia.org/wiki?curid=640233", "title": "Letteratura Cristiana", "text": ""}
{"id": "640236", "revid": "9", "url": "https://it.wikipedia.org/wiki?curid=640236", "title": "Mitologia Cristiana", "text": ""}
{"id": "640241", "revid": "729019", "url": "https://it.wikipedia.org/wiki?curid=640241", "title": "Cruiser Mk I", "text": "I Cruiser Mk I (A9) furono i primi carri armati incrociatori (cruiser) britannici e furono in servizio presso la Royal Army nei primi anni della seconda guerra mondiale.\nSviluppo.\nGli A9 vennero inizialmente sviluppati per sostituire i carri medi Vickers Mk III a causa del loro costo troppo elevato. Nel 1934 infatti, lo stato maggiore del British Army aveva emanato un bando per la realizzazione di un carro con la medesima potenza di fuoco del Mk III ma pi\u00f9 economico per la produzione in serie. La soluzione fu trovata da Sir John Carden della Vickers-Armstrongs, il quale diminu\u00ec il peso del carro Mk III per permettere l'utilizzo di motori pi\u00f9 piccoli gi\u00e0 in produzione di serie. Ci\u00f2 evitava la realizzazione di motori appositamente realizzati per i precedenti veicoli, utilizzando invece i propulsori AEC A179 da 9,64 litri.\nNel 1936 furono eseguiti vari test, ma il nuovo carro dal peso di tre tonnellate aveva problematiche alle sospensioni e aveva la tendenza ad affondare nel terreno. Per questo la Vickers, prima di metterlo in produzione nel 1937, si prodig\u00f2 per un anno nella risoluzione di questi difetti.\nInizialmente furono prodotti 50 \"Mk I\", ma alla fine si raggiunse il numero di 125 carri, 50 prodotti dalla Vickers, e altri 75 dalla Harland and Wolff (dal momento che la Vickers si stava concentrando sulla produzione del Cruiser Mk II). La produzione del \"Mk I\" rimase limitata in quanto la Vickers, su indirizzo del ministero della guerra, si mosse per la realizzazione di un nuovo modello di Cruiser, il Cruiser Mk III.\nNel 1938 il nuovo carro fu ufficialmente denominato \"Cruiser Mark I\". Era il primo carro armato britannico ad avere la torretta azionata da un motore, anche se il puntamento dell'arma principale era ancora manuale. La medesima torretta ospitava una mitragliatrice Vickers calibro .303 British, mentre altre due erano alloggiate in torrette ausiliarie nella parte anteriore del carro.\nImpiego operativo.\nIl 3 settembre 1939 erano operativi 77 Cruiser, ma diventarono 117 nel mese di ottobre e 158 nel maggio 1940. Proprio in quel periodo inizi\u00f2 la propria attivit\u00e0 bellica. Venne schierato nella prima divisione corazzata assieme ai A10 e Mk III A13, Alcuni carri del 3rd Royal Tank Regiment furono stanziati presso Calais, dove furono annientati. Altri carri vennero sbarcati a Cherbourg, dova parteciparono ad una fallimentare offensiva sul fronte del fiume Somme. Dopo il contrattacco tedesco, ci\u00f2 che rimaneva della prima divisione corazzate fu costretta a ritirarsi nuovamente a Cherbourg.\nAlcuni Cruiser vennero schierati anche in Egitto nel 1939, incorporati nel 6th Royal Tank Regiment. Allo scoppio delle ostilit\u00e0 con l'Italia, tutti i quattro reggimenti della divisione corazzata erano dotati di uno squadrone misto di Cruiser A9, A10 e A13. All'inizio di settembre, il sesto reggimento venne rinforzato dall'arrivo del 2nd Royal Tank Regiment, anch'esso dotato di carri Cruiser misti. Questi carri parteciparono in piccole quantit\u00e0 alle battaglie di Sidi Barrani, Beda Fomm e all'Operazione Battleaxe.\nDurante la battaglia di Sidi Barrani i Cruiser furono utilizzati per annientare il fianco dello schieramento italiano, portarsi alle sue spalle ed impedire l'afflusso di rinforzi al fronte, mentre a Beda Fomm vennero impiegati per impedire la ritirata delle truppe italiane.\nDurante Battleaxe, i Cruiser avevano il compito di sfondare il fianco meridionale della linea difensiva del generale Rommel, catturare Ridge Hafid e dirigersi verso Tobruch. Gli A9 e gli A10 sono stati utilizzati per lo sfondamento iniziale, seguiti dagli A13, ma furono respinti. Ci\u00f2 determin\u00f2 il loro allontanamento dal servizio in prima linea."}
{"id": "640242", "revid": "78273", "url": "https://it.wikipedia.org/wiki?curid=640242", "title": "Pasqua Cristiana", "text": ""}
{"id": "640244", "revid": "33689", "url": "https://it.wikipedia.org/wiki?curid=640244", "title": "PowerPC 620", "text": "Il PowerPC 620 \u00e8 un microprocessore a 64 bit progettato da IBM e basato sul set di istruzioni PowerPC e su un sotto-insieme del set di istruzioni POWER. Il processore, uscito nel 1994, fa parte della seconda generazione di processori PowerPC insieme ai processori PowerPC 601, 603 e 604. Il processore non venne mai utilizzato da Apple Computer (il maggiore acquirente di processori PowerPC dell'epoca) nei suoi computer. Venne per\u00f2 utilizzato nell serie PowerScale Multiprocessor server Escala della Bull (commercializzata anche da IBM col nome RS/6000). Il primo processore PowerPC a 64 bit ad alta diffusione fu il PowerPC 970 che Apple utilizz\u00f2 nei suoi computer PowerPC G5. \nArchitettura.\nIl processore era destinato a server e sistemi multiprocessore, difatti l'architettura a 64 bit in questi sistemi era la norma. Il processore pu\u00f2 trattare fino a quattro istruzioni per ciclo di clock. Ha due unit\u00e0 di esecuzione degli interi, due unit\u00e0 di esecuzione in virgola mobile e due unit\u00e0 di gestione dei salti. Il processore integra 7 milioni di transistor, ma la frequenza di funzionamento era bassa, solo 133 MHz."}
{"id": "640247", "revid": "729019", "url": "https://it.wikipedia.org/wiki?curid=640247", "title": "Hotchkiss H35", "text": "Il carro armato leggero francese Hotchkiss H35 o \"Char l\u00e9ger mod\u00e8le 1935 H\" fu sviluppato prima dello scoppio della seconda guerra mondiale. Esso aveva minore corazzatura e motore pi\u00f9 potente rispetto al Renault R35, ma con pari armamento. L'esercito francese adott\u00f2 entrambi i mezzi, ma prefer\u00ec nettamente il carro Renault all'Hotchkiss. La corazzatura pi\u00f9 leggera era meno adatta al ruolo di appoggio fanteria, ma il veicolo era migliore per la cavalleria meccanizzata e cos\u00ec venne usato, come anche la versione migliorata H-39, che trov\u00f2 maggiore impiego. Allo scoppio della Seconda guerra mondiale ne erano stati costruiti circa 1200.\nIl carro diede buona prova di s\u00e9 contro i Tedeschi, ma la sua potenza di fuoco era troppo ridotta per competere contro i corazzati nemici. Inoltre le tattiche francesi prevedevano l'uso dei carri armati come mezzi per il supporto della fanteria e non come mezzi da usare in grandi formazioni, diminuendo la sua efficacia. Dopo la resa della Francia nel 1940, i Tedeschi riutilizzarono gli H-39 catturati, modificandoli e adattandoli a nuovi ruoli. Qualche carro fu impiegato dalle forze della Francia Libera e dal Governo di Vichy in Medio Oriente. Fu usato per l'ultima volta dagli Israeliani, che lo ritirarono dal servizio nel 1956.\nSviluppo e produzione.\nNel 1926 l'Esercito Francese decise di provvedere un supporto corazzato alle divisioni di fanteria, creando battaglioni di carri armati \"d'accompagnamento\", leggeri ed economici. Per questo ruolo il primo carro ad essere scelto fu il Char D1, che per\u00f2 non si dimostr\u00f2 n\u00e9 particolarmente veloce n\u00e9 economico.\nNel 1933 le fabbriche Hotchkiss, di loro iniziativa, presentarono dei progetti per la produzione di un mezzo pi\u00f9 leggero, grazie all'applicazione di nuove tecnologie per la produzione delle sezioni d'acciaio che formavano lo scafo. Il 30 giugno 1933 questa proposta fu accettata dal \"Conseil Consultatif de l'Armement\". Il 2 agosto 1933 furono rese note le specifiche: un peso di sei tonnellate e una corazzatura da 30\u00a0mm. Tre prototipi furono ordinati, ma tutte le industrie francesi furono invitate a proporre alternative. Questo permise alla Renault di battere le Hotchkiss, sviluppando pi\u00f9 rapidamente un prototipo da presentare ai test; da questo prototipo discender\u00e0 il Renault R35.\nIl 18 gennaio 1935 il primo prototipo Hotchkiss, con corazzatura ancora incompleta e senza torretta, fu presentata alla Commissione \"d'Exp\u00e9rience du Mat\u00e9riel Automobile (CEMA)\". Fu sottoposto a test fino al 4 marzo, quando fu rimpiazzato da un secondo identico prototipo che fu testato fino al 6 maggio. Il 27 giugno 1935 la commissione approv\u00f2 il progetto, con la promessa che tutte le modifiche necessarie sarebbero state apportate. Il 19 agosto fu consegnato il terzo prototipo, equipaggiato con una torretta APX e con un nuovo scafo; fu sottoposto a test fino al 20 settembre, e quindi accettato.\nIl 6 novembre fu commissionato un primo ordine di 200 veicoli. La prima produzione fu consegnata il 12 settembre 1936; nello stesso anno furono aggiunti due ulteriori ordini, rispettivamente di 92 e 108 veicoli. Alla data del 1\u00ba gennaio 1937, 132 veicoli erano stati prodotti.\nLa prima serie di veicoli fu nuovamente testata in maniera intensiva fino al 4 dicembre 1936. Durante questi test si evidenzi\u00f2 che la manovrabilit\u00e0 in campagna era inaccettabilmente scarsa; era infatti praticamente impossibile sterzare in maniera sicura su superfici sconnesse, ponendo in pericolo le vicine truppe di fanteria. La Fanteria decise quindi di accettare solo i primi cento carri per equipaggiare solo due battaglioni: il 12\u00ba e l'83\u00ba Battaglione di Carri da Combattimento. Non sarebbero state ordinate ulteriori forniture. Gli altri 300 veicoli gi\u00e0 prodotti furono offerti alla Cavalleria, che fu comunque obbligata ad accettare, non avendo budget stanziati per l'acquisto di altri mezzi. Dato che le unit\u00e0 di Cavalleria avrebbero fatto maggior uso delle rete stradale e di unit\u00e0 di fanteria autotrasportata, il rischio di incidenti sarebbe stato ridotto. Inoltre l'H35, con i suoi 28\u00a0km/h di velocit\u00e0 di punta, era pi\u00f9 veloce del corrispettivo Renault R35, e pi\u00f9 adatto a coordinarsi con le unit\u00e0 di cavalleria. A ben vedere, per\u00f2, la velocit\u00e0 media era inferiore, a causa del sistema di trasmissione di inferiore qualit\u00e0.\nTecnica.\nL'Hotchkiss H35 era un veicolo di piccole dimensioni: lungo 4,22 metri, largo 1,95\u00a0m, alto 2,15\u00a0m, pesante 11 tonnellate. Lo scafo era costituito solamente da sei parti, ottenute da gettata d'acciaio e successivamente saldate tra loro: il ponte del motore, il compartimento del capocarro, la parte anteriore dello scafo, il retro dello scafo e due sezioni longitudinali a sinistra e destra formanti il fondo. Il metodo dei pezzi ottenuti da gettata permetteva di ottenere parti della forma desiderata: in questa maniera fu possibile ottimizzare l'inclinazione dello scafo, aumentando le chance di deflezione dei colpi. Nonostante ci\u00f2, il livello di protezione non soddisfaceva i requisiti della Fanteria. Il massimo spessore della corazzatura era di 34\u00a0mm, e non dei 40\u00a0mm richiesti. Inoltre vi erano persistenti problemi di qualit\u00e0, peggiorati dal fatto che fu necessario coinvolgere molti sub-appaltatori. Inizialmente l'acciaio della corazzatura era troppo morbido; quando la durezza fu aumentata, divenne fragile, pieno di bolle e quindi di punti deboli.\nL'equipaggio era composto da due persone. Il guidatore sedeva nella parte destra anteriore, dietro ad un grande doppio portellone. Guidare questo veicolo era un lavoro piuttosto arduo. L'Hotchkiss era privo del differenziale Cleveland, di cui invece era dotata la controparte della Renault, e rispondeva in maniera imprevedibile agli aggiustamenti di direzione. I freni non erano di grande aiuto: erano infatti troppo deboli, specialmente quando si presentava una discesa. Non meno problematico era il cambio: era difficile inserire la quinta marcia, e questo rendeva praticamente irraggiungibile la velocit\u00e0 teorica di punta di 28\u00a0km/h. I carrelli assomigliavano a quelli dell'R35, ma usavano sospensioni a molla orizzontale invece di cilindri di gomma. Il carro era spinto da un motore sei cilindri 3480 cc in grado di erogare 78\u00a0hp. L'autonomia era di 129\u00a0km, resa possibile da un serbatoio di 180 litri.\nIl comandante maneggiava una torretta standard APX, corazzata con 40\u00a0mm d'acciaio ed armata con un cannone 37 mm SA 18, in grado di penetrare al massimo 23\u00a0mm. Il munizionamento standard era di 100 colpi per il cannone e 2400 colpi per la mitragliatrice MAC 1931C 7,5 mm Reibel. La torretta era munita di un portello sul retro. Il comandante poteva sedere su di esso per una migliore osservazione, anche se ci\u00f2 lo esponeva all'eventuale fuoco nemico. L'alternativa era combattere chiuso all'interno, utilizzando la cupola di osservazione, che era per\u00f2 priva di portelloni. La Cavalleria non apprezzava n\u00e9 quest'ultima caratteristica, n\u00e9 il cannone, considerato insufficiente. Per rimediare parzialmente a questo problema, furono apportate delle modifiche all'arma, incrementando la velocit\u00e0 d'uscita del proiettile fino a 600\u00a0m/s, e la penetrazione fino a 30\u00a0mm circa. Comunque questa modifica fu apportata solo ad una piccola parte degli esemplari in servizio.\nHotchkiss H35 modificato 39.\nSiccome la Cavalleria desiderava una velocit\u00e0 di punta migliorata, fu deciso di installare un nuovo motore. Nel 1937 fu costruito un nuovo prototipo, con motore da 120\u00a0hp. Per alloggiare il nuovo propulsore lo scafo fu allargato e le sospensioni migliorate. Il peso del mezzo sal\u00ec a 12,1 tonnellate. Questo nuovo mezzo era in grado di raggiungere 36,5\u00a0km/h; per di pi\u00f9 era molto pi\u00f9 facile da guidare. Vi erano, inoltre, altre differenze: l'autonomia era ridotta a 120\u00a0km; la ruota di rinvio diveniva piena; i cingoli pi\u00f9 larghi di due centimetri; i battistrada delle ruote in metallo invece che di gomma; la ventilazione per i comparti interni molto pi\u00f9 affidabile ed efficace.\nIl progetto fu presentato alla Commissione \"d'Exp\u00e9rimentations de l'Infanterie\" il 31 gennaio 1939. La commissione accett\u00f2 il nuovo veicolo, con il nome di \"\"Char l\u00e9ger mod\u00e8le 1935 H modifi\u00e9 39\". Di questo nuovo modello furono prodotte circa 900 unit\u00e0.\nEsiste un po' di confusione attorno al nome designato. Infatti mentre il nome in commissione risultava \"Char l\u00e9ger mod\u00e8le 1935 H modifi\u00e9 39\", negli stabilimenti di produzione era chiamato \"Char l\u00e9ger Hotchkiss mod\u00e8le 38 s\u00e9rie D\"\" (il modello H35 era denominato \"s\u00e9rie B\"). Inoltre, ufficialmente, il nuovo mezzo manteneva il nome H 35, ma, gi\u00e0 all'epoca, molti si riferivano a esso chiamandolo 38 H o 39 H.\nNei primi mesi del 1940 fu iniziato un programma di modernizzazione. Ci\u00f2 includeva l'installazione di episcopi, di nuovi set radio, la sostituzione del cannone con un 37 mm SA 38 L/35 (capace di penetrare 30\u00a0mm a 1000 metri); circa 350 veicoli furono modernizzati, di cui una cinquantina di H 35. Il nuovo cannone divenne standard nelle linee di produzione nell'Aprile del '40. Le modifiche furono apportate gradualmente, iniziando dai carri dei comandanti di plotone, compagnia e battaglione; l'obiettivo, comunque, era quello di potenziare tutti i carri prodotti. In realt\u00e0 solo la met\u00e0 dei veicoli di comando furono modificati prima dello scoppio della guerra.\nDopo la guerra si assunse, erroneamente, che il nome H 38 fosse destinato ai carri con il nuovo motore ma con il vecchio cannone, mentre il nome H 39 fosse destinato ai carri dotati sia di nuovo cannone che di nuovo motore. In realt\u00e0 l'H 38 era a tutti gli effetti identico all'H 39.\nParallelamente allo sviluppo del carro Renault R40, per un certo tempo si consider\u00f2 la possibilit\u00e0 di sviluppare un \"Hotchkiss H 40\"; questo progetto fu comunque abbandonato.\nStoria operativa.\nTre carri Hotchkiss versione \"H 39\" furono esportati in Polonia nel luglio 1939 per dei test richiesti dall'Ufficio Tecnico per lo Studio dei Mezzi Corazzati Polacchi (pl. Biuro Bada\u0144 Technicznych Broni Pancernych). Durante l'invasione della Polonia nel 1939, i tre carri Hotchkiss furono usati insieme a tre Renault R 35 nella \"mezza-compagnia\" del luogotenente J.Jakubowicz, creata ad hoc il 14 settembre 1939 in Kiwerce.\nDue veicoli furono esportati in Turchia nel febbraio 1940.\nNell'Aprile 1940, a seguito dell'Operazione Weser\u00fcbung tedesca, una compagnia dotata di quindici \"H 39\" (ancora muniti del cannone originale) fu mandata in Norvegia. La compagnia sub\u00ec il battesimo del fuoco a Narvik, dopo lo sbarco del 7 maggio. Dopo la temporanea liberazione della citt\u00e0, i 12 carri rimanenti furono ritirati in Gran Bretagna l'8 giugno, e si unirono alle Forze della Francia Libera, formando la \"1\u00aa Compagnia di Carri Armati della Francia Libera\". Nel 1940 e 1941 quest'unit\u00e0 combatt\u00e9 contro le forze del Governo di Vichy in Gabon, e pi\u00f9 tardi in Siria.\nQuando scoppi\u00f2 la seconda guerra mondiale, 640 Hotchkiss erano gi\u00e0 stati consegnati. Dei 300 \"H 35\" in dotazione alla Cavalleria, 232 erano assegnati a dieci squadroni, 44 erano in deposito, 8 erano sotto ispezione in fabbrica, e 16 in Nord Africa. Dei 100 usati dalla Fanteria, 90 erano assegnati a due battaglioni di carri, sei erano di riserva e 2 erano usati per l'addestramento. Per quanto riguarda gli \"H-39\", 16 erano dislocati nei reparti di Cavalleria in Nord Africa, 6 erano in deposito, 180 erano assegnati nella Fanteria a quattro battaglioni di carri e 14 erano di riserva.\nGli Alleati decisero subito di concentrare tutti gli sforzi, per quanto riguarda la produzione di carri armati leggeri, su un unico modello; fu scelto proprio l'Hotchkiss H 39 per la sua buona mobilit\u00e0. L'obiettivo era costituire una forza sufficiente per gli scontri che si sarebbero sicuramente svolti nel 1941. Le acciaierie Britanniche e Portoghesi avrebbero aiutato le industrie francesi producendo le parti ottenute per fusione. La speranza era di incrementare la produzione a 300 esemplari al mese per l'Ottobre del '40 e fino a 500 al mese per il marzo 1941; le parti di 75 di questi mezzi sarebbero state fornite dalla Gran Bretagna, in cambio di nove carri armati B1 al mese. Questo dato di produzione pu\u00f2 essere comparato con quelli del Renault R40: per questo modello erano infatti prevista la produzione di solo 120 esemplari al mese, riflesso della scarsa importanza ora attribuita al ruolo di supporto fanteria.\nTutta questa pianificazione fu comunque distrutta dall'invasione tedesca. Molti Hotchkiss furono concentrati in unit\u00e0 motorizzate pi\u00f9 grandi, a sostegno dei carri armati pesanti; tuttavia furono mal assegnati. Infatti i lenti H35 furono messi al fianco dei pi\u00f9 veloci SOMUA S35, mentre i veloci H39 furono assegnati ai lenti B1. La grande maggioranza di questi veicoli era ancora dotata del cannone originale. Dopo l'invasione furono costituite delle unit\u00e0 di soli Hotchkiss; in questo caso erano quasi tutti nuovi veicoli usciti dagli stabilimenti, e quindi gi\u00e0 dotati del cannone pi\u00f9 lungo. In maggio la produzione tocc\u00f2 i 122 mezzi; una fotografia d'epoca mostra un H 39 con il numero di serie 41200, che dimostra che durante giugno furono prodotti almeno altri 121 veicoli, per un totale di 1200 (senza includere i prototipi). Con la resa della Francia il 25 giugno, la produzione si interruppe.\nCirca 550 Hotchkiss furono catturati e riutilizzati dalle truppe Tedesche con la denominazione di \"Panzerkampfwagen 35H 734(f)\" o \"Panzerkampfwagen 38H 735(f)\"; perlopi\u00f9 vennero impiegati in ruoli concernenti l'occupazione dei territori francesi. Alcuni vennero utilizzati in Finlandia durante l'operazione Barbarossa; i plotoni ivi disposti era costituiti da un SOMUA S35 e 4 carri Hotchkiss. Come i Francesi, i Tedeschi stessi non fecero chiare distinzioni fra \"H 38\" e \"H 39\". Molti dei carri catturati furono modificati, aggiungendo un portellone in cima alla cupola. Altri furono trasformati in carri per il trasporto di munizioni ed altri ancora in trattori per artiglieria (\"Artillerieschlepper 38H(f)\") o lancia-razzi (\"Panzerkampfwagen 35H(f) mit 28/32 cm Wurfrahmen\"). Nel 1942, 24 furono convertiti in cacciacarri (\"7,5 cm PaK40(Sf) auf Gesch\u00fctzwagen 39H(f)\"), mentre altri 48 furono convertiti in artiglieria meccanizzata (\"10,5 cm leFH18(Sf) auf Gesch\u00fctzwagen 39H(f)\"). Infine, alcuni furono modificati come carri d'osservazione per le artiglierie (\"Panzerbeobachtungswagen 38H (f)\"). Nel giugno 1943 erano ancora in servizio presso l'esercito tedesco 361 Hotchkiss; nel dicembre 1944 il numero era decresciuto a 60.\nNel 1943 la Germania cedette 19 carri \"H 39\" alla Bulgaria e, nel 1944, altri 15 Hotchkiss H-39 furono consegnati all'Ungheria e un'altra piccola quantit\u00e0 alla Croazia.\nAi 27 veicoli inquadrati nella \"1e R\u00e9giment de Chasseurs d'Afrique\", stanziata in Nord Africa, (13 H35 e 14 H39), fu consentito, dalle condizioni dell'armistizio, di rimanere in loco; nel novembre 1942, vicino a Casablanca, combatterono contro gli Alleati durante l'Operazione Torch, distruggendo 4 M3 Stuart. Con la conquista del Nord Africa, il reggimento si unir\u00e0 agli Alleati, e verr\u00e0 re-equipaggiato con carri M4 Sherman nell'estate del '43.\nDopo la fine della Seconda Guerra Mondiale, alcuni carri Hotchkiss furono utilizzati dalle Forze di Sicurezza nelle colonie e in Germania. Dieci \"H 39\" furono venduti clandestinamente ad Israele e spediti da Marsiglia ad Haifa nel 1948. Almeno uno di questi rimase in servizio nelle Forze di difesa israeliane fino al 1952.\nEsemplari sopravvissuti.\nUn Hotchkiss H35 e nove H39 sono sopravvissuti fino ad oggi; tutti gli H39 appartengono al gruppo che fu modificato dai tedeschi durante la Seconda Guerra Mondiale.\nIl solo esemplare di Hotchkiss H35 non modificato fu scoperto nel dicembre 2008 a 200 metri dalla costa, nella spiaggia di Sainte-Cecile, Camiers, Pas-de-Calais, Francia. \u00c8 unicamente uno scafo senza torretta, molto probabilmente un residuo della Battaglia di Dunkerque. L'esemplare fu recuperato ed assegnato al Museo dei Blindati di Saumur (\"Mus\u00e9e des Blind\u00e9s\"). Attualmente \u00e8 stato pianificato il suo restauro, che tuttavia si sta dimostrando molto difficile e costoso.\nUn carro H39 \u00e8 attualmente in mostra in una piazza di Narvik, come memoriale della battaglia di Narvik del 1940. Un secondo veicolo fa parte della collezione Pansarparken a Rena Leir, sempre in Norvegia. Un terzo esemplare posseduto dalla Norwegian Arquebus Krigshistoriske Museum \u00e8 stato comprato dalla Kevin Wheatcroft Collection e portato in Inghilterra. In Francia, il Mus\u00e9e des Blind\u00e9s di Saumur espone un esemplare tuttora funzionante. Un altro esemplare, restaurato con la torretta di un R35 e dotato di un finto cannone, \u00e8 utilizzato come monumento a Mourmelon-le-Grand, sempre in Francia. Un altro Hotchkiss \u00e8 esposto ad U\u017eice, in Serbia. Il Museo Nazionale Bulgaro della Storia Militare espone uno dei veicoli utilizzati dalle forze di polizia bulgare. A Latrun in Israele il museo Yad la-Shiryon espone uno dei carri utilizzati dalle Forze di difesa israeliane. In Russia il museo di Kubinka possiede un H39 funzionante, catturato durante la guerra nel 1944.\nUtilizzatori.\nNel 1943 il Regno di Bulgaria richiese alla Germania una fornitura di carri armati da impiegare per l'addestramento degli equipaggi e per azioni di polizia. Si trattava di 10 PzKpfw I, 25 Panzer II, e 10 Renault R.35. Non avendo pi\u00f9 disponibili tali mezzi (i Panzer I erano originariamente mezzi nati per l'addestramento, ma da tempo erano stati tutti trasformati per altri scopi; il Panzerj\u00e4ger I ne \u00e8 un esempio), nel febbraio 1944 i tedeschi assegnarono all'esercito bulgaro una fornitura di 19 carri Hotchkiss H.39 e sei SOMUA S.35 in sostituzione dei precedenti.. I carri francesi vennero assegnati alla polizia e destinati alla lotta antipartigiana. Alla fine dal mese di agosto 1944, con il deteriorarsi dell'amicizia bulgaro-tedesca, venne a cessare la fornitura di qualsiasi pezzo di ricambio destinato alle forze corazzate bulgare. Nei primi giorni del settembre 1944 la guerriglia partigiana contribu\u00ec al compirsi di un colpo di Stato, che fece cadere il governo filotedesco del Primo Ministro Bogdan Filov. A partire del 5 settembre le forze armate bulgare attaccarono, supportate dai mezzi corazzati disponibili della Bronirana brigada, le forze tedesche presenti sul territorio nazionale, costringendole alla ritirata, e catturando molti prigionieri. Con la fine della guerra i carri Hotckhiss H.39 vennero brevemente utilizzati dalle unit\u00e0 di polizia..\n Partigiani jugoslavi"}
{"id": "640249", "revid": "729019", "url": "https://it.wikipedia.org/wiki?curid=640249", "title": "Char B1", "text": "Lo Char B1 fu uno dei principali carri armati in dotazione all'esercito francese durante la seconda guerra mondiale. Il progetto iniziale nacque da una richiesta risalente al 1921 ma il primo prototipo fu creato solo nel 1924. Ci vollero altri 10 anni di prove, esperienze e modifiche affinch\u00e9 il B1 assumesse l'aspetto tipico dei carri armati \"di serie\". Fu prodotto in 35 esemplari nel modelli B1 (del 1935) e in 365 esemplari nel modello B1-bis (del 1937). Il B1 prest\u00f2 servizio dal 1937 fino alla capitolazione della Francia nel 1940. Gli esemplari catturati furono riutilizzati dai tedeschi con il nome di Panzerkampfwagen B-2\u00a0740 (f), oppure in versioni modificate.\nStoria.\nLo Char B1 trova le sue origini nel concetto di \"Char de Bataille\" (Carro da Battaglia), sviluppato dal generale Jean Baptiste Eug\u00e8ne Estienne nel 1919, all'interno del suo memorandum \"M\u00e9moire sur les missions des chars blind\u00e9s en campagne\". Il \"Carro da Battaglia\" doveva essere in grado di sfondare le linee nemiche, distruggere le fortificazioni, i nidi di mitragliatrice e i carri avversari.\nSviluppo.\nNel gennaio 1921 una commissione, capeggiata dal generale Edmond Buat, inizi\u00f2 a lavorare sul progetto di tale veicolo.\nLe specifiche richieste erano:\nLe versioni di tale veicolo sarebbero state due: una dotata di obice da 75\u00a0mm per il supporto alla fanteria, l'altra dotata di cannone anticarro da 47\u00a0mm.\nVarie industrie si misero all'opera per preparare dei prototipi:\nI prototipi si differenziavano notevolmente per forma e dimensione, ma tutti prevedevano un equipaggio composto da 3 membri.\nDurante il 1924 i quattro prototipi furono sottoposti ai primi test. Furono subito evidenti gravi insufficienze e numerosi punti critici.\nL'SRA era il pi\u00f9 pesante: 19,5 t. Misurava 595 cm in lunghezza, 226\u00a0cm in altezza e 249\u00a0cm in larghezza. Era armato con un obice da 75\u00a0mm, installato in casamatta sulla destra dello scafo. La torretta era ottenuta per fusione, con spessore pari a 30\u00a0mm, dotata di due mitragliatrici. Le ruote motrici erano disposte posteriormente, in posizione pi\u00f9 alta rispetto alla ruota di rimando anteriore. Le sospensioni erano a molle elicoidali. Il motore Renault sei cilindri, di origine aeronautica, permetteva una velocit\u00e0 massima di 17,5\u00a0km/h. I cingoli erano di tipo avvolgente. Sulle fiancate erano installati i portelloni per l'accesso dell'equipaggio. Durante i test questo prototipo present\u00f2 problemi di puntamento dell'arma principale; inoltre il motore era praticamente inaccessibile e la manutenzione risultava estremamente complicata.\nL'SRB era di dimensioni leggermente superiori: 600\u00a0cm di lunghezza, 228 di altezza e 250 di larghezza. Tuttavia pesava 18,5 t, una in meno rispetto all'SRA, poich\u00e9 era armato di cannone anticarro 47\u00a0mm al posto dell'obice. Il motore era il medesimo per entrambi i modelli, ma dato il minor peso, la velocit\u00e0 massima saliva a 18\u00a0km/h. Anche in questo prototipo i cingoli erano di tipo avvolgente; per ricavare lo spazio necessario al portellone dell'equipaggio sulla fiancata, la corsa dei cingoli era lievemente rialzata nella parte centrale.\nIl prototipo FAHM pesava 17 t, era lungo 520\u00a0cm, alto 240\u00a0cm e largo 243. Nonostante fosse motorizzato con un meno potente Panhard da 120 hp, raggiungeva la velocit\u00e0 massima di 18,2\u00a0km/h. Il serbatoio da 230 litri limitava l'autonomia a soli 70\u00a0km. Le sospensioni erano di tipo idropneumatico e protette da scudatura. A differenza degli altri prototipi, la cingolatura non era di tipo avvolgente. L'obice da 75\u00a0mm era posizionato in casamatta, in posizione centrale. Le piastre che formavano scafo e torretta erano unite tramite imbullonatura. La torretta era protetta da 25\u00a0cm di spessore e armata con due mitragliatrici.\nIl prototipo FCM 21 assomigliava al Char 2C, prodotto, non a caso, dalla stessa compagnia. Questo modello era il pi\u00f9 leggero, con una massa di 15,64 t. La forma era molto allungata: misurava 650\u00a0cm in lunghezza ma soli 205 in larghezza. L'altezza era pari a 252\u00a0cm. La torretta, piuttosto grande, era la medesima del Char 2C. L'obice da 75\u00a0mm era posizionato, come nel precedente caso, in casamatta, al centro dello scafo. Il motore scelto era lo stesso Panhard del prototipo FAHM, ma in questo caso la velocit\u00e0 di punta era di soli 17,4\u00a0km/h. Il serbatoio era da 500 litri e permetteva un'autonomia di 175\u00a0km.\nNel marzo 1925 Estienne decise di basare la futura produzione sulla meccanica del prototipo SRB. Tuttavia il modello definitivo avrebbe dovuto essere dotato dell'obice 75\u00a0mm, di una nuova cingolatura sviluppata dalla FCM e delle sospensioni del modello FAHM (questa caratteristica fu in seguito scartata). Inoltre, Estienne aveva alcune richieste: una ruota per l'aggiustamento della tensione del cingolo, regolabile dall'interno, un passaggio che permettesse l'accesso al motore anche dall'interno e un incremento della corazzatura frontale fino a 40\u00a0mm.\nNel novembre 1925 la Renault ricevette l'ordine di costruire un modello di legno, che fu consegnato all'inizio del 1926. Su questa base, l'ingegner Alleaume, dipendente della Schneider, in collaborazione con la STCC (\"Section Technique des Chars de Combat\"), svilupp\u00f2 un nuovo modello, provvisoriamente chiamato \"Tracteur 30\". Il 27 gennaio 1926 fu deciso di costruire tre prototipi del nuovo modello: uno sarebbe stato costruito dalla Renault, uno dalla FCM e l'ultimo dalla FAHM.\nDurante lo stesso anno la \"Direction de l'Infanterie\" ridefin\u00ec il concetto di \"Char de Bataille\" (Carro da Battaglia). Fu data maggiore enfasi al ruolo di supporto alla fanteria, ponendo in secondo piano il ruolo di contrasto dei carri avversari. Non era perci\u00f2 necessario incrementare la corazzatura. Il peso fu limitato a 22 t e la velocit\u00e0 massima poteva risultare inferiore a 15\u00a0km/h. Fu ritenuto necessario dotare i nuovi carri di set radio, per meglio coordinare le azioni in battaglia; era quindi necessario un quarto uomo nell'equipaggio, come radiofonista.\nIl 18 marzo 1927 i contratti per i tre prototipi furono firmati. Il primo ad essere consegnato, nel gennaio 1929, fu il prototipo prodotto dalla Renault; tuttavia la torretta e l'obice furono consegnati e montati solo in aprile. Questo veicolo assunse il numero di serie di N\u00b0101. Il N\u00b0 102, che doveva essere prodotto dalla FAHM, fu invece prodotto sempre dalla Renault, che lo consegn\u00f2 poco dopo il N\u00b0101. Nel settembre 1930 anche la FCM consegn\u00f2 il suo prototipo, il N\u00b0103.\nIl peso del modello prototipo era di 25 t, superiore a quanto richiesto; tuttavia il carro poteva raggiungere la velocit\u00e0 di 28\u00a0km/h grazie ad un motore Renault 6 cilindri da 180\u00a0hp. La corazzatura massima era di 25\u00a0mm. L'armamento era costituito dall'obice da 75\u00a0mm, 2 mitragliatrici coassiali installate sulla torretta monoposto e due mitragliatrici montate frontalmente sullo scafo. Il serbatoio da 800 litri permetteva un'autonomia tra le 10 e 12 ore.\nA partire dal 6 maggio fino all'agosto del 1930, la commissione esaminatrice (\"Commission d'Experiences des Mat\u00e9riels de Chars\") svilupp\u00f2 un programma di test; i risultati furono ampiamente soddisfacenti e vennero segnalati solo piccoli problemi. Il modello assunse la denominazione ufficiale di Char B. Il prototipo sviluppato dalla FCM si differenziava dal Renault per alcune caratteristiche meccaniche, fra le quali motore e trasmissione; anche questo prototipo fu attentamente testato, ma fu infine preferito il prototipo N\u00b0101.\nI tre prototipi non furono testati solo dal punto di vista tecnologico: essi furono altres\u00ec utilizzati per test di tipo tattico. Infatti, insieme ai carri pre-serie del modello Char D1, essi erano gli unici carri moderni di cui la Francia disponeva all'epoca. L'esercito francese era naturalmente interessato a studiare i nuovi mezzi, per delineare le future tattiche di impiego. Nell'ottobre del 1931 fu formata una piccola unit\u00e0, il \"D\u00e9tachement d'Experimentation\", alla quale furono assegnati i prototipi. A dicembre furono portati a Camp de Ch\u00e2lons per test operativi invernali. In settembre parteciparono alle manovre dell'esercito nello Champagne sotto il nome di \"D\u00e9tachement M\u00e9canique de Combat\". A partire dal 4 maggio 1933, il N\u00b0102 e il N\u00b0103 formarono il \"D\u00e9tachement d'Engins Blind\u00e9s\", una piccola unit\u00e0 inserita all'interno di una divisione motorizzata, destinata a test presso le basi di Co\u00ebtquidan, Mourmelon e nell'aprile 1934 presso Sissonne.\nDurante gli anni trenta divenne evidente che lo Char B doveva essere dotato di qualche armamento anticarro; tuttavia era ormai troppo tardi per pensare a una completa riprogettazione del veicolo. La soluzione fu trovata installando la torretta standard APX-1, gi\u00e0 utilizzata dallo Char D2. La APX-1 era una torretta monoposto: perci\u00f2 obbligava il capocarro a svolgere contemporaneamente le mansioni di comandante, servente e artigliere. La scelta fu per\u00f2 obbligata da motivi di budget e standardizzazione. Durante gli stessi anni fu anche aumentata la capacit\u00e0 difensiva, portando la corazzatura da 25\u00a0mm a 40\u00a0mm.\nI prototipi furono sottoposti a notevoli aggiustamenti, per soddisfare specifiche sempre pi\u00f9 esigenti. Il 6 aprile 1934 fu impartito un primo ordine di sette Char B1. Il \"B1\" si riferisce ad una versione specifica fra i molti progetti simili in fase di sviluppo, quali Char B2, B3 e B B. Il Char B1 fu prodotto in 35 esemplari, fra dicembre 1935 e luglio 1937 (numeri di serie tra 101 e 135).\nB1 bis.\nNel 1937 fu introdotto un nuovo carro della famiglia B1, denominato B1 bis; rispetto al suo predecessore era pi\u00f9 pesante, dotato di un nuovo cannone, torretta modificata, nuovo motore, corazzatura migliorata (vedi: Tecnica).\nQuesta versione fu la maggiormente prodotta: tra l'8 aprile 1937 e giugno 1940, furono consegnate 365 unit\u00e0 (numeri di serie fra 201 e 569). Prima dello scoppio della guerra la produzione procedette piuttosto a rilento: solo 129 erano stati costruiti prima del 1\u00ba settembre 1939. La produzione mensile fu incrementata successivamente: nel dicembre dello stesso anno furono prodotti 15 esemplari, nel marzo 1940 si raggiunse il picco di 45 unit\u00e0.\nB1 ter.\nContemporaneamente allo sviluppo del B1 bis, fu iniziato, nel 1935, lo sviluppo di una terza versione, il B1 ter.\nLo scafo era completamente rinnovato; al suo interno trovava posto un meccanico, come quinto uomo d'equipaggio. La corazza del nuovo modello era incrementata fino a 75\u00a0mm; il peso saliva a 36,6 tonnellate. Fu quindi installato un nuovo e pi\u00f9 potente motore da 350\u00a0hp. I costi di produzione furono contenuti rimuovendo il complesso sistema di trasmissione Neader. L'armamento rimaneva invariato; come unica modifica, l'obice fu dotato della capacit\u00e0 di muoversi orizzontalmente per \u00b15\u00b0, aumentando cos\u00ec la versatilit\u00e0 dell'arma. Furono costruiti solo cinque prototipi, poich\u00e9 la produzione si concentr\u00f2 sul modello B1 bis. Lo sviluppo di questa versione fu infine interrotto dalla resa della Francia, sopraggiunta nel giugno 1940.\nARL-44.\nGi\u00e0 nel 1938 la ARL aveva iniziato a studiare la possibilit\u00e0 di installare sul B1 una torretta convenzionale in grado di montare un'arma da 75\u00a0mm. Durante l'occupazione tedesca questi progetti continuarono segretamente. Subito dopo la fine delle ostilit\u00e0 in Francia, nel 1944, questi progetti furono recuperati. Il carro che ne deriv\u00f2 fu lARL-44. Vedi voce ARL 44.\nProduzione.\nI modelli B1 e B1 bis furono prodotti da diverse industrie:\nIl B1 era un carro estremamente costoso da produrre: il costo per unit\u00e0 si aggirava attorno a 1,5 milioni di Franchi francesi.\nImpiego operativo.\nIl Char B1 serv\u00ec nelle divisioni corazzate, le DCR (\"Divisions Cuirass\u00e9es de R\u00e9serve\", in italiano \"Divisioni Corazzate di Riserva\" ). Queste erano unit\u00e0 altamente specializzate per l'offensiva e lo sfondamento delle linee fortificate nemiche. La 1\u00ba e 2\u00ba DCR avevano in organico 69 B1 ciascuna, mentre la 3\u00ba 68. Dopo l'invasione tedesca furono create svariate unit\u00e0 \"ad hoc\": la 4\u00ba DCR con 52 Char B1 e cinque compagnie autonome (\"Compagnie Autonome de Chars\") con in totale 56 carri (12 B1 e 44 B1bis).\nL'unica campagna a cui il B1 prese parte - nelle file dell'esercito francese - fu la battaglia di Francia nel maggio-giugno 1940; nonostante fosse un mezzo valido, non fu di grande aiuto all'esercito alleato per i seguenti motivi:\nTuttavia, nei pochi scontri documentati, il carro resse discretamente il confronto con i carri tedeschi, terminando in maniera \"onorevole\" la sua carriera. In un'occasione a Stonne il 16 maggio 1940 (malgrado le fonti sulla campagna di Francia siano spesso imprecise) un singolo Char B1 \"Eure\" fu in grado di distruggere tredici carri armati tedeschi in pochi minuti, parrebbe quasi tutti carri armati Panzer III e Panzer IV (anche se forse almeno uno era un Panzer II). I cannoni da 37 mm e 20 mm usati dai tedeschi erano inefficaci nel penetrare, alle normali distanze di ingaggio, la spessa armatura di questo carro, ed anche i 75 mm corti dei Panzer IV (non ancora muniti di proiettili a carica cava) non erano in grado di distruggerlo con un singolo colpo. \"Eure\" fu in grado di tornare alle proprie linee nonostante fosse stato colpito un gran numero di volte.\nDopo la sconfitta della Francia, 161 Char B1 furono catturati dai tedeschi. Questi furono inseriti nell'organico delle truppe tedesche con la denominazione di Panzerkampfwagen B-2\u00a0740 (f). Il carro non si prestava molto ad essere inserito all'interno delle unit\u00e0 di panzer tedeschi, per via della torretta monoposto; perci\u00f2 furono utilizzati perlopi\u00f9 come carri di seconda linea, d'addestramento, oppure in versioni modificate, di seguito riportate.\nDopo la liberazione della Francia nel 1944, alcuni B1 furono recuperati dalle truppe della Francia libera; essi parteciparono alla cattura della base navale di Royan.\nTecnica.\nDal punto di vista tecnico, lo Char B1 era piuttosto sofisticato: esso adottava diverse soluzioni innovative per l'epoca. La sua stessa complessit\u00e0, alla somma dei conti, era un difetto, e questo sia dal punto di vista dei costi di costruzione, sia per quanto riguardava la difficolt\u00e0 di manutenzione.\nL'equipaggio era composto da quattro componenti, con le seguenti mansioni:\nIn pi\u00f9, ogni carro aveva a disposizione un team di 3 meccanici, che, in caso di necessit\u00e0, potevano sostituire i membri dell'equipaggio.\nL'equipaggio accedeva al carro tramite una botola situata sul fianco destro dello scafo.\nLe sospensioni erano molto complesse: esse erano costituite da 16 ruote d'appoggio per lato. Erano presenti tre grandi carrelli centrali, dotati di sospensione a molla; ogni carrello centrale montava altri due piccoli carrelli su cui erano poste le ruote d'appoggio. Alle estremit\u00e0 del treno di sospensione erano presenti delle ruote indipendenti - tre anteriori e una posteriore - dotate di sospensioni a balestra. La ruota di rimando anteriore era dotata di una sospensione indipendente, la cui rigidezza era regolabile dall'interno del carro, per regolare la tensione dei cingoli. Questa era una caratteristica piuttosto inusuale. Tutto l'apparato di sospensioni e di cingolatura richiedeva una notevole lubrificazione.\nIl B1 pesava circa 28 tonnellate. Lo scafo era composto da parti di acciaio imbullonate fra loro su uno scheletro di longheroni. La corazzatura massima era di 40\u00a0mm.\nI cingoli, di tipo avvolgente, davano al carro l'aspetto dei veicoli corazzati della Grande Guerra; questi, nonostante avessero il grave difetto di esporre il carro ai colpi sulle fiancate, garantivano una buona tenuta di strada e facilitavano l'operazione di accesso (e, all'occorrenza, di fuga) al carro grazie agli ingressi laterali, montati direttamente sul suo scafo. Inoltre le sospensioni risultavano protette dietro la corazzatura delle fiancate. Per l'ingresso e l'uscita dell'equipaggio era anche presente un portellone sul retro della torretta, una botola di emergenza nella parte posteriore del carro, dietro i tubi di scappamento, accessibile tramite il corridoio presente nel compartimento del motore e una botola sul fondo del carro.\nIl carro era spinto da un motore Renault 6 cilindri da 250 HP di produzione aeronautica con innesco a magnete; questo riusciva a spingere il mezzo, in condizioni ottimali, fino 28\u00a0km/h. L'avviamento era indotto da un motore elettrico oppure da un inusuale sistema ad aria compressa. Il motore, insieme alla trasmissione, era disposto nel compartimento posteriore dello scafo, separato dal compartimento dell'equipaggio da un setto ignifugo. La trasmissione incorporava un differenziale di tipo Naeder; questo sistema era piuttosto complesso e costoso, tuttavia era indispensabile poich\u00e9 permetteva al carro di ruotare con precisione, consentendo il puntamento dell'obice. Il motore e la trasmissione erano situati nella parte centrale del compartimento posteriore; nella parte sinistra erano posti due serbatoi e il radiatore. Nella parte destra era presente un altro serbatoio e uno stretto corridoio che permetteva all'equipaggio di accedere parzialmente al motore rimanendo all'interno del carro. I serbatoi erano di tipo autosigillante. Delle ventole installate superiormente traevano aria per il raffreddamento all'interno del compartimento e la spingevano attraverso il motore fino al radiatore, dove veniva espulsa attraverso ad una grata ricavata nel lato sinistro del carro.\nLa torretta era la piccola APX-1, monoposto, gi\u00e0 usata sullo Char D2. Ad oggi, questa \u00e8 ritenuta una delle principali criticit\u00e0 dello Char B1. Il carrista che la occupava, infatti, - solitamente il capocarro - doveva svolgere diverse mansioni importanti contemporaneamente: dirigere il carro, puntare e ricaricare l'arma. Quasi tutti i carri contemporanei delle altre nazioni, quali Germania, Regno Unito, Unione Sovietica, utilizzavano torrette abitabili da 2 o 3 carristi, che potevano cos\u00ec suddividersi i diversi compiti.\nIl B1 era dotato di un obice, di un cannone anticarro e di due mitragliatrici. L'arma principale era l'obice 75 mm SA 35 (lunghezza 17,1 calibri, velocit\u00e0 alla volata 260\u00a0m/s, elevazione +25\u00ba/-15\u00ba), montato in casamatta, nella parte anteriore destra del mezzo, all'interno di un apposito mantelletto saldato allo scafo; questo cannone era in grado di mettere fuori gioco qualunque carro tedesco del 1939-40, ma il fatto di essere montato in casamatta, anzich\u00e9 in torretta, ne rendeva impossibile il brandeggio (il 75\u00a0mm del B1 era regolabile solo in altezza), limitandone di conseguenza la versatilit\u00e0 e rendendo difficile il suo uso mentre il carro era in movimento. L'obice era dotato di un apparato scacciafumo, costituito da un compressore Luchard che spingeva il fumo fuori dalla canna dopo ogni colpo sparato. Questa caratteristica, standard nei cannoni navali, era inusuale per i carri armati dell'epoca. L'arma secondaria era il cannone anticarro 47 mm SA 34, montato in torretta; questo pezzo non era in grado di esprimere completamente il suo potenziale poich\u00e9 era operata dal solo capocarro. Per la difesa ravvicinata il carro era dotato di due mitragliatrici 7,5 mm MAC 1931, montate rispettivamente sullo scafo e sulla torretta. Le munizioni erano stivate in rastrelliere ricavate nei lati o sotto il pavimento del compartimento dell'equipaggio; alcune erano anche stivate nel compartimento del motore.\nB1 bis.\nIl B1 bis era modificato in varie caratteristiche. Il cannone installato in torretta fu sostituito con il 47 mm SA 35 (lunghezza 34 calibri, velocit\u00e0 alla volata 780\u00a0m/s, elevazione \u00b118\u00b0), pi\u00f9 lungo rispetto al precedente e con velocit\u00e0 alla volata pi\u00f9 alta. La corazzatura fu incrementata fino a 60\u00a0mm frontali e 55\u00a0mm laterali; questi spessori lo rendevano virtualmente immune alle principali armi anticarro tedesche del 1940.\nLa torretta fu sostituita con la APX-4, molto simile alla APX-1 ma pi\u00f9 spessa (sempre monoposto); la medesima torretta era usata anche dal SOMUA S35. Il brandeggio era elettrico, ma per l'aggiustamento della mira era anche disponibile il classico sistema di rotazione manuale. La torretta aveva, a sinistra e destra, delle fessure per la visione esterna, dotate di episcopi. Al di sopra della torretta era installata una cupola, in grado di ruotare di 360\u00b0. All'interno di questa si trovavano i principali strumenti d'osservazione del capocarro: un periscopio binoculare e due episcopi.\nIl B1 bis raggiungeva la velocit\u00e0 di punta di 28\u00a0km/h, grazie ad un nuovo motore da 307\u00a0hp, a 6 cilindri, di origine aeronautica, raffreddato ad acqua. Per garantire l'adeguato raffreddamento del nuovo motore, la presa d'aria presente sul lato sinistro del carro fu ingrandita.\nIl peso complessivo del mezzo era pari a 32 tonnellate. Il raggio operativo diminu\u00ec rispetto al B1, poich\u00e9 ad un incremento di peso e di potenza del motore, non corrispose un aumento di capacit\u00e0 del serbatoio. L'autonomia era di circa 180\u00a0km, non molto differente da altri carri dell'epoca. Tuttavia se carro viaggiava a 20\u00a0km/h, era in grado di consumare i 400 litri di carburante stoccati nei suoi serbatoi in sole sei ore. Per rimediare a questo limite, inizialmente i B1 bis furono equipaggiati con serbatoi esterni trainati, da 800 litri. Questa pratica fu rapidamente abbandonata; per garantire il rifornimento dei B1 furono inseriti nell'organico delle unit\u00e0 dei carri supporto Lorraine 37L, specificatamente costruiti per il trasporto di munizioni e carburante.\nAll'inizio del 1940 la radio fu sostituita, passando dal modello ER53 all'ER51, che permetteva anche la comunicazione parlata, e non solo tramite codice morse. I carri di comando di battaglioni e compagnie erano invece dotati del modello ER55 che permetteva il contatto con le gerarchie superiori di comando.\nEsemplari sopravvissuti.\nSolo undici veicoli sono sopravvissuti fino ad oggi: uno Char B1 e 10 Char B1 bis.\nL'ultimo B1 rimanente \u00e8 in esposizione alla \"Association pour la Sauvegarde du Patrimoine Historique et Militaire (ASPHM)\", vicino a Strasburgo, in Francia. Precedentemente era esposto al Fort de Seclin vicino a Lilla. \u00c8 in pessime condizioni, con molte parti mancanti.\nDieci Char B1 bis possono essere ammirati in vari posti, in Gran Bretagna e in Francia:"}
{"id": "640252", "revid": "110157", "url": "https://it.wikipedia.org/wiki?curid=640252", "title": "Fu\u00dfball-Bundesliga 2004-2005", "text": "L'edizione 2004-2005 della Bundesliga si \u00e8 conclusa con la vittoria finale del , che ha conquistato il suo diciannovesimo titolo. Il campionato \u00e8 iniziato il 6 agosto 2004 per concludersi il 21 maggio 2005.\nCapocannoniere del torneo \u00e8 stato Marek Mint\u00e1l del con 24 reti.\nStagione.\nAvvenimenti.\nNel girone di andata di questo campionato comandano la classifica diverse squadre: lo Stoccarda, il , il e il Wolfsburg; questo fino alla quattordicesima giornata, quando a passare davanti a tutti \u00e8 il di Felix Magath. I bavaresi si laureano poi \"campioni d'inverno\" e rimangono primi fino al venticinquesimo turno, quando sono superati dallo ; questa squadra vince 1-0 lo scontro diretto e passa momentaneamente al comando. Dopo questa sconfitta, per\u00f2, i \"Rossi\" vincono tutte le partite, e conquistano il diciannovesimo titolo staccando lo Schalke di ben quattordici punti. Qualificazione alla Champions League in extremis per il Werder, che nell'ultimo turno supera in classifica sia lo Stoccarda che l'. In questa stagione, come nella precedente, la squadra campione di Germania conquista anche la Coppa, ed ottiene quindi il double, mentre nelle competizioni europee nessuna squadra ottiene risultati di rilievo.\nClassifica finale.\nLegenda:\nNote:\nStatistiche.\nSquadre.\nPrimati stagionali.\nSquadre"}
{"id": "640254", "revid": "633110", "url": "https://it.wikipedia.org/wiki?curid=640254", "title": "Char D1", "text": "Il Char D1 \u00e8 stato un carro armato leggero francese sviluppato verso la fine degli anni venti. Pensato per il supporto della fanteria, fu invece adoperato come carro da battaglia, invero con scarso successo, durante la seconda guerra mondiale.\nStoria.\nSviluppo.\nAl termine della prima guerra mondiale, la Francia contava la forza corazzata pi\u00f9 numerosa al mondo, composta per lo pi\u00f9 dai Renault FT, carri leggeri che conobbero un grande successo sia in patria che all'estero; le ristrettezze economiche del dopoguerra frenarono per\u00f2 i possibili sviluppi e il pensiero militare rimase ancorato ai concetti d'impiego del conflitto. Durante la seconda met\u00e0 del 1920 il governo francese intraprese un vasto piano di motorizzazione e meccanizzazione delle proprie forze armate per recuperare il tempo perduto e mantenere il \"cordone sanitario\" attorno l'inquietante Unione Sovietica.Nel 1928 (o nel 1926 secondo un'altra fonte) l'Ufficio centrale della fanteria ordin\u00f2 dalla Renault un nuovo carro leggero preposto all'accompagnamento tattico; gli ingegneri lavorarono direttamente sullo sperimentale Renault NC, un progetto collaterale dell'FT dotato di nuove sospensioni a molloni verticali. L'ibrido nato nel 1929 dalla riconversione fu designato \"Char D\" e la ditta ne fabbric\u00f2 una preserie di 10 unit\u00e0, il cui collaudo avvenne sotto la supervisione di una commissione industriale che approv\u00f2 il progetto nonostante alcune evidenti mancanze e approssimazioni.\nProduzione.\nLa Renault ricevette la prima commissione di 70 veicoli il 23 dicembre 1930, realizzata a partire dall'inizio del 1931; un secondo ordine di 30 unit\u00e0 si ebbe il 12 luglio 1932, seguito da un terzo lotto di 50 carri richiesto il 16 ottobre 1933. La linea d'assemblaggio fu chiusa definitivamente nel 1935 dopo aver fabbricato complessivamente 160 esemplari del mezzo, che aveva assunto la denominazione \"Char D1\", visto che il governo aveva ordinato alla Renault di estrapolarne altri due blindati simili (Char D2 e Char D3).\nImpiego operativo.\nFin dalla sua entrata in servizio nell'esercito francese nel 1931, il D1 si rivel\u00f2 un fallimento quasi totale: la meccanica inaffidabile rendeva un calvario la marcia su terreni sconnessi, l'interno era poco funzionale e il personale militare che li ebbe in carico li accolse molto freddamente; addirittura alcuni carri vennero rimandanti in ditta per approfondite revisioni tecniche. I comandi, consci di simili manchevolezze, nel 1937 dislocarono i mezzi in Tunisia suddividendoli nel 61\u00ba, 65\u00ba e 67\u00ba BCC (abbreviazione di \"Bataillon de Chars de Combat\"). Nel 1940 il terzo reparto fu richiamato in Francia a causa dell'invasione tedesca; i 43 D1 che lo componevano giunsero a destinazione nei primi giorni di giugno, ma pi\u00f9 della met\u00e0 fu distrutta in combattimento.\nA seguito dell'armistizio di Compi\u00e8gne la Germania ritenne i 18 esemplari catturati durante la campagna ridenominandoli \"Panzerkampfwagen 732 (f)\", ma pare non ebbero alcun utilizzo nei ranghi dello Heer. I D1 rimasti alla Francia furono distribuiti tra il 2\u00ba, 5\u00ba e 7\u00ba RCA (ovvero \"R\u00e9giment de Chasseurs d'Afrique\") in organico alle forze armate del governo di Vichy: dopo qualche scaramuccia contro gli anglo-statunitensi sbarcati in Africa nel novembre 1942, i veicoli furono acquisiti dalle forze della Francia Libera di Charles de Gaulle che li riun\u00ec in una brigata leggera meccanizzata; gettati in battaglia a Kasserine nei primi mesi del 1943, i D1 furono accreditati di aver distrutto almeno un Panzer IV. Questa fu l'ultima azione dell'obsoleto carro francese, che infatti venne rimpiazzato dai britannici Mk III Valentine.\nCaratteristiche.\nIl nuovo Char D presentava uno scafo pi\u00f9 largo del suo predecessore (2,20 metri), costruito su una intelaiatura fortemente angolata e ricoperta da piastre rivettate, con una luce libera di solo 14,5\u00a0cm. Riteneva invece la torretta dell'FT con un cannone Puteaux SA 18 da 37\u00a0mm L/21 con velocit\u00e0 iniziale del proiettile pari a 388\u00a0m/s, adatto dunque ad appoggiare le azioni delle truppe appiedate; come difesa sulle brevi distanze era installata in casamatta una mitragliatrice MAC 1931 da 7,5\u00a0mm.La corazzatura arrivava a un massimo di 30\u00a0mm su tutte le zone ritenute vitali per il funzionamento del carro e la sopravvivenza dell'equipaggio, composto da tre membri: il comandante trovava posto nella torretta e il pilota sedeva a sinistra nello scafo anteriore; la posizione di questi richiese per\u00f2 l'aggiunta di una grossa sporgenza sul muso del carro, per ricavarvi portello e visori necessari alla guida. Era preposto anche all'adopero della MAC 1931 in casamatta.Il terzo uomo era un radioperatore, ruolo decisamente innovativo e ancora poco diffuso nei carri postbellici; era addetto all'uso di una radio ER52 (\"Emetteur-R\u00e9cepteur\", cio\u00e8 radiotelegrafica) la cui vistosa antenna triangolare era fissata sul retro del mezzo decentrata a destra. L'equipaggio accedeva all'interno del veicolo attraverso tre portelli rettangolari ricavati nello scafo anteriore e incernierati su cardini.\nIl treno di rotolamento, protetto su entrambi i lati del veicolo da larghi pannelli corazzati, era assai peculiare, poich\u00e9 le 14 ruote portanti erano di due diversi diametri: quelle pi\u00f9 piccole erano riunite in gruppi di due o tre, mentre le pi\u00f9 larghe erano indipendenti. Superiormente non si trovavano rulli tendicingolo, bens\u00ec tacchi in legno; la ruota di rinvio era anteriore e quella motrice posteriore. Sul sistema correvano cingoli composti da 62 maglie larghi 320\u00a0mm, che davano al mezzo una pressione specifica al suolo di 3\u00a0kg/cm2.L'apparato propulsore era un Renault da 4 cilindri a V erogante 65\u00a0hp a 2.000 giri al minuto, collegato a un cambio con sei marce avanti e una retromarcia; usufruiva anche di un differenziale tipo Cleveland per direzionare il carro. Questo motore, servito da un serbatoio di 180 litri, era sottopotenziato per muovere le 15 tonnellate del veicolo, deficienza che si tradusse in mediocri prestazioni sia su strada che su terreno accidentato; il consumo di carburante, pari a 145 litri ogni 100 chilometri, era inoltre proibitivo e l'autonomia risultante era decisamente modesta (90 chilometri). Il macchinario era alloggiato nel vano posteriore del veicolo, caratterizzato dall'antenna e da coperture inclinate; la parte terminale dello scafo presentava inoltre una coda atta a facilitare il superamento di trincee larghe fino a 2,20 metri. Il Char D riusciva anche a superare guadi di 0,90 metri e ostacoli alti 1,10 metri.\nModifiche.\nRispetto ai modelli del primo lotto, i D1 di seconda generazione introdussero diverse migliorie. Le vecchie torrette dell'FT furono rimpiazzate con quelle del tipo \"ST-1\", tra le prime al mondo a essere ottenute mediante una colata in stampi. Il modello venne per\u00f2 criticato dai comandi francesi per le ristrette dimensioni e la Schneider dovette dunque disegnare e produrre una pi\u00f9 larga torretta \"ST-2\". Queste ultime erano equipaggiate con una mitragliatrice MAC 1931 (Reibel) da 7,5\u00a0mm e un cannone SA 34 da 47\u00a0mm L/30: tale pezzo d'artiglieria sparava proiettili pesanti 1,5 chili a una velocit\u00e0 alla bocca di 700\u00a0m/s, capaci di penetrare 28\u00a0mm da 500 metri e 20\u00a0mm da 1.000 metri. L'alzo di entrambe le armi andava da -18 a +20\u00b0 ed era effettuato manualmente dal capocarro, che veniva a essere oberato di compiti. Le munizioni disponibili erano 112 oppure 78 per il cannone e 5.000 cartucce erano trasportabili per rifornire le due Reibel.Infine, la corazzatura fu portata a 40\u00a0mm sulla parte frontale dello scafo e venne installato un pi\u00f9 potente motore da 74\u00a0hp, che per\u00f2 non influ\u00ec sui parametri di velocit\u00e0 e raggio d'azione.\nVarianti.\nIn contemporanea al ciclo produttivo del Char D1 furono costruiti alcuni modelli sperimentali del Char D2 con torretta dell'FT-17. Presentavano uno scafo con alcune superfici inclinate e i carri di serie furono armati con un SA 35, versione allungata del SA 34, ma solo 100 esemplari furono fabbricati.\nEsemplari esistenti.\nNessun veicolo \u00e8 sopravvissuto fino ad oggi, ad eccezione di un prototipo senza torretta del Renault NC27 e venduto alla Svezia, dove era conosciuto come \"Stridsvagn FM/28\" e principalmente utilizzato per la formazione dei conducenti: oggi \u00e8 in esposizione al Museo Panser di Axvall."}
{"id": "640255", "revid": "729019", "url": "https://it.wikipedia.org/wiki?curid=640255", "title": "AMR 33", "text": "LAMR 33 (AutoMitrailleuse de reconnaissance Renault mod\u00e8le 1933) \u00e8 stato un carro armato leggero francese ideato nei primi anni trenta; adatto alla sola ricognizione per le assai modeste qualit\u00e0 belliche, era obsoleto allo scoppio della seconda guerra mondiale ed ebbe limitato impiego.\nStoria.\nNel luglio del 1930, preoccupato dalla forzata meccanizzazione dell'Armata Rossa, il governo francese stese un piano per creare una forza di protezione atta a mantenere quel \"cordone sanitario\" che le potenze alleate avevano creato ai confini occidentali della Russia bolscevica dalla fine della prima guerra mondiale: prevedeva la costituzione di 5 divisioni di fanteria motorizzata e 5 di cavalleria con una brigata motorizzata ciascuna. Si decise che, a partire dal 1934, la 4\u00aa divisione di cavalleria sarebbe stata la prima a essere trasformata; per equipaggiarla furono emesse il 16 gennaio 1932 le specifiche per un veicolo da 3 tonnellate completamente cingolato, preposto alla ricognizione ma capace anche di sostenere combattimenti limitati, tanto che fu dotato di scafo corazzato e di una mitragliatrice. Esso fu denominato AMR, ovvero \"Auto Mitrailleuse de Cavalerie type Reconnaissance\".\nSviluppo.\nGi\u00e0 da alcuni mesi il governo si era rivolto alla Renault e alla Citro\u00ebn per realizzare il progetto: mentre la seconda azienda si bas\u00f2 sul semicingolato Citro\u00ebn-K\u00e9gresse P28 per costruire il nuovo veicolo, la prima ditta prefer\u00ec adottare un mezzo che era allo studio dai primi di novembre del 1931, ispirato alla chenillette Renault UE, che per\u00f2 era stato rifiutato per le troppo ridotte dimensioni. Una simile decisione fu presa per non aggravare i problemi finanziari di cui la Renault stava soffrendo in quel periodo, che un nuovo investimento avrebbe peggiorato.\nIl 21 novembre dunque la Sezione Tecnica della Cavalleria ordin\u00f2 alla Renault un tankette derivato dalla Renault UE per sperimentare il concetto di AMR. Un simulacro in legno con lo scafo pi\u00f9 spazioso fu presentato durante marzo del 1932 e vinse contro il mezzo della Citro\u00ebn. Il 20 aprile arriv\u00f2 un ordine di 5 prototipi che avrebbero dovuto prendere parte alle manovre della cavalleria nello Champagne. Consegnati a luglio, furono riuniti due mesi pi\u00f9 tardi nella prima unit\u00e0 meccanizzata dell'esercito francese, il \"Distaccamento meccanico speciale per la sicurezza\". Durante le prove dimostrarono di essere poco bilanciati, con un apparato motore troppo rumoroso e un modesto raggio d'azione di circa 100\u00a0km, ma almeno presentavano un'eccellente agilit\u00e0.\nAi primi di dicembre dello stesso anno i 5 veicoli sperimentali furono esaminati dalla Commissione militare di Vincennes, che evidenzi\u00f2 le necessit\u00e0 di installare serbatoi pi\u00f9 capienti e di una corazza pi\u00f9 spessa. Ad aprile 1933 la Renault complet\u00f2 due modelli che, oltre ad avere le caratteristiche indicate dalla Commissione, presentavano una diversa meccanica: uno montava sospensioni a molla orizzontali gommate, l'altro verticali gommate; entrambe furono testate a giugno. Sebbene l'azienda francese preferisse queste ultime, i militari imposero l'uso delle sospensioni orizzontali e il veicolo cos\u00ec equipaggiato fu accettato il 6 giugno con la denominazione \"Auto Mitrailleuse de Cavalerie type Reconnaissance modele 1933\", abbreviata in AMR 33; la ditta invece lo indicava come \"Renault VM\".\nProduzione.\nMentre si svolgevano le prime esaminazioni e prove, i comandi della cavalleria avevano contattato la Renault e ordinato 45 unit\u00e0 l'8 marzo 1933, commessa seguita da una seconda di 20 veicoli il 22 giugno; durante l'autunno alla ditta furono richiesti altri 50 mezzi. Le consegne degli AMR iniziarono solo il 1\u00ba giugno 1934 a causa di mancanza di fondi, ma progredirono rapidamente. In contemporanea i 5 prototipi furono portati alla standard produttivi installandovi una torretta ottagonale in posizione decisamente arretrata.\nDurante la costruzione fu utilizzata una torretta \"AVIS-1\" (progettata da un'officina di Vincennes) che, montata pi\u00f9 avanti sullo scafo, garantiva migliore visibilit\u00e0 del modello \"Schneider\"; era inoltre dotata di una botola d'osservazione adoperabile dal comandante. A settembre la produzione termin\u00f2 con un totale di 123 veicoli, dei quali 115 gi\u00e0 consegnati ed entrati nei ranghi delle forze armate.\nImpiego operativo.\nAppena consegnati, gli AMR furono suddivisi tra le cinque divisioni di cavalleria, ognuna delle quali aveva uno squadrone di 15 carri; solo la 4\u00aa Divisione ne ebbe 14. Durante il 1935 quest'ultima unit\u00e0 cominci\u00f2 il processo di trasformazione in divisione corazzata, che avrebbe dovuto contare sei squadroni di AMR 33; tra il 1936 e il 1937 s'inizio a creare una seconda unit\u00e0 blindata. Le due nuove formazioni furono chiamate \"I\" e \"II Division L\u00e9ger\u00e8 M\u00e9canique\" e disponevano ciascuna di tre squadroni corazzati, preposti all'accompagnamento e protezione dei reparti di fanteria motorizzata. In questo periodo, per\u00f2, i comandi francesi stavano sostituendo i piccoli AMR 33 con i loro successori, gli AMR 35.\nDurante la Campagna di Francia della primavera del 1940, gli AMR 33 ancora in servizio erano decisamente obsoleti per lo scarso armamento, le sottili corazze e le sospensioni inadatte ai terreni sconnessi. Gli esemplari catturati dai tedeschi furono rinominati \"Panzersp\u00e4hwagen VM 701 (f)\" e lasciati in Francia per combattere i partigiani.\nCaratteristiche.\nL'AMR 33 era un veicolo dalle contenute dimensioni e con un equipaggio di 2 uomini, che accedeva al mezzo da un portellone a doppia anta ricavato nel retro: il comandante trovava posto nella torretta modello speciale \"Schneider\", decentrata a sinistra e arretrata, mentre il guidatore sedeva accanto al motore montato alla sua destra: esso era un Renault da 8 cilindri capace di 84\u00a0hp e di una velocit\u00e0 massima di 55\u201360\u00a0km/h, garante un'autonomia di 200 chilometri; era collegato a un cambio Cleveland con quattro marce avanti e una retromarcia. La marcia avveniva tramite cingoli larghi 200\u00a0mm dotati di guide esterne, che si muovevano su un treno di rotolamento composto per lato da una ruota motrice anteriore, una di rinvio posteriore, quattro portanti e quattro rulli tendicingolo: la coppia centrale di ruote era unita a un carrello, a sua volta assicurato a una mollone verticale; stesse sospensioni montate in orizzontale equipaggiavano, separatamente, la prima e l'ultima ruote.\nLa corazzatura, non particolarmente spessa, era ottenuta mediante rivettatura; la torretta era protetta su tutti i lati da 13\u00a0mm, tranne per la parte posteriore di 8\u00a0mm; lo scafo aveva piastre da 13\u00a0mm frontali e da 8 sui fianchi e sul retro, valore che scendeva a 6\u00a0mm nella sezione superiore e a 5 sul fondo. L'armamento consisteva in una mitragliatrice MAC 1931C (Reibel) da 7,5\u00a0mm protetta da un mantello spesso 13\u00a0mm e utilizzata dal comandante, che doveva inoltre dare ordini al pilota e coordinarsi con i carri amici; sul tetto della torretta, corazzato con 6\u00a0mm d'acciaio, vi era un piccolo supporto per una seconda Reibel, che solitamente l'equipaggio si portava dietro per adoperarla in funzione contraerei. Sebbene fosse un carro da ricognizione, non disponeva di nessun apparecchio radio. Il peso complessivo del veicolo ascendeva a 5,5 tonnellate: esso era in grado di gestire ostacoli alti0, 45 metri, fossati larghi fino a 1,45 metri e guadi profondi non oltre 0,60 metri.\nVarianti.\nBasandosi sullo scafo dell'AMR 33, si cerc\u00f2 di realizzare un cacciacarri armato di un cannone da 37\u00a0mm, denominato \"Engin P\", ma pare che il progetto decadde rapidamente. Durante il 1935 tre esemplari dell'AMR 33 furono ritirati e adoperati per lo sviluppo dell'AMR 35: la Renault attese dunque alla fabbricazione di altrettanti veicoli."}
{"id": "640257", "revid": "729019", "url": "https://it.wikipedia.org/wiki?curid=640257", "title": "Mk V Covenanter", "text": "Il carro Cruiser Mk V Covenanter \"(A13 Mk III)\" fu un carro armato incrociatore (\"cruiser\") britannico attivo durante la Seconda guerra mondiale. Questo modello di carro fu il primo ad avere un nome oltre alla sigla. Il nome \"Covenanter\" deriva da quello di una fazione religiosa scozzese al tempo delle Guerre dei tre regni.\nStoria.\nNel 1938, il ministero della Difesa inglese richiese la progettazione di un nuovo carro in sostituzione del \"Cruiser Mk IV\". Gi\u00e0 dall'anno seguente la London Midland and Scottish Railway Company (LMS) inizi\u00f2 il progetto dello scafo, mentre la progettazione della torretta fu sviluppata dalla Nuffield e alla ditta Henry Meadows fu affidata invece la progettazione del motore.\nLe disastrose perdite di materiali e mezzi a Dunkerque e la carenza di veicoli corazzati misero l'Esercito inglese nella necessit\u00e0 di ordinarne 100 unit\u00e0 il 17 aprile 1940, prima ancora che il primo prototipo fosse testato e soprattutto prodotto. Con un grosso sforzo produttivo, il primo ordine venne evaso e un susseguirsi di ordini port\u00f2 ad una produzione complessiva finale di circa 1771 unit\u00e0 di carro Mk V.\nLa Nuffield tuttavia continu\u00f2 in parallelo la progettazione e la produzione di un altro carro, il Crusader, che ebbe miglior fortuna.\nL'impegno di creare un carro di basso profilo e di altezza contenuta, in grado cos\u00ec di sfuggire ai micidiali Panzer tedeschi, comport\u00f2 nel Cruiser Mk V, alcuni problemi di raffreddamento.\nIl motore fu montato orizzontalmente e lo spazio nel vano motore per accogliere i radiatori era insufficiente; di conseguenza questi furono spostati nella parte anteriore del veicolo, creando problemi di affidabilit\u00e0 dovuta anche ad un breve e superficiale periodo di collaudo.\nA seguito di questi problemi, il Covenanter non pot\u00e9 essere impiegato nella Campagna del Nord Africa, onore che invece ebbero appunto i carri Crusader.\nGi\u00e0 alla fine del 1943 il Covenanter fu considerato obsoleto e debolmente armato, assolutamente non in grado di affrontare i nuovi carri tedeschi. Molti Covenanter vennero pertanto rottamati, o utilizzati a fini di addestramento.\nImpiego operativo.\nTranne che per pochi veicoli di prova, i Covenanter non furono mai utilizzati al di fuori delle isole britanniche. La 1\u00aa Divisione corazzata inglese inizialmente fu equipaggiata con i carri Mk V, ma dal suo primo impegno operativo avvenuto in Egitto, il carro evidenzi\u00f2 subito i suoi limiti nei climi caldi, e quindi gli Mk V andarono ad equipaggiare la 9th Armoured Division nel continente.\nUna manciata di questi carri venne comunque inviata in Africa per collaudi e prove di valutazione, ma non \u00e8 chiaro se degli esemplari di Covenanter furono utilizzati in combattimento. \u00c8 probabile che siano stati schierati a fianco dei Kingforce assieme agli sperimentali Churchill Mk II.\nAlcuni Covenanter furono schierati con delle unit\u00e0 polacche costituite in Gran Bretagna, altri (soprattutto nella variante \"Bridgelayers\"), furono utilizzati dagli Alleati nella loro avanzata in Belgio e Paesi Bassi, e dalle forze australiane nel Pacifico."}
{"id": "640258", "revid": "1005847", "url": "https://it.wikipedia.org/wiki?curid=640258", "title": "Riccardo Conti", "text": "Biografia.\nLaureato in filosofia, \u00e8 eletto deputato nel 2001 e poi nel 2006 nelle liste dell'Unione dei Democratici Cristiani e Democratici di Centro (UDC). \nSeguendo Marco Follini nel movimento Italia di Mezzo, abbandona l'UDC nell'ottobre 2006.\nNon ha seguito tuttavia il leader Follini nel votare la fiducia al Governo Prodi e nell'aderire al progetto del Partito Democratico.\nNel 2008 si avvicina al movimento dei Popolari Liberali di Carlo Giovanardi e aderisce al Popolo della Libert\u00e0 per cui viene eletto senatore in sostituzione di Roberto Formigoni, che ha optato per un quarto mandato da Presidente della Regione Lombardia.\nEletto per il Popolo della Libert\u00e0, dal 2001 al 2008 \u00e8 deputato, e dal 2008 al 2013 senatore e componente della Commissione Finanze.\nIl 16 novembre 2013, con la sospensione delle attivit\u00e0 del Popolo della Libert\u00e0, aderisce a Forza Italia.\nFa parte della \"corrente verdiniana\", favorevole alla riforma costituzionale del Governo Renzi. Entrato in contrasto con le scelte politiche del suo partito, il 7 luglio 2015 abbandona Forza Italia per aderire al Gruppo misto.\nIl 29 luglio 2015, assieme ad altri nove senatori, aderisce al neo gruppo costituito da Denis Verdini e denominato Alleanza Liberalpopolare-Autonomie.\nIl 9 febbraio 2017 lascia ALA e aderisce nuovamente all'Unione di Centro.\nControversie.\nL'inchiesta del Tg La7.\nIl 31 gennaio 2012 il Tg La7 diretto da Enrico Mentana scopre che il 31 gennaio 2011, esattamente un anno prima, la Estate2, societ\u00e0 del deputato Riccardo Conti, compra un immobile di 5 piani a Roma, in via della Stamperia 64. La compra dal fondo Omega di IDeA Fimit, un fondo di valorizzazione del patrimonio immobiliare del gruppo Intesa Sanpaolo. Secondo il Tg di Mentana, Conti avrebbe comprato l'immobile per 26 milioni di euro.\nPassa qualche ora e nell'arco di quello stesso 31 gennaio, la finanziaria di Conti, sempre secondo il Tg La7, rivende lo stesso immobile all'Enpap, l'ente previdenziale degli psicologi. E lo rivende a 44,5 milioni di euro, guadagnando in un giorno, di fatto, una \"plusvalenza\" di 18 milioni. Non solo: considerata l'Iva al 20% il prezzo del palazzo sarebbe lievitato a 54 milioni. In tutto questo il fondo Omega avrebbe venduto a Conti \"sulla fiducia\": il senatore avrebbe versato, secondo la ricostruzione del Tg La7, i primi 5 milioni soltanto il 3 febbraio, dopo 3 giorni dalla compravendita, dopo aver gi\u00e0 incassato la prima tranche dall'Enpap.\nIl giorno dopo la Procura di Roma decide di aprire un fascicolo senza ipotesi di reato n\u00e9 indagati per chiarire la vicenda.\nIl giorno 30 ottobre 2013 la Guardia di Finanza, in relazione alla vicenda, sequestra beni per 8,5 milioni di euro a Riccardo Conti, per omesso versamento dell'Iva relativa alla compravendita dell'immobile.\nTra i creditori Equitalia Nord e effegi Italia Spa, societ\u00e0 di costruzioni che venne incaricata, dall'immobiliare Estate due srl di propriet\u00e0 del Senatore, di ristrutturare l'immobile in soli quattro mesi e successivamente costretta a chiudere a causa del non ottemperato pagamento, in tale occasione il senatore avrebbe emesso assegni a vuoto.\nNell'inchiesta romana, con il senatore bresciano rinviati a giudizio anche Denis Verdini e Arcicasa."}
{"id": "640268", "revid": "484362", "url": "https://it.wikipedia.org/wiki?curid=640268", "title": "Edmontonia", "text": "L'Edmontonia era un dinosauro erbivoro protetto da uno scudo di protuberanze e piastre ossee che visse nell'America del nord circa 80 milioni di anni fa, durante il Cretaceo superiore. \nFu chimato cos\u00ec in onore di Edmonton, citt\u00e0 canadese dove avvennero i primi ritrovamenti fossili. \nDescrizione.\nLa testa di questo dinosauro era di forma triangolare e circondata da lamine ossee che si connettevano l'una all'altra come denti di una sega. Il collo era corto e il corpo ampio, piatto e protetto da un'armatura ossea. Inoltre l'Edmontonia aveva anche un'altra struttura difensiva che consisteva in due file di spuntoni ossei, una per ciascun lato del corpo. Questi sporgevano lateralmente come una specie di frangia appuntita a protezione dell'animale. La coda, anch'essa corazzata, si assottigliava all'estremit\u00e0 e non possedeva una mazza caudale (a differenza di altri anchilosauridi) mentre le gambe erano robuste e permettevano all'Edmontonia di accucciarsi a terra in caso di attacco, in modo da coprire il ventre indifeso.\nSecondo le stime questo dinosauro poteva misurare fino a 7 m di lunghezza e 1,6 m di altezza, per un peso complessivo di 4 t. A causa della sua massa l'Edmontonia si muoveva molto lentamente ed era quindi incapace di fuggire dai predatori, potendo contare solo sulla sua corazza per proteggersi.\nAlimentazione.\nL'Edmontonia brucava le piante pi\u00f9 basse, strappando i germogli con il becco aguzzo e privo di denti. Nella parte retrostante all'interno delle mascelle risiedeva una fila di denti laminari, utili all'animale per masticare."}
{"id": "640269", "revid": "729019", "url": "https://it.wikipedia.org/wiki?curid=640269", "title": "Mk VII Cavalier", "text": "Il Cruiser Mk VII Cavalier \"(A24)\" fu uno dei numerosi carri armati incrociatori (\"cruiser\"), soprannominato Cavalier. Venne prodotto dalla Nuffield, uno dei principali costruttori di veicoli della Gran Bretagna.\nStoria e sviluppo.\nLa carenza di nuovi carri e la \"d\u00e9bacle\", subita ad opera dei tedeschi nel 1940, spinsero gli inglesi a cercare di costruire celermente e in gran numero nuovi carri armati in grado di difendere il suolo nazionale e contrastare i panzer tedeschi.\nL'incapacit\u00e0 di produrre in tempi brevi nuove parti meccaniche specifiche e la pi\u00f9 generale carenza di produzione industriale nel periodo 1940-42 impedirono un rinnovo sostanziale nella produzione di carri. Molti mezzi furono equipaggiati con motori obsoleti e poco potenti, come il vecchio motore Liberty utilizzato dagli USA durante il Primo conflitto mondiale.\nSempre a causa di questa carenza industriale, la Nuffield stava progettando dal 1941 il Cromwell e modific\u00f2 i primi 500 mezzi con vecchi sistemi propulsori, utilizzati nella prima guerra mondiale.\nIl Cruiser Mk III, era un carro medio con 5 uomini di equipaggio, con scafo imbullonato e spessori massimi di 76\u00a0mm, cannone ad alta velocit\u00e0 da 57\u00a0mm e sagoma bassa. Le sospensioni erano del tipo Christie, con 5 ruote principali senza rulli di rinvio.\nNel 1942 i problemi di affidabilit\u00e0 e le modeste prestazioni divennero un chiaro motivo di insoddisfazione, e quindi il carro, che strutturalmente era un Cromwell eccetto il gruppo motore/trasmissione, venne relegato, come altri carri incrociatori, all'addestramento.\nAlcuni vennero successivamente usati come veicoli di osservazione artiglieria e come mezzi recupero. Pur trattandosi di un veicolo molto pi\u00f9 potente dei carri giapponesi e italiani dell'epoca, esso era inadatto contro avversari come i panzer tedeschi oltre che scarsamente affidabile di suo.\nIl Cavalier \u00e8 stato, se non altro, l'ultimo dei carri inglesi \"di emergenza\". I mezzi americani, l'M3 Grant e soprattutto l'M4 Sherman, cominciarono dal 1942 a fluire verso l'esercito inglese e allora i problemi relativi ai mezzi corazzati vennero rapidamente risolti, anche se non senza limiti. Da notare ancora che il Cavalier, sulla carta almeno, era pari allo Sherman e superiore al Grant, ma queste considerazioni non bastavano a renderlo un mezzo operativo all'altezza della situazione.\nVarianti.\nProdotto nel 1943,utilizzato poi come veicolo per osservazione di artiglieria.\nLa torretta \u00e8 stata spostata con le relative attrezzature per rendere il carro un veicolo blindato di recupero."}
{"id": "640271", "revid": "438678", "url": "https://it.wikipedia.org/wiki?curid=640271", "title": "Il seme della follia (film 1994)", "text": "Il seme della follia (\"In the Mouth of Madness\") \u00e8 un film horror del 1994 diretto da John Carpenter e ispirato ai racconti e romanzi di Howard Phillips Lovecraft. Il film \u00e8 il terzo capitolo della Trilogia dell'Apocalisse.\nTrama.\nL'investigatore privato John Trent, specializzato in truffe contro le assicurazioni, viene internato in un ospedale psichiatrico. L'uomo racconta ad un medico quello che gli \u00e8 accaduto, il film prosegue con un \"flashback\". Durante un pranzo di lavoro, Trent e un collega vengono attaccati da un pazzo con un'ascia, che, prima di venire ucciso dalla polizia, gli chiede se leggesse Sutter Cane. Trent viene ingaggiato dall'editore Harglow per ritrovare proprio Cane, scrittore di libri horror di enorme successo (si rivela che ha battuto anche Stephen King) che fanno subito il tutto esaurito e provocano strane reazioni di follia e violenza nei lettori, e scopre che il pazzo con l'accetta era il suo agente letterario. L'investigatore \u00e8 tuttavia convinto che la presunta scomparsa dello scrittore possa essere una trovata pubblicitaria, organizzata dalla casa editrice per lanciare l'uscita di un nuovo libro. Prima di partire alla ricerca dello scrittore, Trent legge i suoi libri (che in qualche modo lo colpiscono) e, ritagliando degli elementi sulle loro copertine, scopre che Cane dovrebbe trovarsi in una remota cittadina del New Hampshire, Hobb's End, che si credeva essere solo un luogo di finzione presente nei suoi romanzi.\nTrent e l'assistente di Harglow, Linda, raggiungono Hobb's End, dove la finzione e la realt\u00e0 diventano difficili da distinguere: accadono eventi soprannaturali, quali il concretizzarsi di personaggi e avvenimenti descritti nei libri di Cane tra le persone che vivono in citt\u00e0; la stessa Linda \u00e8 uno dei personaggi dello scrittore, che ad un certo punto viene tolta dalla trama e svanisce persino dai ricordi di chi l'ha conosciuta (ad eccezione di Trent). Prima di fuggire da Hobb's End, Trent riesce a parlare con Cane, il quale gli consegna un libro appena finito di scrivere dal titolo \"In the Mouth of Madness\", chiedendo di consegnarlo all'editore. Appena fuori dalla citt\u00e0 maledetta, Trent tenta di abbandonare il libro, salvo poi ritrovarselo consegnato nella camera d'albergo che aveva preso lungo la strada. Decide quindi di disfarsene bruciandolo ma, una volta tornato da Harglow, non senza diverse difficolt\u00e0, scopre che il libro \u00e8 gi\u00e0 stato pubblicato da diverse settimane, e che lui stesso aveva consegnato il dattiloscritto mesi prima.\nTrent, ormai fuori di s\u00e9, raggiunge un negozio e uccide con un'ascia un ragazzo che ha appena acquistato il libro e che gi\u00e0 mostrava gli occhi sanguinanti per la lettura delle prime pagine (la stessa cosa era accaduta a Linda, quando Cane l'aveva costretta a leggere le ultime pagine della sua opera); per tal motivo viene portato all'ospedale psichiatrico. Dopo aver ascoltato la storia di Trent, il medico lascia la cella, ma la notte stessa si sentono delle urla: l'ondata di pazzia dovuta alla lettura del libro di Cane ha portato a degli omicidi di massa e Trent approfitta della situazione per lasciare il manicomio, ormai deserto (cos\u00ec come il resto della citt\u00e0).\nLe poche radio ancora accese danno notizie di ondate di follia in tutto il mondo, unite a quelle di persone che stanno \"cambiando\". Il libro, infatti, oltre a far impazzire le persone le muta in creature infernali, le stesse che dominavano il mondo milioni di anni prima dell'uomo e che Cane, con i suoi libri, \u00e8 riuscito a riportare in vita. Il mondo ormai \u00e8 in preda a demoni e follia. Trent, dopo aver vagato a lungo si ferma in un cinema dove viene proiettata la trasposizione cinematografica di \"In the mouth of madness\" (senza notare che compare il suo stesso nome sotto il titolo del film come attore protagonista). La sala \u00e8 deserta e lui, dopo aver preso un secchio di popcorn, si siede e inizia a guardare. Il film \u00e8 lo stesso che abbiamo visto finora, con il personaggio sullo schermo che \u00e8 lui stesso nella realt\u00e0: Trent inizia a ridere istericamente fino a scoppiare a piangere.\nIspirazione.\nNella trama del film sono presenti molti riferimenti alle opere e alle tematiche dell'autore statunitense H. P. Lovecraft: partendo dal titolo originale, molto simile a \"Alle montagne della follia\" (\"At the Mountains of Madness\" in originale), cos\u00ec come altri titoli dei libri di Cane; la scena di apertura, con il protagonista in manicomio e la storia vera e propria raccontata in flashback, \u00e8 una tecnica utilizzata diverse volte da Lovecraft. Sono presenti alcuni riferimenti a testi di Lovecraft (come \"Il modello di Pickman\" e il Ciclo di Cthulhu). Infine, un passo letto ad alta voce nel film (scritto da Cane nella finzione) \u00e8 molto simile a quello che si pu\u00f2 trovare ne \"L'estraneo\" (\"The outsider\"), un racconto del 1921.\n\u00c8 possibile che il personaggio di Cane sia ispirato anche a Stephen King (scrittore che viene anche direttamente citato in una frase, nella quale si sostiene che Sutter Cane \"vende pi\u00f9 di Stephen King\").\nAccoglienza.\nIncassi.\nLa pellicola ha incassato nei soli Stati Uniti $ 8.924.549, riuscendo appena a coprire gli 8 milioni di budget.\nCritica.\nSu Rotten Tomatoes, In the Mouth of Madness detiene un indice di gradimento del 58% basato su 45 recensioni, con una valutazione media ponderata di 5,8/10. Il consenso critico del sito web recita: \"Se non riesce a sfruttare al meglio la sua intrigante premessa, In the Mouth of Madness rimane un diversivo abbastanza decente per i fan dell'horror e per i completisti di John Carpenter\".\nSu Metacritic il film ha un punteggio medio ponderato su 53 su 100 sulla base di 17 critici, indicando \"recensioni contrastanti o nella media\".\nI critici generalmente hanno elogiato il film per i suoi aspetti tecnici, in particolare i suoi effetti speciali, la recitazione e la regia, ma lo hanno percepito come troppo complicato, confuso, pretenzioso e deludente. Roger Ebert ha assegnato al film due stelle su quattro, complimentandosi con la recitazione di Neill e il lavoro di regista di Carpenter, ma alla fine ha detto che il film \u00e8 fallito a causa della sceneggiatura, dicendo \"... ci si chiede come In the Mouth of madness si sarebbe rivelato se la sceneggiatura avesse contenuto un po' pi\u00f9 di arguzia e ambizione\". Gene Siskel ha dato al film la stessa valutazione, cos\u00ec come James Berardinelli, che ha detto che il film \"si avvicina a fare qualcosa di interessante\" ... \"ma \u00e8 confuso, strano e non molto coinvolgente\", paragonando il film all'acquisto di una auto sportiva per poi guidarla lentamente. Entertainment Weekly ha assegnato al film una valutazione C+.\nNelle recensioni negative, Mick LaSalle del San Francisco Chronicle ha affermato che il film era \"un horror scadente che celebrava il potere dell'horror scadente,\" e ha assegnato al film una valutazione di una stella su quattro. Fred Topel di About.com ha detto che il film era \"troppo confuso\" e \"difficile da seguire\", assegnando una valutazione di uno su cinque.\nTra le recensioni positive dell'epoca, Kevin Thomas del Los Angeles Times lo defin\u00ec \"l'immagine dell'orrore di una persona pensante che osa essere tanto cerebrale quanto viscerale\". Anche John Hartl del Seattle Times ha assegnato al film una recensione positiva, dicendo che \u00e8 \"una raccolta stilizzata di shock tempestivi, aiutati dai contributi del suo cast capace\".\nIn una recensione successiva, Chris Stuckmann ha anche premiato il film con una \"A\", sottolineando la sua ambizione, creativit\u00e0 e originalit\u00e0 accanto alla regia di Carpenter.\n Reel Film Reviews ha assegnato al film una valutazione di tre stelle su quattro.\nCome con la maggior parte dei lavori di Carpenter, In the Mouth of Madness ha sviluppato un seguito di culto e ha ottenuto recensioni pi\u00f9 positive negli anni successivi alla sua uscita iniziale. Stuckmann ha scritto che crede che il film sarebbe andato molto meglio se fosse uscito nell'epoca attuale, dicendo che \"si adatta perfettamente alla maggior parte dei film horror indie degli ultimi cinque anni\" e ha anche notato l'influenza del film sull'horror moderno.\nLa rivista francese Cahiers du Cin\u00e9ma ha inserito il film al 10\u00b0 posto nella Top 10 List del 1995."}
{"id": "640272", "revid": "305248", "url": "https://it.wikipedia.org/wiki?curid=640272", "title": "I misteri di Napoli", "text": "I misteri di Napoli \u00e8 un romanzo scritto da Francesco Mastriani che si ispira a \"Les myst\u00e8res de Paris\" (\"I misteri di Parigi\") di Eug\u00e8ne Sue. Venne pubblicato tra il 1869 e il 1870 in novantatr\u00e9 dispense sul quotidiano \"Roma\". Il successo del romanzo di Sue, infatti, cre\u00f2 un genere particolare di feuilleton che ebbero esempi in Francia e in Italia. \nFin dall'inizio appaiono chiare le tendenze dell'autore verso un socialismo utopistico dove si intrecciano il romanzo di appendice con lo studio sociologico delle classi sociali dell'epoca condito di esaltazione di idee e sentimenti per un ambiente multicolore, quale quello meridionale, studiato per aggiungere all'opera quella poesia popolare che ne conferisce un sapore aulico.\nTrama.\nIl libro narra le vicende di talune categorie della societ\u00e0 partenopea dell'epoca: dalla malavita ai baroni, dalla nobilt\u00e0 decaduta ai camorristi. Attraverso la narrazione, l'autore descrive tutti gli ambienti pi\u00f9 caratteristici della criminalit\u00e0 napoletana, tra le quali non mancano, per\u00f2, dei personaggi di degna considerazione quali ad es. la celestiale Marta o il pio Onesimo. L'azione centrale si svolge nella fase decadente della dinastia Borbonica dal 1848 al momento dell'arrivo a Napoli dei Piemontesi.\nLa complicata vicenda dei \"Misteri\" comincia nell'aprile del 1846, con l'assassinio del duca Tobia di Massa Vitelli, ricchissimo possidente, che viene anche derubato di una grossa somma. Partendo da questo evento, Mastriani conduce il lettore attraverso il \u201clabirinto degli avvenimenti\u201d che precedono e seguono la morte del duca Tobia. Questo labirinto si pu\u00f2 riassumere in pi\u00f9 nuclei narrativi: \n-la storia di Serafino Jommero, detto Cecatiello, ladro dal cuore buono e dall'aspetto singolare, cos\u00ec chiamato da quando, appena diciottenne, perde l'occhio sinistro durante una rissa nel carcere della Vicaria; per vendicarsi su colui che ha causato l'incidente, Cecatiello fa una scelta che lo condizioner\u00e0 per tutta la vita: giura fedelt\u00e0 eterna al terribile Pilato lo Strangolatore, criminale dai tratti bestiali e capo di una \"paranza\" di camorristi, alla quale Cecatiello si unisce, diventando esecutore di numerosi furti organizzati a regola d'arte e pianificando egli stesso l'omicidio del duca e il furto del suo denaro. Ma questo denaro \u00e8 riservato a nobili intenti; nel corso dell'intricata storia, infatti, Cecatiello \u00e8 costantemente diviso tra la sua ignominiosa attivit\u00e0 di ladro e l'amore per Marta, unica figlia avuta da un'accidentale relazione con Rosa, una ninfomane fuggita dal manicomio, guarita dalla ninfomania con la gravidanza ma poi caduta nello squilibrio mentale dopo che la figlia le viene sottratta dallo stesso Cecatiello. Il ladro, tuttavia, si prender\u00e0 cura della demente Rosa in segreto. Marta, operaia nei possedimenti rurali dei Massa Vitelli, di una bont\u00e0 pi\u00f9 divina che umana (\u00e8 spesso soprannominata \u201cla santa\u201d), \u00e8 ignara dell'attivit\u00e0 del padre e non conosce la madre, ma dopo che Cecatiello le racconta la verit\u00e0 sulle sue origini, la giovane insiste per incontrare la madre e fa appena in tempo a vedere Rosa morente. Quando lo Strangolatore viene ucciso dal camorrista Sciasciariello, Cecatiello \u00e8 finalmente libero dalla schiavit\u00f9 del crimine, e vuole impiegare i soldi rubati ai suoi ricchi oppressori per dare una dote alla figlia e sottrarla al suo pesante e malsano lavoro, ma troppo tardi: Marta, consumata dagli stenti, muore prematuramente;\n-la storia degli Onesimi, pia e umile famiglia di proletari di campagna al servizio dei Massa Vitelli, e da questi ultimi continuamente oppressi e maltrattati; ciononostante, essi obbediscono al giuramento, fatto su un crocifisso e tramandato da pi\u00f9 generazioni, di perdonare sempre i loro oppressori. Il maggiore dei figli, Paolo (che nella storia viene chiamato semplicemente Onesimo), anch'egli di animo buono, altruista e non violento, si innamora di Marta, ricambiato, e si impegna con passione a promuovere la pace tra le classi sociali e la rinuncia alla violenza. Il giuramento della famiglia viene rotto dal pi\u00f9 giovane degli Onesimi, il cupo e rancoroso Sabato, che dopo la morte della sorella Filomena e la rovina economica causata loro dai padroni, si unisce ai briganti giurando vendetta. Nel frattempo, Onesimo finisce ingiustamente in carcere due volte: la prima volta sar\u00e0 liberato da Cecatiello, la seconda dai garibaldini giunti a Napoli nel 1860; sar\u00e0 inoltre fatto per breve tempo prigioniero dai briganti, nel cui covo segreto ritrova il fratello Sabato, che aveva per tanto tempo creduto morto. Sabato inizia ad attuare la sua personale vendetta contro i padroni, uccidendo don Diego Pincho, perfido amministratore dei beni dei Massa Vitelli (che si era mostrato inflessibile davanti alle implorazioni di Onesimo padre di non sfrattarli), e poi intenzionato a uccidere il duca Tobia e sottrargli i trentamila ducati destinati a Onesimo, ma in questo verr\u00e0 preceduto da Cecatiello e Pilato. Sabato poi disperde i briganti uccidendo in duello il loro terribile capo Angelantonio Rinaldi, ma sar\u00e0 poi arrestato e condannato a vent'anni di lavori forzati. Il buon Onesimo, intanto, eredita i trentamila ducati e acquista il mulino in cui aveva lavorato per tanti anni, ma non riuscir\u00e0 mai a coronare il suo sogno di sposare Marta;\n-la storia della famiglia di Gesualdo, altro devoto servo dei Massa Vitelli, che muore dopo uno stremante cammino dalla campagna alla citt\u00e0 per eseguire un ordine della marchesa Maria Amalia di Massa Vitelli (ordine che poi si riveler\u00e0 un futile capriccio della marchesa). I figli di Gesualdo, sfrattati dall'ingrata marchesa e rimasti soli, vanno incontro a tristi destini. La maggiore, Rita, sofferente dell'amore, non ricambiato, per Onesimo, cade nella prostituzione e poi si unisce ai briganti divenendo la \"druda\" del capo Angelantonio; dopo la dispersione dei briganti, la giovane continua per qualche tempo a percorrere la strada della perdizione, finch\u00e9, malata e sofferente, finisce nell'ospizio della Maddalena, e qui muore fra le braccia di Marta, sua rivale in amore. Il fratello pi\u00f9 piccolo, Nazario, dopo le prime cure da parte della buona Marta, tenta inutilmente di far fortuna in citt\u00e0 con le sue doti letterarie, acquisite dopo un periodo di intense letture; durante il soggiorno a Napoli, Nazario incontra per caso l'altra sua sorella Francesca, e scopre con sgomento che \u00e8 diventata la concubina di un nobiluomo; gli insuccessi si susseguono finch\u00e9 il giovane, misero e affamato, viene salvato da un pittore inglese che lo porta con s\u00e9 per farne l'istitutore dei figli. Onesimo lo raggiunge in Inghilterra dopo la perdita di Marta;\n-infine, la storia della famiglia Massa Vitelli, i ricchi possidenti che per pi\u00f9 generazioni si macchiano di orrendi misfatti. Le vicende della famiglia ruotano per lo pi\u00f9 attorno alla bieca figura di Tobia, che gi\u00e0 molto giovane si dimostra di una perfidia diabolica: insieme al fratello Angelo deruba di nascosto il padre, l'avarissimo barone Ciriaco, e denuncia ai sanfedisti lo zio paterno Ciro, che verr\u00e0 accusato di giacobinismo e condannato ad una morte atroce, lasciando cos\u00ec la sua generosa parte di eredit\u00e0 nelle mani dei malvagi nipoti. Inoltre, Tobia e Angelo sono istigati dal padre a infierire sulla sorella pi\u00f9 piccola, la buona Cecilia, che costringeranno a farsi monaca per impadronirsi della dote materna. In convento, Cecilia incontra di nascosto il suo innamorato, il principe Eugenio, ma viene tradita dalla sua complice e punita con una orribile prigionia nelle segrete del convento, dalle quali esce impazzita dalla paura per poi morire delirando. In seguito, Tobia causa il colpo di grazia al vecchio Ciriaco informandolo che la regina Maria Carolina \u00e8 morta in esilio. Alle vicende del terribile duca seguono quelle del figlio Filippo, pestifero da bambino e prodigo dongiovanni da grande; dopo un litigio con Tobia sar\u00e0 da questi diseredato, e morir\u00e0 povero, abbandonato e consunto dal colera, mentre suo padre amoreggia con la seconda nuora e continua ad arricchirsi opprimendo i suoi dipendenti e imbrogliando gli aristocratici suoi rivali. Tuttavia, una grossa rete di camorristi in combutta con le sfere della nobilt\u00e0 sta cospirando contro di lui; anziano, malato e perseguitato dai fantasmi della sua lurida coscienza, Tobia include nelle sue ultime volont\u00e0 testamentarie la somma di trentamila ducati da destinare a Onesimo, per riparare ai torti fatti alla sua famiglia. Infine, Pilato lo strangola nel suo letto mentre Cecatiello gli sottrae il denaro. Del delitto viene inizialmente incolpato Onesimo, ma il giovane sar\u00e0 poi scagionato e il mistero verr\u00e0 chiarito solo anni dopo, quando i principali responsabili (Pilato, gli altri membri della paranza, e Luigi Cocola, organizzatore e finanziatore del delitto) sono gi\u00e0 morti. Nel frattempo, l'Italia si \u00e8 unita e Napoli ha perso i suoi privilegi, cos\u00ec i restanti componenti dei Massa Vitelli lasciano la citt\u00e0.\nI personaggi esemplari e il provvidenzialismo.\nNei \"Misteri\" si pu\u00f2 notare un caleidoscopio di personaggi fortemente stereotipati, collocati su un piano di esemplarit\u00e0 che risponde bene al gusto dei lettori, i quali sono in grado, in questo modo, di identificarsi facilmente con le personalit\u00e0 del romanzo e quindi di capire la lezione che Mastriani trasmette attraverso di esse; la stessa strutturazione dell'opera \u00e8 una chiara spia di questo atteggiamento: le tre parti in cui il romanzo \u00e8 diviso sono infatti intitolate \u201cMarta o la fede\u201d, \u201cI Massa Vitelli o i possidenti\u201d, e \u201cNazario o l'anima\u201d.\nIl portavoce principale del pensiero di Mastriani \u00e8 Onesimo, emblema della perfezione fisica (che attrae il lettore) e morale (che educa). Contrapposto al demoniaco aristocratico, ma anche al peccaminoso e corrotto proletario cittadino e agli altri proletari rurali, ignoranti e \u201ccafoni\u201d, Onesimo \u00e8 reso ulteriormente angelico e quasi fiabesco dal suo rispetto del giuramento di famiglia, fondato sul perdono degli oppressori e sulla pace tra gli oppressi. Questi attributi non lo rendono passivo nell'interazione-scontro con gli altri personaggi; lungo tutto il corso della narrazione, il giovane si impegna con passione a difendere i diritti dei poveri in un'epoca in cui i poveri non sono nemmeno considerati alla stregua di esseri umani, ma le armi che usa e propone, ovvero la salda fede in Dio e il mantenimento del proprio orgoglio di lavoratore come motore della vita economica e sociale, che si mantiene integro di fronte alle vessazioni del ricco padrone senza l'ausilio della violenza, lo distaccano dalla realt\u00e0 storica per collocarlo in una dimensione utopica. Nelle sue parole si trova racchiuso il messaggio di Mastriani non solo ai lettori del popolo, ma anche alla piccola borghesia cittadina di cui egli stesso \u00e8 parte: si consola il povero assicurandolo dell'infelicit\u00e0 del ricco, ma allo stesso tempo spicca l'augurio di diventare proprietari, proponendone una nuova immagine fondata non sull'accumulo capitalista, bens\u00ec sulla convivenza pacifica e sul categorico rifiuto della rivoluzione violenta.\nFigura parallela a quella di Onesimo \u00e8 Marta, che per\u00f2, contrariamente all'eroina tipica del romanzo d'appendice, non presenta la perfezione fisica ma esclusivamente quella morale, che Mastriani considera ben pi\u00f9 importante; mentre, infatti, il suo aspetto \u00e8 verosimilmente sgraziato a causa della sua condizione di operaia povera, \u00e8 la sua personalit\u00e0 a donarle la bellezza sovrumana che strega Onesimo: viene messo da parte il corpo per esaltare l'anima. Esemplare della virt\u00f9 pi\u00f9 pura e dell'incondizionato amore per il prossimo, Marta uccide la sua amata gallina per farne un brodo caldo da somministrare al morente Gesualdo, accoglie nel suo misero tugurio l'orfano Nazario quando essa stessa fa fatica a mantenersi, non reagisce davanti agli insulti e agli schiaffi della perfida marchesa Maria Amalia e, addirittura, cura con zelo la ferita del malvagio Pilato dopo che questi ha tentato di strangolarla, fermato appena in tempo dal coltello di Cecatiello. Anche l'amore tra lei e Onesimo \u00e8 un amore casto, spirituale, scevro da qualsiasi riferimento alle passioni umane, anche le pi\u00f9 innocenti; e alla fine, Marta muore senza diventare mai una sposa, poich\u00e9 questo avrebbe significato renderla umana, e fare di lei e di Onesimo due corpi fatti di carne e non pi\u00f9 due anime pure e perfette.\nMastriani contrappone all'immagine di Marta quella di Rita, che invece \u00e8 bellissima e sensuale; ma, in parte anche per questo, Rita \u00e8 l'esempio della potenziale distruttivit\u00e0 delle passioni umane: il pio Onesimo, infatti, dalla sua dimensione angelica e ideale, non pu\u00f2 ricambiare l'amore di Rita, che, al contrario di quello spirituale di Marta, \u00e8 amore umano e quindi anche carnale. Il rifiuto di Onesimo scatena in Rita una caterva di passioni negative, che conducono la giovane alla pazzia (in quanto tenter\u00e0 di suicidarsi), alla prostituzione e, infine, al brigantaggio e all'omicidio, completando cos\u00ec lo stereotipo letterario della donna fatale. Ma in realt\u00e0, vediamo anche che Mastriani rende \u201cfatale\u201d una donna che, oltre alla bellezza del corpo, ha il difetto di essere troppo emotiva e psicologicamente fragile. Nel romanzo sono presenti altre donne fatali, come la marchesa Maria Amalia di Massa Vitelli e donna Maria, fantesca e amante dell'amministratore don Diego Pincho, ma queste due donne appaiono pi\u00f9 statiche, ferme nella loro funzione secondaria che contribuisce a rendere il mondo dei ricchi pi\u00f9 odioso agli occhi del lettore.\nLa fanciulla perseguitata \u00e8 invece rappresentata da Cecilia di Massa Vitelli, nella cui triste vicenda si ripresenta anche il tema della \u201cmalmonacata\u201d. Insieme allo zio \u201cgiacobino\u201d Ciro, anch'egli di buon cuore, Cecilia \u00e8 la dimostrazione di Mastriani che i ricchi non possono in alcun modo essere buoni, e se lo sono vengono sopraffatti nel peggiore dei modi. Sia Cecilia che Ciro muoiono come martiri: la fine tragica, infatti, \u00e8 l'unico riscatto dalla disgrazia di essere nati di indole buona in una famiglia ricca. Lo stesso destino tocca anche a Giacinta-Emanuela, moglie di Tobia, sposata solo per la dote e poi maltrattata continuamente fino alla morte prematura, e a Rosalia, prima moglie di Filippo, che subisce pazientemente l'umiliazione del tradimento per tutta la vita coniugale.\nCome Marta e Onesimo sono gli emblemi della perfezione che elimina il realismo ed esalta l'idealizzazione divina, cos\u00ec Tobia di Massa Vitelli \u00e8 la personificazione del diavolo; fatta eccezione per il normale aspetto esteriore (comunque finalizzato alla mimetizzazione del male sotto il lusso e la cura di s\u00e9), egli \u00e8 privo di qualsiasi lato positivo e non presenta nemmeno uno spiraglio di debolezza umana. Infatti, nel romanzo sono presenti altre figure di aristocratici e alto borghesi ugualmente egoisti, venali e corrotti, ma che prima o poi dimostrano di avere un lato umano: ad esempio, il barone Ciriaco \u00e8 avaro al punto di negare il cibo alla moglie e ai figli, e incoraggia Tobia e Angelo a picchiare selvaggiamente Cecilia, tuttavia vi sono dei momenti in cui Cecilia, anche con un solo sguardo, apre in lui una piccola breccia di amore paterno; per il resto, Ciriaco appare pi\u00f9 che altro come una vittima della sua stessa avarizia patologica, che lo rende squilibrato e paranoico, quindi debole; allo stesso modo, Filippo conduce la sua gran vita da rampollo della nobilt\u00e0, viziato e dissoluto, ma saranno proprio la dissolutezza e la prodigalit\u00e0 a rovinarlo e a ucciderlo; don Diego, che rappresenta la corrotta borghesia urbana asservita al potere aristocratico, \u00e8 astuto e viscido, ma in fin dei conti capace anche di perdere la testa per una popolana che riuscir\u00e0 sempre a tenerlo in pugno, e anche la sua grottesca figura, come quella di donna Maria, viene ritratta con una vena di umorismo. A differenza di questi personaggi, Tobia non ha debolezze n\u00e9 cedimenti, e riesce a portare a termine tutti i suoi piani diabolici con un'abilit\u00e0 che quasi fa pensare alla magia nera. Mastriani concentra in lui tutte le caratteristiche della mostruosit\u00e0 morale per evidenziare al massimo la negativit\u00e0 del ricco, che accumula i suoi beni sulle disgrazie dei poveri e degli altri ricchi, persino quelli del suo stesso sangue, ma anche per simboleggiare la presenza nel mondo di un male che non si sconfigge semplicemente con la morte: Tobia, infatti, gi\u00e0 sofferente e consunto dalla malattia, patisce la morte atroce dello strangolamento, ma ci\u00f2 non elimina automaticamente i mali che ha causato.\nUn altro malvagio del romanzo \u00e8 Pilato lo Strangolatore, emblema della bestialit\u00e0 sia morale che fisica. Anche Pilato, come Tobia, \u00e8 privo di qualsiasi connotazione umana; mentre Tobia \u00e8 il demonio generato dall'aristocrazia, Pilato \u00e8 il demonio generato dal sottoproletariato urbano. Sorprendentemente, come a Sciasciariello e agli altri camorristi, a Pilato non viene data alcuna biografia, n\u00e9 ulteriore 'spessore' che ne faccia risaltare la natura mortale e lo distacchi dal pittoricismo sublime della Napoli criminale: Mastriani si limita a marcarlo di simbolismo negativo per ribadire la sua assoluta contrariet\u00e0 al crimine, alla corruzione e a qualsiasi tipo di ribellione violenta all'ordine provvidenziale. E infatti, Tobia, Pilato e Sciasciariello, che in modo diverso osano ergersi contro il potere divino, si eliminano a vicenda. \nSi pu\u00f2 dire che gli unici due esempi di superamento degli stereotipi nei \"Misteri\" siano Sabato e Cecatiello; entrambi, infatti, sono caratterizzati da una profonda umanit\u00e0. Pur credendo nella provvidenza, Sabato \u00e8 l'unico degli Onesimi a vendicarsi contro i propri oppressori invece di perdonarli, dimostrando quella naturale e giusta rabbia che gli oppressi manifestano nella realt\u00e0; il lettore non pu\u00f2 non schierarsi dalla sua parte quando uccide don Diego Pincho, o quando sfida e uccide in duello il brigante Angelantonio. Sabato \u00e8 il tenebroso eroe romantico, l'esecutore spietato della giustizia divina sugli oppressori, ma \u00e8 proprio la sua rottura del giuramento del perdono a collocarlo dalla parte dei criminali agli occhi dell'autore, poich\u00e9 il giovane cade nelle spire dell'odio, della violenza e del peccato, unendosi ai briganti, uccidendo e bramando l'eredit\u00e0 destinata a Onesimo dal duca Tobia (la somma \u00e8 in realt\u00e0 riservata \u201call'ultimo degli Onesimi\u201d, che di fatto \u00e8 Sabato; ma visto che Sabato \u00e8 fuggito e dato per morto, Tobia crede che l'ultimo degli Onesimi sia l'unico rimasto, ossia Onesimo); tramite Sabato, Mastriani comunica al lettore che egli riconosce che l'oppressione e la sofferenza sfociano logicamente nell'odio e nella rivolta violenta, ma allo stesso tempo condanna questa crudele logica incoraggiando invece la purezza dell'animo, la carit\u00e0, l'istruzione intesa come unica fonte efficace di coscienza sociale, e infine lo spirito di sacrificio nel lavoro, tutte virt\u00f9 che saranno premiate dalla divina provvidenza. Per essersi sottratto a queste virt\u00f9 (utopiche) e per aver preferito invece eliminare le fonti di oppressione in maniera diretta (e realistica), Sabato viene punito, uscendo di scena con una lunga condanna ai lavori forzati.\nQuanto a Cecatiello, fa la sua prima apparizione come un grottesco personaggio dai tratti bestiali riservati ai camorristi, e nel corso del romanzo, vediamo che egli \u00e8 scaltro, opportunista e in grado di mettere a punto piani infallibili. Ma ad 'umanizzarlo', anche agli occhi severi di Mastriani, \u00e8 esclusivamente l'amore paterno: Marta, infatti, costituisce il suo unico riscatto. \u00c8 in onore della sua paternit\u00e0 che Cecatiello fa la carit\u00e0 a un misero mendicante padre di famiglia, \u00e8 per Marta che egli medita ripetutamente di liberarsi dalla schiavit\u00f9 giurata a Pilato e al crimine, e si prende cura dell'ammalata e demente Rosa perch\u00e9 \u00e8 lei ad avergli dato Marta. Tuttavia, Mastriani rimane fedele alla sua visione della vita e della societ\u00e0: Cecatiello resta in fin dei conti un criminale, che per migliorare la propria condizione e quella dei suoi cari agisce con spudorato opportunismo invece di affidarsi a Dio, quindi Mastriani lo punisce, riservandogli addirittura la peggiore delle punizioni, ovvero la perdita dell'amata figlia, sulla cui tomba egli si lascia morire.\nL'opera di Mastriani \u00e8 pervasa dal sentimento religioso e da una visione provvidenzialistica della vita. I personaggi, sia positivi che negativi, sono infatti fortemente idealizzati e visti in una dimensione che va ben oltre il realismo; ci\u00f2 risponde al duplice intento di rendere la vicenda romanzesca pi\u00f9 attraente, comprensibile e consolatoria agli occhi del lettore, e di dare una dimostrazione dell'importanza assoluta della fede cristiana come unica vera salvezza dai mali sociali. \u00c8 la virt\u00f9 il vero mistero dell'opera; essa viene riservata a personaggi ideali, che sopportano una vita di soprusi in un mondo ingiusto senza altro aiuto che non sia quello della fede.\nMa il provvidenzialismo che Mastriani propone a conclusione del suo ciclo di romanzi post-unitari non sta a significare la semplice accettazione dello stato di cose in nome del quieto vivere e della stabilit\u00e0 sociale, poich\u00e9 questo sarebbe impraticabile in una societ\u00e0 dettagliatamente documentata nella sua instabilit\u00e0; la fede non deve dipendere dalla cieca devozione alla Chiesa, n\u00e9 deve essere frutto di superstizione: essa deve essere sinceramente sentita, deve ispirare una lotta alle ingiustizie sociali tenace ma rigorosamente priva di odio e violenza, e spingere l'umile e l'oppresso ad andare avanti e cercare la virt\u00f9 tra il \u201cfango\u201d e gli \u201cobbrobrii\u201d, perch\u00e9 solo cos\u00ec si pu\u00f2 arrivare al riscatto.\nQuesta visione spiega anche la presenza delle lunghe e frequenti digressioni e la crudezza dei dettagli nel descrivere vicende e scenari di miseria, di violenza e di morte: il morboso sensazionalismo ha infatti una finalit\u00e0 morale oltre che estetica, in quanto deve suscitare il rifiuto assoluto del male. E cos\u00ec, Sabato non \u00e8 descritto come l'eroe armato con la spada della giustizia, ma come un feroce assassino il cui coltello affilato trapassa senza piet\u00e0 gli organi di altri esseri umani; la rivolta contadina del 1848 non \u00e8 nient'altro che un inutile spargimento di sangue che costa la vita a degli innocenti, piuttosto che una conseguenza logica dell'oppressione; del brigante e del camorrista si ha l'immagine del bruto e dell'immorale piuttosto che del disperato che sopravvive per vie traverse fino a cadere nel circolo vizioso del crimine; e la bellezza sensuale di Rita non \u00e8 un pregio, ma la condanna alla prostituzione e all'abiezione.\nLa giustizia divina nei \"Misteri di Napoli\" \u00e8 anche l'unico vero elemento risolutore, che premia e punisce: prima che il lettore possa chiedersi dov'\u00e8 la giustizia per la povera Cecilia, vediamo il barone Ciriaco, negli ultimi giorni della sua vita, tormentato da orribili incubi durante i quali invoca il nome della figlia, da lui stesso trascurata e maltrattata, mentre i perfidi fratelli Tobia e Angelo patiscono una morte violenta. Subito prima che Sabato riesca con l'inganno a entrare in casa sua per ucciderlo, don Diego sente una gelida fitta di paura irrazionale, pur non avendo idea di cosa lo aspetta. Allo stesso modo, \u00e8 il timore di Dio a indurre persino il diabolico Tobia a lasciare un'eredit\u00e0 a Onesimo come richiesta di perdono per i mali causati alla sua famiglia.\nLa realt\u00e0 dei \"Misteri\" \u00e8 complessivamente una realt\u00e0 triste e tormentata, a cui Mastriani \u00e8 capace di dare una spiegazione precisa ed esaustiva, ma allo stesso tempo non \u00e8 capace di proporre soluzioni pratiche che non siano quelle esemplificate da Onesimo con il rispetto per i valori tradizionali del proletario e del piccolo-borghese. Non ci si prefigge un'idea di cambiamento radicale, poich\u00e9 ci\u00f2 significherebbe sfociare nella tanto aborrita rivoluzione; quindi, il presunto socialismo di Mastriani \u00e8 pi\u00f9 che altro un socialismo cristiano che, bench\u00e9 sincero e appassionato nella denuncia ai mali della citt\u00e0, esaurisce tale denuncia nella rassegnata e semplicistica esortazione a rendersi conto di questi mali, imparare da essi che la violenza non \u00e8 mai giustificabile, vivere nella pace e, soprattutto, lasciare il destino nelle mani di Dio. In pi\u00f9, assicurare al povero che al ricco \u00e8 negato il perdono divino e, allo stesso tempo, che al duro sacrificio lavorativo Dio provveder\u00e0 con il riscatto da schiavi a proprietari \u00e8 un messaggio che, nel suo risvolto esclusivamente pratico, pu\u00f2 essere letto anche come un invito all'ipocrisia, cio\u00e8 a mantenere la propria umile subalternit\u00e0 finch\u00e9 non si ha l'opportunit\u00e0 di diventare a propria volta padroni; e l'augurio di Onesimo a diventare padroni non capitalisti restando umili come alle origini \u00e8 un sogno irrealizzabile, una promessa mistificatoria, poich\u00e9 l'esistenza di padroni prevede inevitabilmente l'esistenza di subalterni, dunque \u00e8 un concetto fondato sulla differenza sociale e non scindibile da essa.\nQuindi, nei \"Misteri\" non c'\u00e8 niente che si avvicini all'entusiasmo (seppure paternalistico) di Eug\u00e8ne Sue, non c'\u00e8 nessun \"Deus ex machina\" se non la stessa invisibile e intangibile provvidenza divina, e soprattutto, nessuna ambizione politica di fronte alle pecche dell'epoca borbonica e alla disillusione post-unitaria. Si documenta con grande maestria e passione una realt\u00e0 meridionale sofferente, ma, dietro la maschera della filantropia, non si fa nessun affidamento sul vero potenziale umano per migliorarne le condizioni, poich\u00e9 Mastriani sa benissimo che per questo occorre la violenza. Anzi, la lezione generale che l'autore vuole impartire si fonda proprio sulla denuncia e sul rifiuto del furto e dell'omicidio, che sono le soluzioni spesso adottate dai ricchi per accrescere le loro ricchezze, e dai poveri per tentare di stabilire una pi\u00f9 giusta distribuzione dei beni, ma che per l'autore sono la dimostrazione del fallimento degli esseri umani di farsi giustizia da s\u00e9; non a caso, infatti, chi ruba e uccide \u00e8 a sua volta derubato e ucciso. Ai ricchi si raccomanda il timore dell'inesorabile punizione divina, mentre i poveri vengono esortati a non provare a cambiare le cose da soli.\nL'opera dello scrittore napoletano appare, nel suo complesso, non molto 'fiabesca' (fatta eccezione per i particolari pittoreschi e goticheggianti) e, col suo crudo realismo funzionale all'impronta di inchiesta sociale, priva di un lieto fine: giustizia divina o meno, infatti, gli eroi positivi muoiono come quelli negativi, mentre Onesimo e Nazario abbandonano la loro patria, in cui non \u00e8 rimasto loro altro che i ricordi dolorosi, per mettere in atto altrove le avanzate idee non violente e la sensibilit\u00e0 letteraria. Tuttavia, il povero, che nei \"Misteri di Parigi\" di Sue e nei \"Mysteries of London\" di G. W. M. Reynolds \u00e8 subordinato alla munificenza del ricco o alla condanna al crimine, viene qui scardinato da questa dipendenza e visto nella sua importanza in s\u00e9, nella sua dimensione positiva di indispensabile produttore di ricchezze e di esempio di valori puri, e sono proprio queste caratteristiche a spianargli la strada della virt\u00f9; e bench\u00e9 questa impostazione sia comunque carica di un forte idealismo, ha dei riscontri ideologici molto pi\u00f9 efficaci (o, almeno, pi\u00f9 gratificanti) sul lettore popolare, per il quale, se \u00e8 illusorio farsi forza con la fede in Dio, \u00e8 ancora pi\u00f9 illusorio e meno consolatorio affidare la propria sopravvivenza nientemeno che al suo nemico di classe, artefice principale della sua miseria.\nInoltre, i mali di Napoli descritti con tanta cura restano proprio l\u00ec, davanti agli occhi dei lettori. Al di l\u00e0 dell'ideologia provvidenzialistica e della visione disincantata, resta una Napoli consumata dalla povert\u00e0 e dal crimine, in cui \u00e8 negato perfino l'affidamento della questione popolare alla coscienza e alla carit\u00e0 del benestante. E l'immagine di questa citt\u00e0 martoriata \u00e8 tutt'altro che irreale; balza con violenza davanti alle coscienze dei lettori, i quali, anche non trovando soluzioni immediate, cominciano almeno a guardarla meglio e a rifletterci.\nRicezione critica.\nL'opera di Francesco Mastriani \u00e8 ancora oggi pressoch\u00e9 esclusa dal novero delle lettere italiane canoniche: la sua mera appartenenza al genere del feuilleton l'ha sempre aprioristicamente bollata agli occhi della critica come letteratura inferiore, a cui non si pu\u00f2 o non si vuole riconoscere lo statuto di arte vera e propria. La vastissima produzione letteraria di Mastriani e la non indifferente bibliografia critica sono ancora fuori catalogo, quindi di difficile reperibilit\u00e0, e comunque destinate per lo pi\u00f9 all'interesse accademico.\nCiononostante, almeno rispetto a quanto \u00e8 accaduto a Reynolds e ad altri autori di \"city mystery\", l'opera dello scrittore napoletano ha visto una maggiore presa in considerazione da parte della critica contemporanea e successiva, grazie soprattutto alla 'trilogia socialista' degli anni post-unitari: sono i tre romanzi 'sociali', infatti, a dare il via a svariati tentativi, tutti fallimentari, di collocare Mastriani al di fuori degli schemi dell'appendice per avvicinarlo, invece, al verismo e alla letteratura realistica europea. Cos\u00ec, nel 1877, Jessie White Mario, nel suo studio \"La Miseria in Napoli\", accosta Mastriani a Dickens, individuando in entrambi i romanzieri lo stesso impegno nella denuncia, a un tempo realistica e filantropica, dei mali cittadini e della condizione popolare, al fine di suscitare l'attenzione delle classi egemoni.\nLo stesso Mastriani, nel 1878, risponde con risentimento a Francesco De Sanctis, che lo aveva completamente ignorato nella sua trattazione della letteratura partenopea e della scuola del realismo inaugurata in Francia da Emile Zola: Mastriani rivendica per s\u00e9 sia l'assoluta predominanza letteraria nell'area napoletana, sia la vera primogenitura del romanzo realista. Ma tutti i critici, passati e presenti, finiscono per concordare circa l'impossibilit\u00e0 di collocare Mastriani nel genere del realismo e del naturalismo, poich\u00e9 gli squarci di cronaca e di realismo presenti nelle sue opere sono comunque subordinati all'immaginazione romanzesca predominante, e quindi si distaccano completamente dai prerequisiti ideologici delle suddette correnti letterarie. A chiarire per primo questo problema, riconoscendo l'inesauribile fantasia di Mastriani come pregio a prescindere da qualsiasi tentativo di confronto con scrittori pi\u00f9 famosi, \u00e8 Federigo Verdinois, in un saggio del 1882 intitolato \"Profili letterari napoletani\".\nSin dalla pubblicazione dei \"Misteri\", e ancora alla fine del secolo, \u00e8 per lo pi\u00f9 diffusa l'immagine di Mastriani come portavoce del popolo napoletano, delle storture delle classi sociali, della malvagit\u00e0 dei ricchi e della piet\u00e0 per i poveri. \u00c8 questa l'immagine che permane nel suo pubblico, il quale si riconosce nelle sue opere 'socialiste' e in particolare nei \"Misteri\", in quanto vi ritrova le care vecchie strutture narrative e tematiche del feuilleton francese arricchite dal nuovo impegno sia nel tracciare un profilo della triste realt\u00e0 sociale di Napoli, sia nell'immergere in quella stessa realt\u00e0 una componente consolatoria.\nTra la fine dell'Ottocento e l'inizio del Novecento Mastriani continua a godere di grande successo presso il pubblico popolare, tant'\u00e8 vero che assume la fama di cantastorie, creatore di personaggi ideali con cui i lettori dei ceti bassi condividono la sete di giustizia e l'aspirazione al miglioramento sociale. Nel frattempo i critici tacciono, finch\u00e9 questo silenzio \u00e8 rotto da un breve ma significativo passo scritto nel 1909 da Benedetto Croce, che per primo riconosce i meriti di Mastriani proprio all'interno del genere d'appendice e nell'ambito della cultura partenopea. Allo scritto di Croce si ispira la prima monografia su Mastriani, scritta nel 1914 da Gina Algranati, la quale tuttavia non presenta l'atteggiamento equilibrato di Croce e si lascia andare per lo pi\u00f9 ai toni sarcastici e sprezzanti verso la qualit\u00e0 letteraria di Mastriani come romanziere popolare, definendo i suoi \"Misteri\" un \"intruglio enorme\" e i personaggi \"incompleti perch\u00e9 unilaterali\".\nDunque, si cerca ancora di stabilire le differenze tra ci\u00f2 che \u00e8 considerato arte e ci\u00f2 che non lo \u00e8; tuttavia, a fare un altro tentativo di uscire da questo schema di giudizio \u00e8 Luigi Russo, il quale, in un saggio del 1923, riconosce in Mastriani un originale valore artistico proprio in quanto scrittore di romanzi d'appendice che per\u00f2 si differenzia da questa tradizione per il ritratto, doloroso ma genuino, della realt\u00e0 popolare di Napoli: sono proprio le caratteristiche che allontanano Mastriani dalla qualit\u00e0 artistica (idealizzazione, artificiosit\u00e0, regionalismo) a essere viste come tratti specifici della sua produzione letteraria e quindi degni di attenzione. \nMa, perch\u00e9 questi nuovi criteri di analisi vengano utilizzati, bisogna attendere il secondo dopoguerra, che vede l'affermazione definitiva della societ\u00e0 di massa e, di conseguenza, un inarrestabile processo di democratizzazione della cultura. Solo in questo periodo vengono pubblicati i \"Quaderni del carcere\" di Antonio Gramsci, che gi\u00e0 all'inizio degli anni Trenta aveva tracciato quello che ancora oggi \u00e8 il pi\u00f9 esaustivo profilo del romanzo popolare, di cui viene riconosciuta l'importanza presso i ceti popolari proprio per la capacit\u00e0 di arrivare a questi strati sociali con una funzione di educatore alla coscienza nazionale e, allo stesso tempo, di compensatore fantastico ai mali della vita quotidiana; dallo studio gramsciano si traggono gli spunti per un nuovo approccio critico al romanzo d'appendice e a Mastriani. Si verifica quindi un fiorire di studi sul romanzo d'appendice, nei quali non manca mai una lettura dei \"Misteri di Napoli\"; il primo volume interamente dedicato all'attivit\u00e0 giornalistica e letteraria di Mastriani \u00e8 pubblicato nel 1987 da Antonio Di Filippo (\"Lo scacco e la ragione: gruppi intellettuali, giornali e romanzi nella Napoli dell'Ottocento. Mastriani\", 1987), ed \u00e8 seguito dai due validissimi studi di Tommaso Scappaticci (\"Il romanzo d'appendice e la critica. Francesco Mastriani\", 1990, e \"Tra orrore gotico e impegno sociale. La narrativa di Francesco Mastriani\", 1992); infine, nel 2012, Patrizia Bottoni discute all'Universit\u00e0 di Toronto la sua tesi di dottorato intitolata \"Il romanzo gotico di Francesco Mastriani\". Tuttavia, si tratta di studi scaturiti dall'interesse verso una corrente letteraria alternativa, che non ha ancora innalzato il Mastriani dal suo status di scrittore 'minore'."}
{"id": "640273", "revid": "1272592", "url": "https://it.wikipedia.org/wiki?curid=640273", "title": "L'ostile ospedale", "text": "L'ostile ospedale (\"The Hostile Hospital\") \u00e8 l'ottavo libro della serie Una serie di sfortunati eventi, scritta da Lemony Snicket.\nLa trama.\nAll'inizio di questo episodio della serie i fratelli Baudelaire, fuggiti dalla polizia (nel libro \"Il vile villaggio\"), si ritrovano in un luogo sperduto dove l'unico edificio presente \u00e8 un negozio chiamato Emporio Ultima Chance. Non sapendo cos'altro fare i Baudelaire vi entrano ed incontrano un gentile negoziante che offre loro una colazione e gli permette di spedire un telegramma al signor Poe per chiedergli aiuto. Il negoziante consiglia ai ragazzi di stare attenti poich\u00e9 vi sono dei pericolosi assassini in circolazione, ma afferma di non aver ancora letto il giornale \"Daily Punctilio\" del giorno dove sono segnalati i nomi dei criminali. Informa inoltre i fratelli che un gruppo di Volontari Festaioli si trova nei pressi del negozio. Mentre i ragazzi telegrafano il negoziante riceve il quotidiano e scopre che i famosi assassini altri non sono che i tre orfani. Inseguiti dunque dal negoziante i fratelli sono costretti alla fuga e visto il camion dei Volontari, pensando che questi possano essere legati a V.F., vi si nascondono. Incontrano quindi i Volontari, che scambiano i Baudelaire per altri Volontari come loro, e li accolgono festosamente. Chiedono ai Volontari se per caso non conoscono Jacques Snicket, ma questi affermano che non conoscono i veri nomi dei loro compagni e che chiamano tutti \"fratello\" o \"sorella\". Spiegano inoltre che non leggono mai i giornali, specialmente il Daily Punctilio.\nTranquillizzati i ragazzi giungono all'Ospedale Heimlich, dove i Volontari sono incaricati di alleviare i mali dei pazienti con stupidi canti e palloncini rossi a forma di cuore. Appena arrivati i ragazzi notano una cosa strana: una met\u00e0 dell'ospedale \u00e8 costruita mentre l'altra met\u00e0 \u00e8 costituita solo dalle fondamenta.\nMescolandosi ai medici dell'ospedale i fratelli ottengono un posto di lavoro come assistenti di Hal che lavora nei sotterranei dell'edificio archiviando le pratiche. Hal dice loro di averli gi\u00e0 visti e che c'\u00e8 qualcosa su di loro circa l'incendio Snicket, ma si rifiuta categoricamente di mostrare la pratica ai ragazzi o anche solo di cercarla.\nDurante la notte i ragazzi, non avendo altro posto dove dormire, si rifugiano nella parte inconclusa dell'edificio e dando un'occhiata ai taccuini dei trigemini Pantano scoprono che effettivamente esiste una Pratica Snicket.\nGrazie all'ingegno di Violet Baudelaire, i ragazzi scambiano le chiavi di Hal (che permettono di accedere alla stanza dove sono conservate le pratiche) con delle chiavi finte che Hal non riconosce per tali in quanto quasi cieco. Trovano quindi la pratica, ma scoprono che c'\u00e8 solo l'ultima pagina (la 13) poich\u00e9 le altre sono state sequestrate dalle autorit\u00e0.\nNella pagina si dice:\nSconvolti i ragazzi comprendono che uno dei loro genitori probabilmente \u00e8 ancora vivo, ma questo momento di gioia viene interrotto dall'arrivo di Esm\u00e9 Squalor, che travestita da chirurgo li insegue usando come armi delle scarpe con delle lame al posto dei tacchi a spillo. Sunny e Klaus riescono a fuggire, ma Violet viene catturata.\nIl Conte Olaf, avendo preso il posto della direttrice del Reparto Risorse Umane con il nome di Mattathias, informa tramite un altoparlante le persone dell'ospedale che gli assassini Sunny e Klaus sono nell'edificio e comunica che a breve una paziente sarebbe stata operata pubblicamente con un'operazione chiamata craniectomia ed i ragazzi capiscono con orrore che la paziente sar\u00e0 Violet e che Olaf la vuole uccidere tagliandole il cervello.\nAvendo paura di essere scoperti i due fratelli si nascondono in uno sgabuzzino dove trovano dei camici da chirurgo. Comprendono che il Conte Olaf ha anagrammato il nome \"Violet Baudelaire\" per nascondere la ragazza tra i pazienti. Grazie all'aiuto di pastine fatte a forma di lettere dell'alfabeto e di una lista dei pazienti dell'ospedale (che ottengono dai Volontari Festaioli), fanno gli anagrammi di tutti i nomi dei malati scoprendo che il nome di Violet \u00e8 stato anagrammato in \"Laura V. Bleediotie\". Mascherandosi da chirurghi i fratelli vengono scambiati da Esm\u00e9 per le donne incipriate, altre complici di Olaf; la donna d\u00e0 loro un affilato coltello e li conduce nella sala operatoria. Qui si accorgono che una folla di persone \u00e8 giunta ad assistere all'intervento ed incontrano l'Uomo calvo e l'uomo con gli uncini, che li esortano a compiere l'operazione, ma Klaus prende tempo raccontando la storia del coltello.\nKlaus tenta quindi di svegliare la sorella (che \u00e8 stata drogata) sfiorandola con un coltello, mentre Sunny la morde. Vengono per\u00f2 scoperti da Esm\u00e9 e da Hal e vengono coperti di insulti ed inseguiti. Fuggono trasportando la sorella, ancora semi-cosciente, sulla barella provvista di ruote. L'ospedale va per\u00f2 in fiamme e durante l'incendio i ragazzi riescono a distrarre i presenti ed a scappare fingendo una chiamata dell'altoparlante nella quale informano tutti che i Baudelaire sono stati catturati. Per\u00f2 l'uomo che non sembra n\u00e9 uomo n\u00e9 donna rimane imprigionato all'interno dell'ospedale in fiamme e perde cos\u00ec la vita.\nNon trovando altra via di fuga i Baudelaire si nascondono nel bagagliaio della macchina del Conte Olaf.\nGli anagrammi.\nLa lista dei pazienti che Klaus e Sunny ottengono dai Volontari Festaioli contiene diversi anagrammi di personaggi della serie, persone reali e altre frasi pertinenti:"}
{"id": "640275", "revid": "729019", "url": "https://it.wikipedia.org/wiki?curid=640275", "title": "Mk VIII Challenger", "text": "Il carro armato incrociatore Cruiser Mk VIII Challenger \"(A30)\" derivato direttamente dal carro Mk VIII Cromwell con lo scopo specifico di fornire un sostegno di fuoco controcarri con un'arma pi\u00f9 potente di quella del mezzo originario.\nPertanto come armamento principale fu scelto un cannone Ordnance, Q.F. 17 pounder, da 76 mm. Il Challenger fu costruito in un numero limitato di esemplari a causa sia delle difficolt\u00e0 di produrre gli scafi (le priorit\u00e0 andavano al Cromwell standard) sia all'inizio della produzione dello Sherman Firefly che aveva la stessa bocca da fuoco.\nStoria.\nIl veicolo venne approntato assai presto, con il prototipo completato nel marzo 1942, addirittura in tempo per affrontare, se necessario, subito il Tiger. Ma questo non si verific\u00f2, perch\u00e9 il carro manifest\u00f2 numerosi problemi. Anche i veicoli di prima linea allora presenti (i Mk VI Crusader, per esempio), ne avevano, ma mettere in linea un nuovo mezzo ancora non ben messo a punto si dimostr\u00f2 una scelta assai impopolare e non venne fatta. Le sospensioni erano ancora del vecchio tipo, inadatte a sostenere un aumento di peso tanto consistente.\nIl sistema di brandeggio era troppo lento per la torre ed il pesante cannone, la corazza dovette essere ridotta rispetto al prototipo, anche se oscillava tra i 20 e i 102 mm, valori rispettabili anche se privi della necessaria inclinazione. Il motore Meteor faceva egregiamente il suo lavoro, anche se il mezzo era decisamente pi\u00f9 lento del Cromwell.\nMalgrado tutto, mentre i reparti di prima linea erano costretti ad adottare i carri M3 Grant, il Challenger era un veicolo di ben altre qualit\u00e0 e venne deciso di porlo, alla fine, in produzione.\nIl Challenger, nonostante il suo alto centro di gravit\u00e0, che ne riduceva la stabilit\u00e0 laterale, era apprezzato dai carristi ed era leggermente pi\u00f9 veloce e agile dello Sherman Firefly che aveva un armamento equivalente. Il progetto del Firefly, inizialmente pensato come un ripiego rispetto al Challenger, si dimostr\u00f2 pi\u00f9 facile da costruire, quindi la produzione del Challenger fu arrestata a circa 200 esemplari.\nSviluppo e tecnica.\nUna volta selezionati lo scafo e l'armamento principale, fu necessario effettuare una serie di modifiche aumentando il volume della torretta e, di conseguenza, allargando e allungando lo scafo. L'aumento di volume della torretta, fatto in larga misura con una struttura molto pi\u00f9 alta di quella installata sul Cromwell, permise di aggiungere all'equipaggio un secondo caricatore, necessario a maneggiare i proiettili per il 17 libbre.\nLo scafo fu allungato e, per conservare la pressione al suolo, fu aggiunto un ulteriore rullo alle sospensioni Christie. Oltre che essere allungato, lo scafo venne anche allargato, per ospitare un anello della torretta pi\u00f9 largo e quindi idoneo per ospitare il cannone.\nPer lo stoccaggio delle granate per il 17 libbre, pi\u00f9 lunghi di quelli per il 75\u00a0mm del Cromwell, fu necessario eliminare la mitragliatrice a prua dello scafo.\nAnche cos\u00ec il totale stivato era di 42 proietti, molto pochi per le esigenze dei carri dell'epoca, privi di sistemi di puntamento veramente efficienti.\nIn genere questi carri venivano assegnati alle unit\u00e0 che operavano con i Cromwell per semplificare la logistica e la manutenzione dei mezzi, e fornire appoggio di fuoco a lungo raggio. Ma vi erano problemi: la corazza, per quanto massiccia, non impediva alla torretta, alta e priva di pareti inclinate, di essere un facile bersaglio per gli artiglieri nemici. La mobilit\u00e0 non riusciva a sua volta a stare al livello dei pi\u00f9 mobili fratelli 'minori', con lo stesso motore ma molto pi\u00f9 leggeri.\nEvoluzione.\nPer un modello migliorato del carro, noto come Challenger II, munito di una torre pi\u00f9 bassa, non si and\u00f2 oltre lo stadio di prototipo.\nL'unica altra variante del Challenger fu il cacciacarri Avenger, con torretta aperta ed armato sempre con il cannone da 17 libbre. Dato che le priorit\u00e0 della Vauxhall Motors erano per la costruzione dei carri Comet, questi veicoli furono disponibili solo dopo la fine della Seconda guerra mondiale, i 250 che furono costruiti operarono con la BAOR (British Army of the Rhine) in Germania nel dopoguerra."}
{"id": "640277", "revid": "729019", "url": "https://it.wikipedia.org/wiki?curid=640277", "title": "Cruiser Mk III", "text": "Il Cruiser Mk III, denominato A13 Mk I dallo stato maggiore imperiale britannico, \u00e8 stato un carro armato incrociatore del British Army nelle prime fasi della seconda guerra mondiale. La progettazione risaliva al 1936-1937 e al tentativo di copiare e utilizzare su larga scala un mezzo corazzato dotato delle sospensioni Christie, pi\u00f9 efficaci di quelle concepite dai britannici per i primi blindati incrociatore.\nIl Mk III riprese la torretta del Cruiser Mk I armata con un cannone semiautomatico da 40\u00a0mm, era spinto da un motore aeronautico Liberty prodotto su licenza e poteva arrivare a circa 50\u00a0km/h in condizioni ottimali, ma era protetto da una corazzatura sottile e, sul campo, dette prova di notevole inaffidabilit\u00e0. Combatt\u00e9 nel corso della campagna di Francia nel 1940 senza mettersi in luce e piccoli gruppi di esemplari furono schierati anche nel teatro di guerra libico, sembra di nuovo con mediocri risultati. Fu ritirato dal servizio nel 1941, rimpiazzato dal successore Mk IV e dai mezzi forniti dagli Stati Uniti d'America.\nStoria.\nSviluppo.\nNel 1934 lo Stato maggiore imperiale britannico aveva dato avvio a una nuova serie di carri armati detti \"incrociatore\", che dovevano essere caratterizzati da una buona velocit\u00e0 e da discreto armamento, allo scopo di sfruttare penetrazioni del fronte avversario e colpire i centri nevralgici nelle retrovie. Il Cruiser Mk I e il Cruiser Mk II, per\u00f2, dimostrarono di essere macchine eccessivamente fragili, con motori sottopotenziati, una corazzatura sottile e diverse altri difetti tecnici; furono pertanto ordinati lotti limitati di esemplari per affinare il concetto. Nel 1936 una missione militare britannica assist\u00e9 poco fuori Kiev alle manovre campali dell'Armata Rossa e i suoi membri rimasero impressionati soprattutto dai carri armati BT, al punto che il tenente colonnello Giffard Le Quesne Martel (membro della missione e responsabile della meccanizzazione nell'esercito britannico) caldeggi\u00f2 l'adozione del treno di rotolamento sovietico, una copia della sospensione Christie: si trattava di un'invenzione dell'ingegnere statunitense J. Walter Christie, risalente agli anni venti ma affidabile specie in campo aperto. Nel corso dello stesso anno il governo britannico incaric\u00f2 la Morris Commercial Cars di prendere contatti con l'ingegner Christie e la ditta riusc\u00ec in breve ad acquistare uno dei carri armati Christie originali ancorch\u00e9 privo di torretta, cui fu data la designazione di A13E1.\nIl veicolo arriv\u00f2 nel Regno Unito il 7 novembre 1936 e fu attentamente studiato dai militari e dal personale tecnico della Morris: fu deciso di allargare e allungare lo scafo, di riutilizzare la torretta del Cruiser Mk I equipaggiata con un pezzo da 40\u00a0mm (ma con una pi\u00f9 spaziosa cupola per il capocarro) e di mantenere le sospensioni, che riconfermarono la propria efficacia. Modifiche minori furono apportate alla trasmissione e alla frizione. Intanto la Morris aveva provveduto a istituire un'azienda sussidiaria per la branca degli armamenti, la Nuffield Mechanization and Aero Ltd., che si occup\u00f2 di assemblare due prototipi, indicati come A13E2 e A13E3 e ordinati alla fine del 1936. Il primo veicolo fu consegnato nell'ottobre 1937 e immediatamente sottoposto a collaudi, durante i quali fu raggiunta una velocit\u00e0 di ben 56\u00a0km/h; fu una prestazione eccessiva che caus\u00f2 vari problemi meccanici e di governabilit\u00e0. L'A13E3, perci\u00f2, ebbe il propulsore tarato su una velocit\u00e0 massima di circa 48\u00a0km/h e mont\u00f2 cingoli con maglie pi\u00f9 corte, accorgimenti che ridussero le probabilit\u00e0 di scingolamento e di beccheggio in marcia. In generale, per\u00f2, fu lamentata una modesta affidabilit\u00e0 meccanica dei due prototipi stante anche il peso superiore a quello del Cruiser Mk II, che metteva sotto sforzo il motore e le sospensioni.\nProduzione.\nLa pressante necessit\u00e0 di mezzi corazzati moderni convinse lo stato maggiore imperiale a passare sopra i difetti rilevati nell'A13 e, sullo scorcio del 1937, invi\u00f2 alla Nuffield Mechanization and Aero Ltd. un ordine per cinquanta esemplari, aumentato a sessantacinque nel gennaio 1938. Nel dicembre dello stesso anno cominciarono le consegne ai reparti e la commessa fu completata entro la fine dell'estate 1939, in concomitanza con l'inizio della seconda guerra mondiale. Solo una fonte dice che la produzione si ferm\u00f2 nel 1941.\nImpiego operativo.\nI Mk III furono concentrati nei reggimenti corazzati della 1st Armoured Division, organizzata alla fine del 1937 e inviata in Francia nel maggio 1940. Uno di questi reggimenti sbarc\u00f2 a Calais e combatt\u00e9 nella regione circostante contro le Panzer-Division, perdendo rapidamente tutta la componente corazzata. Il resto della divisione approd\u00f2 a Cherbourg e si port\u00f2 a inizio giugno sulla nuova linea del fronte lungo la Somme, peraltro isolato dal resto del BEF gi\u00e0 tagliato fuori attorno Dunkerque: i Mk III contribuirono a un limitato contrattacco nelle prime fasi dell Fall Rot tedesco, dopodich\u00e9 si unirono alla rovinosa ritirata anglo-francese. I pochi mezzi che riuscirono a riguadagnare Cherbourg furono lasciati l\u00ec nel corso della rapida evacuazione via mare, avvenuta a met\u00e0 giugno. Gli equipaggi e gli ufficiali criticarono nei rapporti la debolezza dei cingoli, troppo sottili, con battistrada liscio e facili a uscire dalla gola delle ruote; anche la cupola sul tetto della torre si dimostr\u00f2 mal progettata e, se colpita, tendeva a schizzare via con conseguenze letali per il comandante.\nUn gruppo di Mk III, il cui numero preciso non \u00e8 noto, faceva parte del 2nd Royal Tank Regiment, dipendente dalla 7th Armoured Brigade schierata nel protettorato d'Egitto nel settembre 1940. Quando i britannici lanciarono l'operazione Compass a dicembre, per respingere la 10\u00aa Armata italiana, pare che lasciarono in seconda linea i Mk III. Nel contesto dell'operazione Crusader (novembre 1941) la 7th Armoured Brigade era composta per met\u00e0 da carri armati incrociatore, quasi tutti Cruiser Mk IV e alcuni superstiti Mk III che furono subito dopo rimossi dal servizio attivo.\nUna sola fonte ne riporta uno sporadico impiego nel corso della campagna di Grecia, tra il marzo e l'aprile 1941.\nTecnica.\nIl Cruiser Mk III era lungo 6,02 metri (30 centimetri in pi\u00f9 del carro armato Christie), largo 2,54 metri (14 centimetri in pi\u00f9 del Christie) e alto 2,59 metri. Il peso in ordine di combattimento era di 14,25 tonnellate.\nIl mezzo poggiava su un treno di rotolamento tipo Christie, formato da quattro grandi ruote portanti distanziate, una ruota di rinvio anteriore e una motrice posteriore, scelta tecnica gi\u00e0 adottata sui precedenti Mk I e II; non v'era alcun rullo superiore e ogni ruota era servita da braccia snodate vincolate a una grossa molla elicoidale: le sospensioni erano interne. I cingoli erano larghi 306\u00a0mm. Nel vano posteriore dello scafo era sistemato il motore, un Liberty L-12 a dodici cilindri a V, cilindrata di circa \u00a0cm\u00b3 di derivazione statunitense, originariamente pensato per gli aeroplani. L'apparato fu prodotto su licenza dalla Nuffield, era alimentato a benzina e sviluppava una potenza di 340\u00a0hp a giri al minuto; consentiva al Mark III di raggiungere la velocit\u00e0 massima di 48\u00a0km/h su strada asfaltata e di circa 39\u00a0km/h mentre su terreni non preparati. L'avviamento era elettrico oppure mediante aria compressa. L'autonomia su strada ammontava a 140 chilometri.\nIn torretta era concentrato l'armamento. La dotazione principale era un cannone Ordnance QF 2 lb da 40\u00a0mm L/52, capace di mettere fuori uso la gran parte dei mezzi corazzati coevi. Coassiale al pezzo si trovava una mitragliatrice Vickers da 7,7\u00a0mm raffreddata ad aria. Il veicolo aveva spazio interno sufficiente per trasportare ottantasette granate e cartucce. Una fonte parla di due mitragliatrici Vickers, senza tuttavia specificarne l'esatta installazione. In torretta sedevano tre dei quattro membri dell'equipaggio: comandante, cannoniere e caricatore, mentre il pilota si trovava nel vano anteriore dello scafo e guidava il mezzo mediante leve direzionali e il sistema frizione-freno. In ottemperanza al ruolo previsto, il Mk III sacrificava la corazzatura per puntare tutto su velocit\u00e0 e armamento; pertanto lo spessore massimo di 14\u00a0mm era riscontrabile solo sul lato anteriore di torretta e scafo. Il fondo era protetto solo da lastre spesse 6\u00a0mm e non sono note le misure delle altre protezioni.\nVarianti.\nGi\u00e0 nella rifinitura dei progetti del Cruiser III la scarsa corazzatura era stata criticata. Pertanto, in corso di produzione, la Nuffield assembl\u00f2 un Mk III con corazzature aggiuntive sul lato frontale e il nuovo mezzo fu battezzato Cruiser Mk IV; lo stato maggiore generale lo indic\u00f2 come A13 Mk II. In seguito fu oggetto di modifiche minori e divenne il pi\u00f9 prolifico dei carri armati incrociatore di prima generazione."}
{"id": "640278", "revid": "1610933", "url": "https://it.wikipedia.org/wiki?curid=640278", "title": "Beccaccia di mare", "text": "la beccaccia di marev combatte a becchate con il cavaliere d italia"}
{"id": "640279", "revid": "1793900", "url": "https://it.wikipedia.org/wiki?curid=640279", "title": "Montross", "text": "Montross \u00e8 un comune degli Stati Uniti d'America, situato nello Stato della Virginia, nella contea di Westmoreland, della quale \u00e8 il capoluogo."}
{"id": "640280", "revid": "1318658", "url": "https://it.wikipedia.org/wiki?curid=640280", "title": "Monastero delle Grotte di Kiev", "text": "Il monastero delle grotte di Kiev ( ), \u00e8 un antico monastero, fondato nel 1051 dai monaci Antonio e Teodosio, sito sul monte Berestov non lontano dalla capitale ucraina. Diventato un luogo di culto sempre pi\u00f9 importante nel medioevo, ospita la residenza del Metropolita di Kiev, la guida spirituale della Chiesa ortodossa ucraina.\nIl nome.\nIl monastero \u00e8 stato cos\u00ec chiamato avendo riguardo delle condizioni fisiche e morfologiche del luogo in cui era sorto: la parola \"pe\u010dera\" indica in lingua antico slava il termine \"grotta\" mentre \"lavra\" \u00e8 usata per indicare i monasteri ortodossi che ricoprono un particolare ruolo nella chiesa ortodossa.\nFondazione del monastero.\nNonostante il cristianesimo fosse penetrato nella Rus' di Kiev soltanto nel decimo secolo, dal regno del principe Vladimir I di Kiev in poi furono erette un gran numero di chiese e di edifici sacri tanto che Ditmaro di Merseburgo, visitando la capitale nel 1018, disse che il loro numero nella sola Kiev superava le trecento unit\u00e0.\nSolo 33 anni dopo ebbe inizio la formazione del monastero di Pe\u010derska Lavra, che gi\u00e0 alla fine del XII secolo diverr\u00e0 un luogo di culto di primaria importanza in tutta la Russia. Fondato fuori dalle mura di Kiev, nel corso dei secoli il monastero sarebbe stato inglobato nella citt\u00e0 vera e propria. La storia della fondazione del monastero ci \u00e8 fornita dalla Vita di San Teodosio, scritta da San Nestor, che nel descrivere la vita del santo e delle sue opere ci d\u00e0 un quadro ricco di dettagli sulla fondazione e sulla conformazione del monastero, di cui egli stesso era diacono. Dalle sue opere apprendiamo che colui che per primo usufru\u00ec delle grotte sul Berestov fu Sant'Ilarione, all'epoca prete a Kiev, il quale, prima di essere nominato metropolita, cercando un posto dove praticare ascesi nei pressi di Kiev, trov\u00f2 una piccola grotta, la allarg\u00f2 un poco e vi rimase per lungo tempo, recitando salmi e pregando.\nAlcuni anni dopo Antonio, un monaco eremita nato nei pressi di \u010cernihiv si stabil\u00ec nella stessa caverna e fond\u00f2 con i primi suoi adepti, tra i quali ricordiamo Teodosio, Barlaam e Nikon, il primo nucleo del monastero. \nCon la rapida crescita del numero dei monaci, si manifest\u00f2 l'urgenza di nominare un Padre Superiore che potesse reggerlo: Antonio, cosciente di questa necessit\u00e0 ma non volendo assurgere a questo ruolo, nomin\u00f2 Barlaam a tale carica e successivamente, quando quest'ultimo fu nominato vescovo, l'incarico di dirigere e rappresentare il Lavra pass\u00f2 a Teodosio. Sotto la direzione di quest'ultimo il monastero, fino ad allora costituito da una serie di grotte unite fra di loro, venne significativamente ampliato strutturalmente. Per tale ragione Teodosio viene comunemente ritenuto cofondatore del monastero.\nCostru\u00ec infatti nuove celle, una cattedrale e altri edifici destinati ai lavori dei monaci, quali, ad esempio, la pittura delle icone sacre. Teodosio cre\u00f2 nuove regole monastiche e nuovi cori religiosi. Nell'ultima decade dell'XI secolo il numero dei monaci super\u00f2 il centinaio.\nLa cattedrale.\nNei primi anni della sua esistenza il monastero era formato da chiese, cappelle e celle costruite in legno, ma gi\u00e0 nel 1073 si iniziarono i lavori per la costruzione di una cattedrale in pietra, che terminarono nel 1089.\nIl Patericorn delle grotte di Kiev, raccolta di avvenimenti leggendari compilata nei primi anni del XIII secolo dal Vescovo Simone, narra che il sito dove sarebbe dovuta sorgere la cattedrale sarebbe stato indicato dallo stesso Dio ai monaci, che in seguito avrebbero dedicato la Chiesa all'Assunzione della Vergine. Oltre a questo evento il Patericorn, fornendoci racconti di numerosi miracoli, ci offre un prezioso resoconto della storia di Pe\u010derska Lavra, reso da un uomo di chiesa che, prima di diventare vescovo a Kiev, era stato monaco del monastero. Dall'opera veniamo infatti a conoscenza che numerosi greci erano stati ingaggiati per costruire la cattedrale, che dalla stessa Grecia era stata portata un'icona della Vergine ritenuta miracolosa, che la cattedrale era originariamente decorata con affreschi e mosaici e che sovrastava il paesaggio circostante come un blocco monolitico sorto dalla natura stessa.\nIl sito dove la cattedrale \u00e8 posizionata sembra infatti essere stato scelto attentamente per ingenerare nello spettatore una sensazione di maestosit\u00e0.\nSfortunatamente questo luogo \u00e8 stato distrutto nel 1941 poco dopo l'occupazione di Kiev da parte delle truppe naziste ed \u00e8 ora in atto un progetto finanziato dallo stato ucraino per far tornare la Cattedrale dell'Assunzione al suo antico splendore. \u00c8 un punto oggetto di discussione chi si sia reso responsabile della distruzione, fonti attestano il ruolo della NKVD sovietica che mino' il complesso mentre Kiev veniva abbandonata di fronte all'avanzata tedesca\nLa crescita del monastero.\nDalle sue umili origini il Pe\u010derska Lavra crebbe presto fino ad occupare una vasta area collinare. Circondato originariamente solo da uno steccato in legno, nel medioevo svolse pi\u00f9 volte, per la sua posizione sopraelevata e per la morfologia del territorio che lo vedeva protetto sul lato che dava sul Dniepr, il ruolo di fortezza e per questa sua funzione fu circondato da mura di pietra e da torri d'osservazione.\nOltre a questo ruolo il monastero fu utilizzato anche come deposito per oggetti di grande valore e, nel corso degli anni, acquis\u00ec nuove funzioni quali quelle di scuola, ospedale e centro di carit\u00e0 che offriva rifugio alle persone che fuggivano da nemici e carestie. Inoltre form\u00f2 al proprio interno storici, cronisti e pittori di icone, alcuni dei quali raggiunsero una fama che oltrepass\u00f2 le terre abitate dai popoli slavi.\nDentro le loro mura fortificate, al riparo dei pericoli del mondo esterno, i monaci costruirono chiese di grande bellezza ed eleganza che, con le loro cupole dorate, hanno, fin dal medioevo, attirato pellegrini da tutta la Russia. \nAnche le invasioni mongoliche, che secondo i cronisti dell'epoca avrebbero ridotto l'intera Ucraina a cumuli di macerie, pur danneggiando la Lavra non riuscirono a distruggerlo completamente. Anche se non ci sono cronache che ci raccontano dettagliatamente l'assedio delle truppe tartare al monastero, sappiamo da alcune fonti che questo fu lungo e che i mongoli riuscirono con non poche fatiche a sopraffare le difese del luogo sacro.\nApogeo e declino.\nIl XVII e il XVIII secolo furono periodi di grande rinnovamento per il monastero, che si espanse fino a raggiungere le dimensioni odierne, includendo in s\u00e9 stesso le pi\u00f9 significative rappresentazioni della pittura e dell'architettura barocca e rococ\u00f2.\nIl Lavra in questi secoli fu dotato della prima pressa da stampa dell'Ucraina centro-orientale, che consent\u00ec ai monaci di produrre libri in grande quantit\u00e0 e di grande pregio che, con la loro diffusione, contribuirono alla creazione della prima universit\u00e0 est europea, quella di Kiev.\nOggi, dopo aver perso la sua cattedrale e dopo aver vissuto un periodo di crisi durante il periodo sovietico, nel quale molte delle sue attivit\u00e0 furono chiuse, il Pe\u010derska Lavra ospita una serie di importanti musei, tra i quali il Museo dei tesori storici, quello del libro e quello delle arti decorative ucraine.\nNel 1990 \u00e8 stato dichiarato dall'UNESCO patrimonio dell'umanit\u00e0."}
{"id": "640283", "revid": "1610933", "url": "https://it.wikipedia.org/wiki?curid=640283", "title": "Bigia padovana", "text": ""}
{"id": "640293", "revid": "599013", "url": "https://it.wikipedia.org/wiki?curid=640293", "title": "Giuseppe Zaniboni", "text": "Carriera.\nCresciuto calcisticamente nelle giovanili della , fece il suo esordio in Serie B nelle file dell' che lo acquist\u00f2 nella stagione 1968-1969. In quello stesso anno indoss\u00f2 la maglia azzurra giocando nella nazionale Under-21 e nella rappresentativa olimpica sotto la guida di Azeglio Vicini.\nLo acquist\u00f2 la nel 1970-1971, con cui disput\u00f2 solo 3 partite \nL'anno dopo ebbe una breve parentesi al per riprendere confidenza con l'attivit\u00e0 agonistica. Segu\u00ec il ritorno alla Juventus dove vinse formalmente lo scudetto del 1972-1973, senza tuttavia totalizzare presenze in campionato; ne mise a referto invece 4 in Coppa Italia. Ceduto nell'annata 1973-1974 al , rimase qui per un lustro salvo una parentesi al .\nConcluse l'attivit\u00e0 agonistica nel , in Serie C1, per proseguire a livello dilettantistico."}
{"id": "640295", "revid": "2207827", "url": "https://it.wikipedia.org/wiki?curid=640295", "title": "Alberico da Settefrati", "text": "Biografia.\nCome racconta Pietro Diacono nel \"Chronicon Casinense,\" nacque da famiglia nobile nel castello di Settefrati, nella Valle di Comino, attorno al 1100. All'et\u00e0 di 10 anni era rimasto privo di coscienza per nove giorni e nove notti, a causa di una malattia. In questo stato di incoscienza ebbe una visione in cui visit\u00f2 l'Inferno e il Paradiso. Entr\u00f2 quindi nel monastero benedettino di Monte Cassino, dove fu accolto da Gerardo (abate tra il 1111 e il 1123) e condusse una vita da monaco esemplare, caratterizzata ad contrizione e umilt\u00e0. Qui raccont\u00f2 la sua visione al monaco Guido che la trascrisse, apportandovi qualche ritocco e qualche aggiunta. Col passare del tempo il racconto sub\u00ec diverse modifiche anche arbitrarie, cosicch\u00e9 lo stesso Alberico fu indotto dall'abate Senioretto (1127 \u2013 1137) a riscrivere - con l'aiuto di Pietro Diacono- il testo che si \u00e8 tramandato fino ai giorni nostri. Nel 1145 Alberico \u00e8 ancora ricordato come preposto del monastero di Santa Maria, di pertinenza cassinese, con tutta probabilit\u00e0 situato ad Atina. Non conosciamo la data della sua morte.\nAlberico da Settefrati \u00e8 chiamato anche \"junior\" per non confonderlo con l'omonimo Alberico di Montecassino, considerato uno dei maestri della retorica medievale, nato attorno al 1030.\nLa visione.\nSollevato in aria da una colomba bianca e accompagnato da San Pietro e dai due angeli Emanuele ed Eligio, il piccolo Alberico visita dapprima le pene infernali, con crescendo di intensit\u00e0 che varia con l'et\u00e0 dei dannati e con la gravit\u00e0 del peccato: gli adulteri, gli infanticidi, i padroni ingiusti verso i loro sottoposti, gli omicidi, i vescovi che hanno tollerato preti spergiuri e adulteri sono immersi in un luogo ardente di fuoco. Nel cuore dell'Inferno c'\u00e8 un enorme drago incatenato, che inghiotte con la bocca di fuoco moltitudini di anime: qui si trovano Giuda Iscariota, Anna, Caifa ed Erode. In altri luoghi infernali sono puniti gli ecclesiastici che hanno abbandonato il loro abito e i falsi testimoni. Dopo essere caduto nel pozzo dell'inferno, con l'intervento di San Pietro raggiunge un campo profumato di gigli e rose, dove le anime godono in letizia del \"refrigerium\". In mezzo al campo c'\u00e8 il Paradiso vero e proprio, dove le anime entreranno dopo il giudizio universale. Ma gli angeli e i santi vi sono gi\u00e0 ammessi: tra di essi un posto preminente spetta a San Benedetto da Norcia.\nNella \"Visione\" non \u00e8 presente in modo chiaro il Purgatorio: vi si parla di un ponte su un fiume \"purgatorio\" dove le anime riescono a passare se sono leggere, perch\u00e9 cariche di pochi peccati.\nIn passato la Visione \u00e8 stata considerata una fonte diretta della Divina Commedia di Dante Alighieri. Anche se oggi questa affermazione \u00e8 notevolmente ridimensionata dagli studiosi, resta indubbio che l'opera di Alberico si colloca autorevolmente nel genere letterario dei viaggi nell'oltretomba e se ne sottolinea il contributo sia alla preparazione del materiale culturale che prepar\u00f2 la Commedia\" (Lentini), sia alla formazione della credenza del Purgatorio (Le Goff).\nBibliografia.\nPer la biografia di Alberico, \"Chronicon Casinense\" lib. IV, c.66, in \"Monumenta Germaniae Historica. Scriptores\", VII, 1846, p.\u00a0793-795 e \"Petri Diaconi De viris illustribus Casinensibus\", in \"Patrologia Latina\", v. 173. La \"Visione\" \u00e8 contenuta nel \"Codice Cassinese 257\", di cui esiste una copia nella Biblioteca universitaria Alessandrina di Roma; fu pubblicata da C. De Vivo, \"La Visione di Alberico\", Ariano 1899. Ma una pi\u00f9 corretta edizione del testo \u00e8 stata curata da padre Mauro Inguanez OSB in \"Miscellanea Cassinese\" I(1932), p.\u00a083-103, con un'ampia introduzione (La Visione di Alberico) di padre Antonio Mirra OSB, ibid. p.\u00a033-82."}
{"id": "640297", "revid": "767487", "url": "https://it.wikipedia.org/wiki?curid=640297", "title": "Filettato", "text": ""}
{"id": "640298", "revid": "399", "url": "https://it.wikipedia.org/wiki?curid=640298", "title": "Monti Transantartici", "text": "I monti Transantartici sono una catena di montagne nell'Antartide, che si estendono con qualche piccola interruzione tra il capo Adare (nella parte settentrionale di Terra Vittoria) e la Terra di Coats. Sono considerati la divisione tra l'Antartide Occidentale e quello Orientale.\nSono incluse in essi anche alcune catene montuose minori: Monti Horlick, Monti Thiel, Monti Pensacola, Catena di Shackleton, Monti Theron pi\u00f9 alcuni gruppi lungo la costa occidentale del Mare di Ross e lungo i confini occidentali e meridionali della Barriera di Ross.\nDenominazione.\nLa denominazione \"Transantarctic Mountains\" fu applicata per la prima volta a questa catena montuosa in una pubblicazione del 1960 da parte del geologo Warren B. Hamilton, susseguente al lavoro da lui svolto sul campo. Nel 1962 la denominazione fu raccomandata dal Comitato consultivo dei nomi antartici (US-ACAN). Il nome puramente descrittivo, in contrasto ad altre denominazioni antartiche per lo pi\u00f9 assegnate in onore di persone o studiosi che hanno svolto attivit\u00e0 in loco o collaborato con le spedizioni di ricerca, \u00e8 attualmente ampiamente accettata a livello internazionale, con le corrispettive traduzioni nelle varie lingue.\nGeografia.\nLa catena si estende per una lunghezza di circa 3500\u00a0km (quinta catena montuosa pi\u00f9 lunga del pianeta), talvolta vengono considerate parte dei monti Transantartici anche le catene montuose della Penisola Antartica portando la lunghezza complessiva a circa 4800\u00a0km. Attraversano il continente dal Mare di Ross al Mare di Weddell raggiungendo elevazioni che superano i 4.500 ed una larghezza di compresa fra i 100 e i 300\u00a0km. Le sue vette sono per lo pi\u00f9 coperte di ghiacci, dove emergono dalla coltre gelata danno luogo ai nunatak.\nNei pressi della Baia di McMurdo si trovano le Valli Secche di McMurdo (\"McMurdo Dry Valleys\"), delle vallate sgombre dal ghiaccio e con precipitazioni estremamente ridotte che costituiscono un ecosistema del tutto particolare all'interno del continente.\nIl punto pi\u00f9 elevato dei monti Transantartici \u00e8 il Monte Kirkpatrick (4528\u00a0m s.l.m.).\nElementi significativi della catena.\nDal Mare di Ross al Mare di Weddell, gli elementi pi\u00f9 significativi della catena sono i seguenti:"}
{"id": "640299", "revid": "438678", "url": "https://it.wikipedia.org/wiki?curid=640299", "title": "Shanghai Express", "text": "Shanghai Express \u00e8 un film del 1932, diretto da Josef von Sternberg e interpretato da Marlene Dietrich, quarta di sette collaborazioni di uno dei pi\u00f9 celebri sodalizi regista-attrice.\n\u00c8 un \u00abinverosimile\u00bb melodramma dall'\u00abesotismo vistosamente falso\u00bb, interamente concentrato sulla protagonista, rappresentata come un \u00abideale inarrivabile del desiderio\u00bb, esaltata dalla fotografia da premio Oscar di Lee Garmes e dai costumi di Travis Banton.\nFu il film col maggiore incasso nell'anno 1932. Ha avuto due \"remake\" non memorabili: \"Night Plane from Chungking\" (1943), diretto da Ralph Murphy e \"L'espresso di Pechino\" (\"Peking Express\") (1951), diretto da William Dieterle.\nTrama.\nIn una Cina sconvolta dalla guerra civile, sul treno Pechino-Shanghai si ritrova una varia umanit\u00e0: due prostitute d'alto bordo, la cinese Hui Fei e l'occidentale Shanghai Lily, definite \"costiere\" perch\u00e9 percorrono abitualmente quel tragitto avanti e indietro, offrendo i loro servizi nelle due citt\u00e0; l'intransigente reverendo Carmichael, oltraggiato dalla presenza delle due donne; l'anziana signora Haggerty, proprietaria di una pensione, che viaggia con la sola compagnia del cagnolino, nascosto in un cesto; l'ufficiale medico inglese Donald Harvey; il maggiore francese Lenard; lo scommettitore Sam Salt; il trafficante d'oppio Eric Baum; il misterioso Henry Chang, che unisce in s\u00e9 Cina ed Europa.\nHarvey scopre che la famigerata Shanghai Lily \u00e8 in realt\u00e0 la donna che lui aveva conosciuto e amato con il nome di Magdalen e che non vedeva ormai da cinque anni, da quando si erano lasciati, dopo che lei aveva messo alla prova il suo amore e lui aveva fallito. Da allora Magdalen ha conosciuto pi\u00f9 di un uomo per conquistarsi il suo nuovo nome, ma non ha dimenticato Harvey, cos\u00ec come lui non ha dimenticato lei.\nIl treno viene fermato una prima volta dai soldati governativi, che arrestano un ribelle fra i passeggeri. Pi\u00f9 avanti nel corso del viaggio viene poi preso d'assalto e sequestrato da un gruppo di ribelli, il cui capo si scopre essere proprio uno dei viaggiatori, Henry Chang, che interroga tutti, uno dopo l'altro, per scoprire chi fra loro possa essere un ostaggio prezioso per ottenere in cambio il rilascio del ribelle arrestato in precedenza. L'uomo che cerca \u00e8 Harvey, diretto a Shanghai per operare al cervello il governatore locale, gravemente malato.\nNell'attesa che da Shanghai acconsentano alle condizioni dello scambio, Chang offre a Shanghai Lily di non proseguire il viaggio, ma di fermarsi l\u00ec con lui. Di fronte al rifiuto della donna, che sostiene di essere cambiata, tenta di prenderla con la forza, ma Harvey, che ha sentito tutto dalla stanza accanto, interviene colpendo il capo ribelle. Chang, che ha bisogno dell'ostaggio vivo, non lo punisce, ma non dimentica quanto accaduto e il giorno dopo, al momento di liberare l'inglese, rivela a Shanghai Lily di volersi vendicare dell'offesa subita restituendolo vivo, ma accecato. La donna si offre quindi di rimanere con Chang e concedersi a lui per ottenere la salvezza di Harvey, senza rivelare all'uomo amato il vero motivo, ma lasciandogli credere che \u00e8 una sua libera scelta.\nMa il suo sacrificio non \u00e8 necessario, perch\u00e9 Hui Fei pugnala a morte Chang, per vendicarsi di essere stata presa con la forza quella notte, dopo il rifiuto di Shanghai Lily. Le due donne ripartono subito in treno insieme a tutti gli altri, prima che il corpo senza vita di Chang venga scoperto dai ribelli. Il reverendo Carmichael, che si \u00e8 ricreduto su Shanghai Lily dopo averla vista pregare un'intera notte, riesce a farsi rivelare la verit\u00e0, ma accetta di non raccontarla a sua volta ad Harvey, perch\u00e9 la donna lo sta mettendo nuovamente alla prova.\nGiunti a destinazione, quando Harvey esprime a Shanghai Lily tutto il proprio amore, affermando di non volerla perdere e di essere disposto a dimenticare il passato e darle tutta la propria fiducia per cominciare una nuova vita insieme, lei rivela infine di ricambiare appassionatamente i suoi sentimenti e gli amanti ritrovati si baciano in mezzo alla folla della stazione."}
{"id": "640300", "revid": "23117", "url": "https://it.wikipedia.org/wiki?curid=640300", "title": "Ricardo Filipe dos Santos Esteves", "text": ""}
{"id": "640301", "revid": "599013", "url": "https://it.wikipedia.org/wiki?curid=640301", "title": "Antonio Elia Acerbis", "text": "Viene ricordato per la sua reticenza nel rilasciare interviste ai giornalisti.\nCarriera.\nCresciuto nel vivaio del , venne aggregato alla prima squadra all'et\u00e0 di 17 anni. Esord\u00ec in prima squadra (e in Serie B) nella stagione 1977-1978, disputando una sola gara, ma trovando pi\u00f9 spazio nell'annata successiva, dove marc\u00f2 23 presenze: la squadra per\u00f2 arriv\u00f2 ultima in campionato, retrocedendo in Serie C1. La squadra conquist\u00f2 subito la promozione nella seconda serie vincendo il girone A della Serie C1, a cui il centrocampista contribu\u00ec con 27 presenze.\nDurante l'estate 1980 venne acquistato dall'Udinese, squadra con la quale debutt\u00f2 in Serie A il 21 settembre 1980, in Udinese- 1-1, quando sigl\u00f2 il gol del pareggio all'87'. Gioc\u00f2 solo un'ulteriore gara con i bianconeri: venne infatti ceduto al termine del mercato al Monza, in Serie B, con cui disput\u00f2 trenta gare in campionato anche se la formazione arriv\u00f2 ultima e retrocesse.\nCeduto al , disput\u00f2 tre stagioni con la squadra pugliese, di cui 2 in Serie B e l'ultima in C1: complessivamente marc\u00f2 cinque reti in 108 gare. Fu inoltre decisivo in Coppa Italia, segnando il 10 giugno 1984 il gol che al 66' qualific\u00f2 i baresi alle semifinali della competizione, eliminando la Fiorentina. Ritorn\u00f2 in Serie B con la maglia del nella stagione 1984-1985, squadra con la quale rimase per due stagioni, giocando 36 partite nella prima stagione e 35 gare nella seconda.\nNell'estate 1986 Acerbis venne acquistato dalla Lazio, all'epoca militante in B e coinvolta nella vicenda del Calcio scommesse. Il suo acquisto venne indicato dall'allora mister biancoceleste Eugenio Fascetti, e anche grazie al suo contributo la Lazio riusc\u00ec a conquistare la salvezza dopo gli spareggi di Napoli nella stagione 1986-1987, nella quale il mediano fece registrare 39 presenze e 2 reti. Nella stagione successiva i biancocelesti riconquistarono la massima serie arrivando terzi a fine campionato: Acerbis gioc\u00f2 31 gare. Con la Lazio gioc\u00f2 quindi nel 1988-1989, marcando 29 presenze e contribuendo alla salvezza della compagine romana.\nNel 1989 venne ingaggiato dal Verona, sempre in Serie A, giocando 24 gare nella stagione che vide la retrocessione degli scaligeri a un lustro dalla conquista dello scudetto. La stagione seguente vide il centrocampista giocare 30 gare e i veronesi arrivare secondi in campionato, riconquistando subito la promozione. In Serie A Acerbis non gioc\u00f2 per\u00f2 alcuna gara, venendo relegato al ruolo di riserva: durante il mercato invernale pass\u00f2 al , nel quale rimase fino a fine stagione, prima di abbandonare il calcio professionistico per proseguire nei dilettanti.\nIn carriera ha totalizzato complessivamente 55 presenze e 1 rete in Serie A, e 297 presenze e 4 reti in Serie B."}
{"id": "640304", "revid": "33665", "url": "https://it.wikipedia.org/wiki?curid=640304", "title": "Limbara", "text": ""}
{"id": "640310", "revid": "1543377", "url": "https://it.wikipedia.org/wiki?curid=640310", "title": "PowerPC 602", "text": "Il PowerPC 602 era un microprocessore sviluppato da IBM e Motorola e basato sul set di istruzioni PowerPC. Il processore era progettato per aver bassi consumi dato che era indirizzato al mercato dei computer portatili, dei palmari e dei dispositivi a basso consumo in genere.\nIl processore fa parte della seconda generazione di processori PowerPC (questi processori sono conosciuti anche come PowerPC G2) come il PowerPC 603, 604 e 620.\nStoria.\nIl PowerPC 602 deriva dal PowerPC 603 fu presentato nel febbraio 1995. L'obiettivo del progetto era ridurre i consumi e il costo di produzione. I progettisti ridussero la cache e le unit\u00e0 di elaborazione dei numeri interi e di virgola mobile semplificandole (l'unit\u00e0 in virgola mobile perse la possibilit\u00e0 di eseguire calcoli in doppia precisione). La commercializzazione inizi\u00f2 alla fine del 1995.\nArchitettura.\nDerivando dal PowerPC 603 il PowerPC 602 riprese buona parte dell'architettura. Il processore aveva quattro unit\u00e0 di esecuzione:\nL'unit\u00e0 di gestione degli interi venne migliorata per accelerare le applicazioni multimediali. La gerarchia della memoria venne semplificata con l'eliminazione della cache di lettura/scrittura e la riduzione della cache di primo livello da 8 KB a 4 KB. Come il PowerPC 603 il processore poteva gestire due istruzioni per ciclo di clock e possedeva tre modalit\u00e0 di gestione dell'energia."}
{"id": "640312", "revid": "242434", "url": "https://it.wikipedia.org/wiki?curid=640312", "title": "Spinato (araldica)", "text": ""}
{"id": "640314", "revid": "28406", "url": "https://it.wikipedia.org/wiki?curid=640314", "title": "Niceta Coniate", "text": ""}
{"id": "640315", "revid": "49567", "url": "https://it.wikipedia.org/wiki?curid=640315", "title": "Isola Caprera", "text": ""}
{"id": "640321", "revid": "49567", "url": "https://it.wikipedia.org/wiki?curid=640321", "title": "Isola Razzoli", "text": ""}
{"id": "640328", "revid": "17351", "url": "https://it.wikipedia.org/wiki?curid=640328", "title": "Grumman F-10F Jaguar", "text": ""}
{"id": "640329", "revid": "110157", "url": "https://it.wikipedia.org/wiki?curid=640329", "title": "Fu\u00dfball-Bundesliga 2003-2004", "text": "Ledizione 2003-04 della Bundesliga si \u00e8 conclusa con la vittoria finale del , che ha conquistato il suo quarto titolo. Il campionato \u00e8 iniziato il 1\u00ba agosto 2003 e si \u00e8 concluso il 22 maggio 2004.\nCapocannoniere del torneo \u00e8 stato A\u00edlton del con 28 reti.\nStagione.\nAvvenimenti.\nNel girone di andata di questo campionato si alternano al comando il , il e lo Stoccarda; dalla sedicesima giornata in avanti, per\u00f2, il primo posto \u00e8 tenuto costantemente dal Werder di Thomas Schaaf, che conclude il campionato al primo posto staccando di sei punti il secondo. Queste due squadre si qualificano alla Champions League insieme al Bayer Leverkusen, che proprio nell'ultima giornata scavalca in classifica lo Stoccarda. I \"Rossi\" vanno cos\u00ec in Coppa UEFA insieme al Bochum, che a sua volta esclude in extremis il . Il Werder conquista in questa stagione anche la Coppa di Germania ed ottiene cos\u00ec il double, mentre nelle competizioni europee le squadre tedesche non ottengono risultati di rilievo.\nClassifica finale.\nLegenda:\nNote:"}
{"id": "640330", "revid": "17351", "url": "https://it.wikipedia.org/wiki?curid=640330", "title": "F10F Jaguar", "text": ""}
{"id": "640331", "revid": "17351", "url": "https://it.wikipedia.org/wiki?curid=640331", "title": "F-10 Jaguar", "text": ""}
{"id": "640332", "revid": "17351", "url": "https://it.wikipedia.org/wiki?curid=640332", "title": "F10F", "text": ""}
{"id": "640337", "revid": "1305772", "url": "https://it.wikipedia.org/wiki?curid=640337", "title": "Funzione di Ackermann", "text": "In matematica, la funzione di Ackermann \u00e8 una funzione formula_1 che ha come dominio l'insieme delle terne di numeri naturali e come codominio i numeri naturali. Essa \u00e8 definita per ricorrenza nel seguente modo:\nUn caso particolare \u00e8 la funzione di Ackermann a due argomenti formula_7, cos\u00ec definita:\nformula_8\nLa funzione di Ackermann \u00e8 un esempio di funzione ricorsiva che non \u00e8 primitiva ricorsiva poich\u00e9 cresce pi\u00f9 velocemente di qualsiasi funzione ricorsiva primitiva.\nIl valore cresce molto rapidamente anche per valori molto piccoli di formula_9 e formula_10. Per esempio, formula_11 \u00e8 un numero intero di 19 729 cifre. Per confronto, la costante di Avogadro ha solo 24 cifre.\nIl meccanismo di calcolo della funzione \u00e8 estremamente semplice, quanto pesante dal punto di vista computazionale. La definizione data pu\u00f2 essere vista come quella di una famiglia di funzioni al variare di un parametro individuato dalla prima variabile. Per ogni valore del parametro si ha una funzione che \u00e8 ottenuta iterando la funzione precedente per un numero di volte individuato dalla seconda variabile. In quest'ottica le prime funzioni della famiglia sono funzioni familiari come l'addizione, la moltiplicazione e la potenza, seguite dalla tetrazione, e successivamente si hanno funzioni sempre pi\u00f9 complesse:\nRisulta quindi una funzione con una complessit\u00e0 estremamente elevata anche per valori di input semplici.\nL'inversa della funzione di Ackermann, indicata con formula_25 oppure formula_26, compare in alcune dimostrazioni di scienze informatiche, come nell'algoritmo union-find."}
{"id": "640341", "revid": "60395", "url": "https://it.wikipedia.org/wiki?curid=640341", "title": "Amanita strangulata", "text": ""}
{"id": "640343", "revid": "111900", "url": "https://it.wikipedia.org/wiki?curid=640343", "title": "Mirteto", "text": "Mirteto \u00e8 un piccolo borgo monastico sui Monti Pisani ricadente nel comune di San Giuliano Terme, attualmente in stato di abbandono. \nDescrizione.\nSi trova a circa 282 m s.l.m. sopra il paese di Asciano, nel comune di San Giuliano Terme. Giace nel solco segnato dal rio \"Foce Pennecchio\", sul versante orientale del Monte Faeta.\nIl complesso comprende una chiesa di stile romanico del XII secolo, intitolata a Santa Maria di Mirteto, all'epoca dipendente dalla Badia di San Michele alla Verruca. L'edificio rimase attivo fino al XVIII secolo, diventando nel 1712 un oratorio privato. Attualmente versa in stato di rudere, ma con muri e altare ben conservati. Era sede di una \"Madonna della neve\" quattrocentesca, oggi presente nella chiesa di Asciano.\nIl resto degli edifici, comprendenti abitazioni, forni e cantine, alcuni dei quali molto pi\u00f9 moderni, \u00e8 in stato di degrado e pericolante; l'accesso \u00e8 vietato. Si nota la zona circostante al piccolo borgo disabitato, come un tempo fosse usata per coltivare dalla morfologia del terreno, inoltre si nota la presenza di un frutteto oramai spoglio ma ancora con qualche pianta di susino ottime da mangiare.\nIl toponimo deriva dalla presenza di piante di mirto nell'area, per lo meno nel periodo in cui il monastero era ancora abitato.\nAccesso.\nPer arrivare al borgo di Mirteto, occorre prendere da Asciano Pisano il sentiero CAI 119 percorrendo la parte bassa della Valle delle Fonti (o \"Via delle Fonti\"). Superati il \"Cisternone\" e i vari bottini di raccolta delle acqua, troviamo un ponticello su un torrente sulla sinistra indicato dal sentiero CAI 121 con le classiche righe rossa e bianca, il quale porta direttamente Mirteto dopo una breve mulattiera."}
{"id": "640345", "revid": "121052877", "url": "https://it.wikipedia.org/wiki?curid=640345", "title": "Socialismo cristiano", "text": "Il socialismo cristiano \u00e8 una posizione politica, religiosa e culturale che si propone di coniugare i principi fondamentali del socialismo democratico con il solidarismo cristiano-sociale, considerata anche filosofia morale da determinate aree socialdemocratiche. Pu\u00f2 essere ricondotto alla famiglia dei socialismi religiosi.\nIl socialismo cristiano nel mondo.\nNumerosi movimenti dalle analoghe strategie e finalit\u00e0 sono membri della Lega Internazionale di Socialisti Religiosi, operante in 21 paesi, per un totale di 200.000 membri. Uno degli esponenti di maggior spicco della Lega dei Socialisti Religiosi \u00e8 stato lo svizzero Leonhard Ragaz, alle cui posizioni guardano ancora oggi diversi ambienti, alcuni dei quali appartenenti alle Chiese riformate e al Partito Socialista Svizzero.\nIl fenomeno del socialismo cristiano era massimamente comune tra missionari cristiani in Cina, ed alcuni \u2013 in qualit\u00e0 di cristiani \u2013 aderirono anche a movimenti comunisti. Famoso fu James Gareth Endicott, che \u00e8 diventato sostenitore attivo della lotta del Partito Comunista della Cina negli anni trenta e quaranta. Tuttavia, i socialisti cristiani in genere rifuggono la compromissione con il comunismo e scelgono normalmente l'adesione a partiti socialdemocratici.\nIn favore di un socialismo cristiano si espresse negli anni venti lo svizzero Mos\u00e8 Bertoni.\nAttualmente tale corrente \u00e8 significativa in America latina, dove talvolta soggetti di ispirazione cristiana sono inoltre legati agli insegnamenti della Teologia della Liberazione.\nAncora oggi quasi tutti i partiti aderenti all'Internazionale Socialista e al Partito del Socialismo Europeo hanno al loro interno gruppi di socialisti cristiani.\nIl socialismo cristiano in Italia.\nNel gergo politico italiano si \u00e8 soliti distinguere i \"socialisti cristiani\" dai \"cristiano-sociali\". \nIl pastore metodista italiano Lucio Schir\u00f2 (1877-1961) tent\u00f2 con esiti interessanti di conciliare Cristianesimo e socialismo in un \"Socialismo evangelico\", aderendo al Partito Socialista Italiano..\nI \"socialisti cristiani\", soprattutto negli anni sessanta e settanta, erano considerati i cristiani che aderivano al pensiero marxista, nella sua accezione socialista, depurandolo dagli eccessi rivoluzionari, dall'estremismo di sinistra e dalle posizioni anticlericali. A differenza dei socialisti cristiani, che sono socialisti credenti, i \"cristiano-sociali\" appartengono alle correnti pi\u00f9 progressiste del pensiero politico democristiano.\nEsempi di socialismo cristiano in Italia sono stati:\nOggi sono espressione del socialismo cristiano i Cristiano Sociali, movimento politico formato da esponenti della sinistra della Democrazia Cristiana (Ermanno Gorrieri), insieme a socialisti cristiani provenienti dal PSI (Pierre Carniti, Emilio Gabaglio, etc.) e a esponenti dell'associazionismo cattolico (Giorgio Tonini, Stefano Ceccanti, Mimmo Luc\u00e0). Tale movimento di ispirazione cristiana si inscrive esplicitamente nell'ambito del socialismo europeo, tanto che nel 1998 \u00e8 confluito, assieme al Partito Democratico della Sinistra (PDS), alla Federazione Laburista, alla Sinistra Repubblicana, e ai Comunisti Unitari, nei Democratici di Sinistra (DS) e successivamente nel Partito Democratico (PD)."}
{"id": "640346", "revid": "17351", "url": "https://it.wikipedia.org/wiki?curid=640346", "title": "Grumman F-11 Tiger", "text": ""}
{"id": "640347", "revid": "17351", "url": "https://it.wikipedia.org/wiki?curid=640347", "title": "F11F Tiger", "text": ""}
{"id": "640348", "revid": "73537", "url": "https://it.wikipedia.org/wiki?curid=640348", "title": "Golfo di Siam", "text": ""}
{"id": "640349", "revid": "17351", "url": "https://it.wikipedia.org/wiki?curid=640349", "title": "F-11 Tiger", "text": ""}
{"id": "640350", "revid": "17351", "url": "https://it.wikipedia.org/wiki?curid=640350", "title": "F-11", "text": ""}
{"id": "640351", "revid": "17351", "url": "https://it.wikipedia.org/wiki?curid=640351", "title": "F-11F", "text": ""}
{"id": "640359", "revid": "110157", "url": "https://it.wikipedia.org/wiki?curid=640359", "title": "Itamarac\u00e1", "text": "Itamarac\u00e1 \u00e8 un'isola ed un comune del Brasile nello Stato del Pernambuco, parte della mesoregione Metropolitana do Recife e della microregione di Itamarac\u00e1. \u00c8 stata la principale spiaggia di divertimento della popolazione del Pernambuco (regione della citt\u00e0 di Recife) e ancora oggi mantiene una forte tradizione turistica.\nSeparata dal continente, pu\u00f2 essere raggiunta in due modi: attraversando il ponte sul fiume Jaguaribe o in barca dalla spiaggia di Maria Farinha. Le spiagge al Sud dell'isola sono abbastanza frequentate per\u00f2 al Nord ancora esistono spiagge con l'aspetto vergine.\n\u00c8 attivo il progetto ambientale creato da IBAMA che si propone di studiare e preservare il lamantino dei Caraibi. Situato nei pressi del Forte di Orange, nel sud dell'isola, dispone di tre oceanarium in cui sono identificati gli animali, trattati e riabilitati per tornare allo stato selvatico.\nHa anche un cinema con proiezioni di documentari sulla storia dell'animale e il bracconaggio che ha quasi estinto la specie. C'\u00e8 un percorso con monitor che guidano il visitatore e un negozio di souvenir.\n\u00c8 inoltre possibile andare tramite barca sulla Coroa de Aviao, una piccola isola situata nel comune di Igarassu nello Stato brasiliano di Pernambuco."}
{"id": "640363", "revid": "287204", "url": "https://it.wikipedia.org/wiki?curid=640363", "title": "Itamarac\u00e0", "text": ""}
{"id": "640369", "revid": "767487", "url": "https://it.wikipedia.org/wiki?curid=640369", "title": "Alien Sex Fiend", "text": "Gli Alien Sex Fiend sono una band goth rock formata a Londra nel 1980.\nStoria.\nIl gruppo si forma nel 1980 e diventa conosciuto grazie al suo stile che mescola atmosfere horror (tipiche di Alice Cooper) e gotiche dark, con un suono sinistro e pesante (tipico dei Suicide).\nIl gruppo \u00e8 capitanato da Nick Wade, personaggio eccentrico e singolare, conosciuto con il soprannome di Nik \"Fiend\" (dal 1976-77 ha suonato con Demon Preacher e i No Longer Umpire), insieme alla moglie Christine Wade (detta Mrs. Fiend) al sintetizzatore, il chitarrista David James (detto Yaxi Highrizer) e il batterista Johnny Freshwater (detto \"Ha Ha\").\nLa band suona per la prima volta al Batcave di Londra nel dicembre 1980 e riscuote subito buone critiche.\nPubblicano nel 1983 i singoli \"Lips Can't Go\" e \"Ignore the Machine\", estratti dall'album \"Who's Been Sleeping In My Brain?\", un album dallo stile aggressivo con pochi elementi dello stile gotico.\nNel 1984 gli Alien Sex Fiend partono per un tour di sei settimane nel Nord America.\nIl gruppo pubblica il suo secondo album \"Acid Bath\" nel 1984 e partono per un lungo tour in Inghilterra e Giappone.\nSempre nello stesso anno scalano le classifiche con i singoli \"R.I.P.\", \"Dead e Buried\", ed \"E.S.T.\".\nCon \"Acid Bath\" gli Alien Sex Fiend diventano molto famosi in Giappone dove la band diventa molto amata, infatti pubblica nel 1985 l'album live \"Liquid Head\" in Tokyo.\nLo stesso anno il batterista Johnny Ha-Ha lascia il gruppo, e lo stesso periodo esce \"I'm Doin' Time in a Maximum Security Twlilight Home\". L'anno successivo esce \"It - The Album\" , e partono con Alice Cooper nel Nightmare Returns.\nNel 1987 la band pubblica \"Here Cum Germs\", e David James (Yaxi Highrazer) lascia il gruppo.\nDa allora i componenti rimasti modificano lo stile sperimentando (soprattutto con i sintetizzatori), e dal cambiamento del loro sound esce \"Another Planet\" 1988, e \"Curse\" nel 1990.\nEntrano nella band il chitarrista Rat Fink Jr. e il tastierista Doc Milton e nel 1992 pubblicano \"Open Head Surgery\". Pubblicano l'album dal vivo \"Altered States of America\" nel 1993, e lo stesso anno curano la colonna sonora del videogioco \"Inferno\".\nCon la pubblicazione dell'EP \"Evolution\", orientato sul trance, dopo \"The Bat Cave Masters\" del 1998 gli Alien Sex Fiend mostrano un cambio di stile utilizzando un suono elettrico pi\u00f9 pesante, con \"Nocturnal Emission\" del 1998.\nIl nuovo sound si sente anche negli album successivi \"Re-Animated\" 2001, \"Information Overload\" del 2004 e \"Friend Club\" del 2005."}
{"id": "640372", "revid": "17351", "url": "https://it.wikipedia.org/wiki?curid=640372", "title": "F-6 Skyray", "text": ""}
{"id": "640377", "revid": "123199897", "url": "https://it.wikipedia.org/wiki?curid=640377", "title": "Nicola Badaloni (politico 1924)", "text": "Di spiccate convinzioni marxiste, \u00e8 stato uno studioso di Giordano Bruno, Tommaso Campanella, Giambattista Vico, Karl Marx, Antonio Gramsci.\nLa vita e lo studio.\nNicola (\u201cMarco\u201d per gli amici e i compagni di lotta) comp\u00ec gli studi presso il Liceo classico Niccolini Guerrazzi di Livorno, dove conobbe Marcella Razzauti che spos\u00f2 nel 1945 e da cui ebbe, nel 1950, la figlia Claudia (Treccani). All'attivit\u00e0 di ricerca e di docenza presso l'Universit\u00e0 di Pisa, dove \u00e8 stato Preside della Facolt\u00e0 di Lettere e Filosofia e ha occupato dal 1966 e per molti lustri la cattedra di Storia della filosofia, Badaloni ha affiancato un'imponente attivit\u00e0 politica nelle file del movimento operaio, ricoprendo per molti anni la carica di sindaco di Livorno (dal 1954 al 1966), di presidente dell'Istituto Gramsci, nonch\u00e9 di membro del Comitato centrale del PCI. I suoi contributi storiografici, salutati fin dall'esordio dall'apprezzamento di Benedetto Croce hanno messo in luce autori considerati minori e pensatori inattuali (Niccol\u00f2 Franco, Gerolamo Fracastoro, Giovanni Battista Della Porta, Herbert di Cherbury, Antonio Conti) rinnovando radicalmente, attraverso una collocazione nel contesto storico, grandi figure viste dalla storiografia idealistica precedente come immerse in una \u00absolitudine metastorica\u00bb.\nStoricismo e filosofia.\nNella presentazione dell'ultima pubblicazione di Badaloni nel 2005, Remo Bodei ha sostenuto che il marxismo, lontano da ogni vulgata, conserva, per lo storico della filosofia toscano, la sua capacit\u00e0 di strumento di comprensione del mondo, di erogatore di energie di cambiamento, di guida per lo sviluppo di una prassi razionale, ancora validi dopo le esperienze del cosiddetto \"socialismo realizzato\".\nBadaloni ha incessantemente ricercato un legame, nella storia, tra pensiero e azione sociale e sviluppato uno storicismo di impronta marxista che raccordasse autori lontani nel tempo (come Giordano Bruno, Gian Battista Vico, Antonio Labriola), ma accomunati dalla tensione al rinnovamento e alla trasformazione progressiva degli assetti sociali in una data situazione storica determinata. Cos\u00ec come c'\u00e8 alterit\u00e0 profonda, ma non rottura senza legame, tra Hegel e Marx e similmente tra Croce e Gramsci.\nScritti e pubblicazioni.\nNicola Badaloni \u00e8 inoltre coautore di due importanti manuali:"}
{"id": "640378", "revid": "2223650", "url": "https://it.wikipedia.org/wiki?curid=640378", "title": "Nicola Badaloni (politico 1854)", "text": "Biografia.\nProveniente da una agiata famiglia borghese marchigiana, Nicola Badaloni si laurea in medicina nel 1877 all'Universit\u00e0 di Napoli.\nNel 1878 il consiglio comunale di Trecenta lo invit\u00f2 ad assumere l'incarico di medico condotto, professione che lo port\u00f2 a stretto contatto con la realt\u00e0 e le condizioni sociali del Polesine. Proprio in quegli anni Luigi Masetti, diventato poi il famosissimo ciclo viaggiatore anarchico, cominci\u00f2 a frequentarlo attratto dagli ideali di eguaglianza e libert\u00e0 che Badaloni professava e che lo avrebbero accompagnato nelle centinaia di migliaia di chilometri percorsi in tutto il mondo in bici. \nNicola Badaloni avvicinatosi ai democratici di ispirazione mazziniana che, dopo la morte di Alberto Mario (1883), avevano nel Polesine la massima esponente in Jessie White Mario, collabora con lei sulle condizioni di vita dei braccianti.\nPoco dopo viene arrestato e subito rilasciato con l'accusa di aver fomentato la rivolta contadina del 1884 nota con il nome de La Boje.\nDue anni dopo, nel 1886, viene eletto in Parlamento per conto della coalizione democratica.\nAderisce al Partito dei Lavoratori Italiani dopo il congresso di Genova del 1892 e nel 1893 organizza il partito a Trecenta, che aveva preso il nome di Partito Socialista dei Lavoratori Italiani, in rapporto di amicizia e collaborazione con Andrea Costa, nel 1895 a Parma divent\u00f2 poi Partito Socialista Italiano.\nMassone, il 15 dicembre 1896 \u00e8 affiliato Maestro nella Loggia \"Giuseppe Petroni\" di Terni.\nCon Vittorio Gottardi e il Circolo socialista di Rovigo contribuisce decisamente alla propaganda delle idee di giustizia sociale in Polesine.\nDopo la repressione del '98, con Gino Piva organizzer\u00e0 le leghe di resistenza e il primo sciopero del Polesine.\nSocialista moderato, esce dal partito dopo il congresso di Reggio Emilia nel 1912.\nNel 1913 si candida e riusc\u00ec eletto come indipendente nel collegio elettorale di Badia Polesine. Il Partito Socialista gli contrappose il direttore di \"Avanti!\", Benito Mussolini.\nDopo il conflitto mondiale si ritira dalla vita politica e si stabilisce definitivamente a Trecenta (Rovigo). \nMuore povero il 21 maggio 1945, appena in tempo per salutare la Liberazione dell'Italia dal nazi-fascismo. \nPochi giorni prima della morte riceve la visita di Giancarlo Matteotti, figlio di Giacomo."}
{"id": "640379", "revid": "439868", "url": "https://it.wikipedia.org/wiki?curid=640379", "title": "Lago di Valdurna", "text": "Il lago di Valdurna (\"Durnholzer See\" in tedesco) \u00e8 un piccolo lago alpino situato nella frazione di Valdurna a 1.545\u00a0m in valle di Valdurna nel comune di Sarentino in provincia di Bolzano. Il lago dista circa 30\u00a0km da Bolzano, e a 15 da Sarentino.\nPer raggiungere il lago si deve prendere la deviazione che dalla strada principale (la statale che percorre da nord a sud la vallata), nei pressi di Campolasta (\"Astfeld\"), si dirige a est, verso gli impianti sciistici di \"Reinswald\" ed appunto il lago.\nIl lago stesso \u00e8 per\u00f2 non raggiungibile direttamente in macchina, infatti si arriva ad un vicino parcheggio a pagamento. Da qui una strada che, dopo 300\u00a0m circa, porta al lago.\nUna delle tante saghe dell'Alto Adige racconta che il lago si \u00e8 formato sul podere di un contadino che aveva rastrellato del fieno dopo l'Ave Maria del sabato."}
{"id": "640383", "revid": "81103", "url": "https://it.wikipedia.org/wiki?curid=640383", "title": "Raisa Maksimovna Gorba\u010d\u00ebva", "text": "Biografia.\nNata nella citt\u00e0 di Rubcovsk nel Territorio dell'Altaj della Siberia, era la maggiore dei tre figli di Maksim Andreevi\u010d Titarenko, un ingegnere ferroviario originario di \u010cernihiv, in Ucraina, e della moglie Aleksandra Petrovna Porada, originaria di Ves\u00eblojarsk. Trascorse la sua infanzia negli Urali e incontr\u00f2 il suo futuro marito durante gli studi di filosofia a Mosca. Consegu\u00ec una laurea presso l'Istituto pedagogico di stato di Mosca e insegn\u00f2 brevemente all'Universit\u00e0 statale di Mosca.\nFu moglie di Michail Gorba\u010d\u00ebv, ultimo presidente dell'URSS col il quale ebbe una figlia, Irina Michajlovna Virganskaja (che le diede le nipoti Ksenja e Anastasija), nel 1957. Sposatasi il 25 settembre 1953, rimase accanto al marito per tutta la vita, acquisendo una grande popolarit\u00e0 in tutto il mondo. Fu in pratica la prima consorte di un leader sovietico ad apparire con grande frequenza all'estero, tanto da esser spesso indicata come una \"first lady\", fatto estremamente raro fuori del mondo anglosassone, e ancor pi\u00f9 nei paesi del blocco comunista.\nFu una grande confidente del compagno e, mentre presumibilmente Michail Gorba\u010d\u00ebv verr\u00e0 ricordato come il presidente del crollo dell'Unione Sovietica, Raisa sar\u00e0 ricordata per i consigli che diede al marito durante la guerra fredda. La sua grande popolarit\u00e0 probabilmente contribu\u00ec a diffondere ulteriormente nel mondo una nuova immagine dell'impero sovietico, maggiormente in linea con la politica riformatrice portata avanti dal marito. Tale grande popolarit\u00e0 le valse inoltre molte cariche (anche non strettamente onorarie) in diverse organizzazioni e fondazioni umanitarie. Fond\u00f2 anche un'associazione per favorire l'ingresso delle donne in politica.\nIl 1\u00ba giugno 1990 Raisa Gorba\u010d\u00ebva accompagn\u00f2 la first lady statunitense Barbara Bush al Wellesley College in Massachusetts, dove entrambe parlarono del ruolo delle donne nella societ\u00e0 moderna. Tutte le reti televisive statunitensi trasmisero la visita in diretta e la CNN forn\u00ec la copertura via cavo in tutto il mondo. Gli eventi del tentato colpo di stato sovietico del 1991 le lasciarono una cicatrice profonda. I disordini politici che seguirono spinsero i Gorba\u010d\u00ebv nell'ombra.\nMor\u00ec a 67 anni, cinque giorni prima del 46\u00ba anniversario di matrimonio, alle 2:57 della mattina del 20 settembre del 1999 di leucemia. Fu sepolta nel cimitero di Novodevi\u010dij a Mosca e il monumento funebre, composto da grandi lastre di marmo sulle quali \u00e8 scolpita la figura di una donna giovane piegata a raccogliere fiori di campo, fu realizzato dallo scultore Friedrich Sogojan.\nNel 2006 la sua famiglia ha fondato la \"Raisa Gorbacheva Foundation\", che raccoglie fondi per combattere il cancro infantile."}
{"id": "640390", "revid": "56342", "url": "https://it.wikipedia.org/wiki?curid=640390", "title": "Eddings", "text": ""}
{"id": "640391", "revid": "46291", "url": "https://it.wikipedia.org/wiki?curid=640391", "title": "Stipa sicula", "text": "Il lino delle fate siciliano (Stipa sicula ) \u00e8 una pianta appartenente alla famiglia delle Poaceae (Gramineae), endemica della zona delle Madonie in Sicilia.\nDistribuzione e habitat.\nSicilia, Distretto Nord-orientale, presente nel Parco delle Madonie."}
{"id": "640392", "revid": "439868", "url": "https://it.wikipedia.org/wiki?curid=640392", "title": "Lago di Dobbiaco", "text": "Il lago di Dobbiaco (\"Toblacher See\" in tedesco) \u00e8 un piccolo lago alpino, di origine franosa, situato in val Pusteria a 1.251 m s.l.m. nel comune di Dobbiaco, a circa 106\u00a0km da Bolzano. Il lago si trova a sud dell'omonimo paese. La Rienza \u00e8 il suo immissario ed emissario.\nStoria.\nIl lago si \u00e8 formato nell'antichit\u00e0, grazie alle numerose frane che spesso si staccano dalle montagne del monte Serla sulle sponde del lago. Questo lago montano, attraversato dalla Rienza, \u00e8 sottoposto ad un continuo apporto di detriti e anche di sviluppo di piante acquatiche sommerse. Ci\u00f2 comporta un'elevata tendenza del bacino all'interramento, a cui periodicamente bisogna porre rimedio. Dal 1977 il bacino rientra a far parte di un'area protetta.\nTra il 1983 e il 1987 si sono effettuati dei lavori per la risistemazione del lago, in particolare sono state effettuate delle operazioni di asporto del sedimento, principalmente nella zona meridionale del bacino. Per mantenere la cura del lago, tutti gli anni viene effettuato un lavoro di taglio e quindi l'asporto della vegetazione sommersa, che avanza sempre di pi\u00f9, diminuendo la reale superficie del lago. Nel 2009 sono stati effettuati alcuni lavori spostando a ovest la sede della strada statale, costruendo cos\u00ec alcuni parcheggi per auto e bus, facilitando l'accesso pedonale al lago.\nNella primavera del 2010 sono nuovamente ricominciati i lavori per il risanamento del fondo del lago. Questi sono lavori periodici, di durata pluriennale, devono essere effettuati se si vuole evitare che la superficie del lago si riduca lentamente, data la sua bassa profondit\u00e0 di 3,5 metri. Quest'ultimo asporto di sedimento \u00e8 avvenuto mediante un mezzo natante (una draga) attrezzato denominato \"PIT HOG, Liquid Waste Technology\" e proveniente dal Wisconsin USA che si muove lungo il letto del bacino mediante un filo guida. Il mezzo \u00e8 provvisto di un braccio idraulico che abbassa una coclea con lame metalliche, che smuove il sedimento che a sua volta viene separato dall'acqua ed aspirato e trasportato altrove.\nCaratteristiche.\nIl lago si trova esattamente al confine tra due parchi naturali: il parco naturale Tre Cime e il parco naturale Fanes - Sennes e Braies. Il bacino ha un volume stimato in 286.000 metri cubi e un perimetro di circa 4,5 chilometri. Il lago di Dobbiaco rappresenta uno dei pochi esempi di marcita (una zona umida) esistenti nella regione alpina.\n\u00c8 sconsigliato immergersi nelle acque gelide del lago, anche nella stagione estiva, ma \u00e8 possibile effettuare dei giri in barca o pedal\u00f2. Nelle stagioni fredde, quando il lago \u00e8 completamente ghiacciato, \u00e8 possibile praticare il curling, o semplicemente passeggiare sul ghiaccio.\nNelle prossimit\u00e0 del lago si trova anche un campeggio, oltre che alcuni ristoranti.\nNel lago \u00e8 possibile pescare previo acquisto della licenza in loco. Gi\u00e0 nel XVII secolo il topografo Marx Sittich von Wolkenstein ne lodava la pescosit\u00e0. Tra le specie che si trovano nel lago si ricorda il pesce scazzone e alcuni tipi di trota.\nAttorno al lago \u00e8 stato costruito un percorso naturalistico nella primavera del 2000. Lungo il tragitto, che percorre l'intero perimetro del lago, sono allestite undici diverse tabelle informative sulla flora, fauna e geomorfologia della zona nei pressi del lago.\nParticolarit\u00e0.\nAttorno al lago sono presenti 5 bunker italiani, voluti da Mussolini nel 1939, per proteggere le vie d'accesso per l'Italia. Queste opere fanno parte del Vallo Alpino in Alto Adige, precisamente dello sbarramento della Val di Landro nord.\nLocation cinematografica.\nUn passo dal cielo, serie televisiva (2011)"}
{"id": "640393", "revid": "72396", "url": "https://it.wikipedia.org/wiki?curid=640393", "title": "Capo-banda", "text": "Capo-banda \u00e8 un termine utilizzato in araldica per indicare l'unione di un capo e di una banda quando ambedue le pezze sono dello stesso smalto. \nTaluni confondono il capo-banda con la figura che compare in uno stemma il cui blasone \u00e8 \" di..., alla banda di...; al capo di...\" e la banda e il capo sono dello stesso smalto. In realt\u00e0 \u00e8 abbastanza semplice distinguere i due casi in quanto nel capo-banda la banda \u00e8 centrata rispetto all'angolo superiore destro dello scudo, mentre nel secondo caso citato la banda e centrata rispetto all'angolo superiore destro della porzione di stemma abbassata sotto il capo."}
{"id": "640394", "revid": "113671846", "url": "https://it.wikipedia.org/wiki?curid=640394", "title": "Lago di San Valentino alla Muta", "text": "Il lago di San Valentino alla Muta (\"Haidersee\" in tedesco) \u00e8 un piccolo lago alpino situato in val Venosta a 1.450\u00a0m nel comune di Curon Venosta (BZ), a circa 110\u00a0km da Bolzano.\nStoria.\nFino agli anni '50 in alta val Venosta vi erano tre laghetti. A seguito della costruzione di una grande diga, i due pi\u00f9 settentrionali vennero unificati formando l'odierno lago di Resia. Il pi\u00f9 meridionale dei tre laghi, quello di San Valentino alla Muta, \u00e8 rimasto nel suo stato originario. Misurando circa 2,2\u00a0km di lunghezza e oltre 600\u00a0m di larghezza \u00e8 tra i pi\u00f9 grandi laghi naturali della provincia autonoma di Bolzano, secondo solo al lago di Caldaro."}
{"id": "640401", "revid": "2175", "url": "https://it.wikipedia.org/wiki?curid=640401", "title": "Raisa Titarenko", "text": ""}
{"id": "640403", "revid": "827882", "url": "https://it.wikipedia.org/wiki?curid=640403", "title": "Pecora nera", "text": "Pecora nera \u00e8 un'espressione polirematica che si ritrova in diverse lingue ad indicare un elemento che si distingue in maniera negativa o positiva dal resto dei membri di un gruppo, ad esempio un membro della famiglia che ha imboccato una cattiva strada o che non soddisfa pienamente le aspettative degli altri componenti pu\u00f2 essere definito come tale.\nOrigine.\nPresso gli allevatori di bestiame la lana bianca \u00e8 considerata particolarmente pregevole, perch\u00e9 facile da colorare. Per non comprometterne la qualit\u00e0, le pecore nere vengono generalmente trattate in maniera separata oppure escluse dalla tosatura. Tuttavia, a partire dal X secolo d.C., la lana scura cominci\u00f2 ad essere apprezzata per la sua colorazione naturale e per la sua estrema morbidezza. Inoltre, essendo molto rara (le pecore hanno solo il 4% di possibilit\u00e0 di nascere nere) veniva usata soprattutto per accessori o capi di abbigliamento costosi, riservati quindi alla nobilt\u00e0. In quel secolo l'espressione \"la pecora nera del gregge\", che cominciava gi\u00e0 ad essere usata nelle zone popolari, acquist\u00f2 anche un senso positivo, poich\u00e9 spesso questa rarit\u00e0 conduceva alla ricchezza. Negli allevamenti incentrati sulla produzione della lana, le pecore nere sono particolarmente mal accette; all'interno di un gregge composto per la maggioranza da capi di colore bianco, le pecore nere saltano subito all'occhio per via del contrasto. A questi motivi si aggiunge probabilmente una componente superstiziosa associata al colore nero (\"sfortuna nera\")."}
{"id": "640406", "revid": "767487", "url": "https://it.wikipedia.org/wiki?curid=640406", "title": "Thomashuxleya", "text": "Thomashuxleya \u00e8 un genere di mammiferi, fossili dell'Eocene inferiore, vissuti in Sudamerica.\nUn erbivoro molto primitivo.\nIl nome di questo animale, cos\u00ec complicato da pronunciare, deriva da quello di Thomas Henry Huxley, evoluzionista convinto e grande sostenitore delle idee di Charles Darwin.\n\"Thomashuxleya\" era un rappresentante molto primitivo di quei mammiferi noti come notoungulati, caratteristici dell'America Meridionale. I resti di questo animale sono stati ritrovati in Argentina e testimoniano l'esistenza di un erbivoro lungo circa 1,5 metri, dalle caratteristiche molto primitive. Il corpo, lungo e relativamente basso sulle zampe, sosteneva una testa grossa ma dalla scatola cranica piccola. \"Thomashuxleya\" aveva grandi canini, adatti forse a strappare i tuberi e le radici di cui si cibava. Grossomodo, questo animale assomigliava a un cinghiale, soprattutto per lo stile di vita. La famiglia alla quale appartiene, gli isotemnidi, comprende forme eccezionalmente primitive; apparve nel Paleocene e si estinse nell'Oligocene."}
{"id": "640408", "revid": "67622", "url": "https://it.wikipedia.org/wiki?curid=640408", "title": "Gabbiano reale zampegialle", "text": ""}
{"id": "640409", "revid": "228587", "url": "https://it.wikipedia.org/wiki?curid=640409", "title": "Inger Hagerup", "text": "Fu poetessa e autrice di letteratura per l'infanzia e pi\u00e9ce teatrali.\nBiografia.\nIn seguito alla perdita del padre, Inger \u00e8 al seguito della madre in un continuo spostamento per la regione del Vestland, a causa ovviamente delle difficili condizioni economiche. Compiuti gli studi, prima a Volda (contea di M\u00f8re og Romsdal) e poi in un istituto commerciale di Oslo, inizia a dedicarsi seriamente alla composizione poetica dopo i primi esperimenti in epoca scolastica, riuscendo a farli pubblicare da diversi giornali.\nConosce Alfred Hagerup e con lui, nel 1931, si trasferisce a Trondheim e nuovamente ad Oslo. In questi anni stabilisce contatti con il gruppo di intellettuali raccolto attorno alla rivista \"Mot Dag\".\nNel 1939 vede la luce la prima raccolta di poesie: \"Jeg gikk meg vill i skogene\". Ma l'avvento del nazismo in Norvegia, l'occupazione e la persecuzione degli intellettuali e delle organizzazioni avverse al nazismo e al governo di Quisling, costringono lei e la famiglia a raggiungere la Svezia dove, ritrovato un folto gruppo di amici e intellettuali connazionali, prosegue illegalmente la composizione di versi di resistenza (fatta circolare clandestinamente su fogli di carta). L'attivismo politico non cesser\u00e0 dopo il conflitto mondiale e il rientro in patria: lavorer\u00e0 come collaboratrice alla rivista \"Kvinnen og Tiden\" (La Donna e il suo Tempo) e, per un certo periodo di tempo, come critico per il periodico comunista \"Friheten\" (La Libert\u00e0). \nLa vera consacrazione Inger Hagerup la ottiene nel 1945 con la raccolta \"Videre\", dove troviamo la celebre poesia \"Aust-V\u00e5g\u00f8y\", definita in seguito da Sigurd Hoel il pi\u00f9 bel componimento poetico di guerra, curiosamente attribuita dalla gente, durante la sua circolazione clandestina, ad Arnulf \u00d8verland. Una poesia, la sua, parallelamente alla tradizione poetica dominante in Norvegia nel primo cinquantennio del Novecento, per niente modernista, per cui si ritrover\u00e0 inevitabilmente nel vivo dibattito fra avanguardisti e tradizionalisti avviatosi durante gli anni Cinquanta.\nLa morte, ma soprattutto l'amore sono i temi cari alla Hagerup, uno dei rari punti di vista femminili nel paese. \u00c8 vero, del resto, che se la sua arte poetica introduce poche novit\u00e0 sul piano formale e del contenuto, lo stesso non si pu\u00f2 dire della sua poesia per l'infanzia, per la quale si pone come un'autrice all'avanguardia. In \"S\u00e5 rart\" (1950) e in \"Lille Persille\" (1961) le riesce di eliminare il piano moraleggiante tipico della letteratura per bambini, creando meravigliosi spazi aperti alla pura fantasia.\nFu nel complesso una personalit\u00e0 vivace, beneamata, nota anche per alcune opere teatrali oltre che per una letteratura per adulti e per bambini."}
{"id": "640410", "revid": "247222", "url": "https://it.wikipedia.org/wiki?curid=640410", "title": "Lago di Anterselva", "text": "Il lago di Anterselva (\"Antholzer See\" in tedesco, anche \"Untersee\") \u00e8 un piccolo lago alpino situato a 1642\u00a0m nella valle di Anterselva, in Alto Adige.\nGeografia.\nIl lago, circondato da boschi di conifere, si \u00e8 formato in seguito allo sbarramento del rio Anterselva a causa di frane staccatesi dai monti soprastanti; esso \u00e8 situato all'interno del Parco naturale Vedrette di Ries-Aurina, nel territorio comunale di Rasun Anterselva, a circa 97\u00a0km da Bolzano e 17\u00a0km dalla statale della Val Pusteria.\nInfrastrutture e architetture.\nLa strada che risale la Valle di Anterselva, superato il lago, prosegue verso il passo Stalle, un valico sullo spartiacque alpino che porta in Austria, nella valle di Defereggen.\nAttorno al lago sorgono alcuni bunker dello sbarramento Anterselva Mezzavalle-Lago di Anterselva del Vallo Alpino in Alto Adige costruiti per la difesa del territorio italiano da un'ipotetica invasione da parte delle truppe tedesche durante la seconda guerra mondiale.\nNella cultura popolare.\nLa leggenda del lago, una delle tante saghe dell'Alto Adige racconta che un giorno un mendicante si ferm\u00f2 sui campi di tre ricchi contadini ai quali chiese dell'elemosina. I tre avari contadini si rifiutarono cacciandolo via a mani vuote. Il mendicante arrabbiato disse: \"Entro tre giorni dietro alla vostra casa, apparir\u00e0 una piccola fontana e vi si apriranno gli occhi!\" Dopo che nei primi due giorni non accadde nulla, il terzo giorno dietro ad ogni maso si era formata una fontana che man mano incrementa la sua portata, fino a portare via i tre contadini e le loro famiglie. In quel posto si \u00e8 formato il lago di Anterselva.\nNei media.\nSulle rive del lago \u00e8 stato girato un piccolo segmento (circa tre minuti) del film \"Il caso Mattei\" diretto da Francesco Rosi nel 1972. Per alcuni anni Enrico Mattei fu titolare della riserva di pesca del lago ed era inoltre proprietario di un maso a pelo d'acqua senza luce elettrica e telefono. Mattei ci trascorreva i weekend, talvolta in compagnia di importanti ministri del petrolio di paesi arabi, che rimasero affascinati dalla bellezza del luogo. Tra gli ospiti pi\u00f9 assidui ci furono lo sci\u00e0 di Persia e l'allora consorte Soraya. La casa di Enrico Mattei fu poi trasformata in albergo-ristorante. Mattei raggiungeva Anterselva con l'aereo aziendale che aveva in uso, atterrando al campo volo di Dobbiaco."}
{"id": "640412", "revid": "2175", "url": "https://it.wikipedia.org/wiki?curid=640412", "title": "Raisa Gorbachev", "text": ""}
{"id": "640413", "revid": "287204", "url": "https://it.wikipedia.org/wiki?curid=640413", "title": "Abbazia di Sassovivo", "text": "Labbazia di Santa Croce in Sassovivo \u00e8 un complesso benedettino che sorge a circa 6\u00a0km dal centro di Foligno, ad un'altitudine di 565 alle pendici del monte Serrone. Dal punto di vista amministrativo costituisce una frazione del comune di Foligno appartenente alla Circoscrizione n. 4 \"Flaminio - INA-Casa - Uppello\".\nIsolata su uno sperone di roccia e circondata da una enorme lecceta secolare, che ricopre 7 ettari, tra le pi\u00f9 antiche e primigenie dell'intera Umbria, (area protetta regionale), si trova in posizione panoramica sulla sottostante Valle Umbra e citt\u00e0 di Foligno.\nNella zona, in localit\u00e0 Fonte di Sassovivo, si trova una sorgente e stabilimento di imbottigliamento di acqua minerale, commercializzata in ambito locale. Dalla Fonte di Sassovivo si apre la valle del fosso Renaro.\nStoria.\nFu fondata da eremiti benedettini intorno all'anno 1070, principalmente dal monaco Mainardo che forse proveniva dall'abbazia di Santa Maria di Sitria, alle pendici del monte Cucco. La costruzione si \u00e8 sviluppata a partire da una preesistente rocca fortificata posseduta da Ugone, conte longobardo di Uppello (frazione di Foligno) discendente dai conti di Nocera Umbra e dai Monaldeschi di Orvieto, e donata poi a Mainardo. \nIn precedenza vi si trovava probabilmente un santuario protostorico umbro.\nA questo periodo risalgono le \"Carte di Sassovivo\" appartenenti all'enorme, e di fondamentale importanza storica \"Archivio di Sassovivo\", archivio attualmente conservato presso l'Archivio arcivescovile di Spoleto, una serie di documenti importanti per la ricostruzione della consistenza territoriale e demografica dell'epoca.\nBen presto accrebbe la sua importanza e giurisdizione, anche grazie a numerose donazioni ed attribuzioni di territorio. Nel 1138 i suoi possedimenti si estendevano da Roma (chiesa dei SS. Quattro Coronati) a Perugia e da Spoleto a Camerino; il secolo successivo, da essa dipendevano 97 monasteri, 41 chiese e 7 ospedali.\nNella seconda met\u00e0 del XV secolo pass\u00f2 ai benedettini della Congregazione olivetana.\nLa chiusura e la storia recente.\nDurante la Rivoluzione francese il monastero fu in parte chiuso e nel 1860, con la caduta dello Stato Pontificio e la secolarizzazione, con le leggi eversive i suoi possedimenti vennero divisi tra Demanio pubblico, mensa vescovile e privati.\nNel dopoguerra vi tornarono i benedettini grazie ad un piccolo gruppo di monaci cecoslovacchi fuggiti dalla patria, che restarono a Sassovivo, guidati da \"padre\" Cirillo Stavel (al secolo Franti\u0161ek Stavel, di famiglia ebraica), fino alla fine degli anni '50 del secolo scorso. Tra la fine degli anni settanta e gli inizi degli anni ottanta iniziarono profondi e complessi lavori di restauro e consolidamento che si protrassero fino agli anni novanta. La chiesa venne ricostruita nel 1832 ed \u00e8 ora in fase di restauro, come tutto il complesso, dopo i danni provocati dal terremoto del 1997.\nA partire dal 1979, il vescovo di Foligno ha assegnato l'abbazia ai \"Piccoli Fratelli\" della Comunit\u00e0 Jesus Caritas del beato Charles de Foucauld e alle \"Piccole Sorelle\" della stessa comunit\u00e0 (queste ultime, per\u00f2, si sono successivamente trasferite). A Sassovivo ha sede il Priorato generale della comunit\u00e0.\nAll'interno della chiesa erano conservate le spoglie di san Marone, un eremita siro-libanese vissuto nel IV secolo presso la citt\u00e0 di Tiro, fondatore della Chiesa maronita. Il 25 novembre 2005, per\u00f2, la reliquia \u00e8 stata trafugata.\nDal 2014 si sono annualmente susseguite campagne archeologiche nello spazio antistante la chiesa come collaborazione internazionale tra l'Universit\u00e0 \"La Sapienza\" di Roma, la \"Pontificia Universit\u00e0 Gregoriana\" e l'Universit\u00e0 \"E\u00f6tv\u00f6s Lor\u00e1nd\" di Budapest, quest'ultima con un gruppo di antropologi fisici guidati dalla prof.ssa Ildiko Pap.\nDescrizione.\nIl monastero conserva un affresco dell\"Ultima Cena\" del 1595 e i dormitori del Duecento.\nLa Loggia del Paradiso, presenta frammenti di affreschi del XV secolo.\nIl chiostro romanico (1229), ordinato dall'abate Angelo e portato a termine dal maestro marmoraro romano Pietro de Maria e da Nicola Vassalletto, \u00e8 a pianta quadrangolare e presenta 58 archi sorretti da un doppio ordine di 128 colonnine elicoidali con capitelli gigliati. Nel 1340 vi venne aggiunta una grande cisterna centrale e nel 1623 fu costruito un pozzo. Al suo interno \u00e8 anche custodito un affresco della \"Vergine in trono con Bambino\" del XIV secolo.\nLa cripta del Beato Alano (XI secolo), \u00e8 un residuo di Santa Maria della Valle, il primo nucleo di Sassovivo.\nDintorni.\nLa Passeggiata dell'Abate \u00e8 un sentiero che si dipana tra i boschi di leccio, ginepro e pino d'Aleppo."}
{"id": "640414", "revid": "310967", "url": "https://it.wikipedia.org/wiki?curid=640414", "title": "Lago di Caldaro", "text": "Il lago di Caldaro (\"Kalterer See\" in tedesco) \u00e8 il pi\u00f9 grande specchio d'acqua naturale della provincia autonoma di Bolzano. \u00c8 situato nell'Oltradige a 216\u00a0m nel comune di Caldaro sulla Strada del Vino (BZ), a circa 20\u00a0km da Bolzano.\nCaratteristiche.\nDi origine alluvionale, il lago \u00e8 alimentato da alcune sorgenti subacquee. Molto frequentato dai turisti, il lago di Caldaro ha lungo le sue rive impianti balneari, campeggi, alberghi e ristoranti, piccoli porti per le barche a vela. Per la sua ventilazione il lago di Caldaro favorisce l'esercizio di sport eolici quali il windsurf e la barca a vela.\nSu una delle cime del monte di Mezzo (in ted. \"Mitterberg\"), che chiude la conca ad est, proprio all'altezza del lago sorgono le rovine di Castelchiaro (in ted. \"Leuchtenburg\") e Castel Varco (in ted. \"Laimburg\").\nA est del lago, in localit\u00e0 Castelvecchio (\"Altenburg\"), sorge la chiesa pi\u00f9 antica dell'Alto Adige: la basilica di san Pietro, raggiungibile anche attraversando la gola Rastenbachklamm, un sentiero che risale la montagna attraverso strette gole e cascate.\nToponimo.\nIl nome del lago \u00e8 attestato nel 1257 come \"lacus Caldarii\" (in un documento latino), nel 1337 come \"Chaltner see\", nel 1500 come \"See zu Kaltern\" e nel 1770 come \"Kalterer See\".\nLeggenda.\nUna delle tante saghe dell'Alto Adige descrive la formazione del lago di Caldaro. Il Signore presentatosi sotto le spoglie di un vagabondo buss\u00f2 alla porta del maso Klughammer domandando un pezzo di pane e dell'acqua. Il padrone del maso gli rifiut\u00f2 il pane, affermando inoltre che Dio fa piovere raramente. Il Signore inizi\u00f2 allora a piangere, provato dalla cattiveria e dalla durezza di quell'uomo, tanto che le sue lacrime andarono a formare pian piano una piccola sorgente, che prendendo vigore travolse tutto ci\u00f2 che trov\u00f2, risparmiando per\u00f2 il maso Klughammer."}
{"id": "640416", "revid": "1793900", "url": "https://it.wikipedia.org/wiki?curid=640416", "title": "Contea di Suffolk (New York)", "text": "Suffolk \u00e8 una contea dello Stato di New York negli Stati Uniti posta nell'area centro-orientale dell'isola di Long Island. Fa parte dell'area metropolitana di New York.\nGeografia fisica.\nLa contea confina a ovest con la contea di Nassau, a nord si affaccia sul Long Island Sound, a ovest sul Block Island Sound ed a sud sull'Oceano Atlantico.\nIl territorio \u00e8 prevalentemente pianeggiante \u00e8 raggiunge la massima elevazione di 122 metri con la Jayne's Hill posta in prossimit\u00e0 di Melville.\nNella parte orientale il territorio della contea si divide in due penisole, la North Fork e la South Fork, separate dalle baie di Great Peconic Bay, Little Peconic Bay e Gardiners Bay. Tutta la costa meridionale, ad eccezione della costa meridionale della South Fork, \u00e8 separata dall'oceano da una serie di isole costiere, e principalmente dalla John Beach Island e dalla Fire Island. Tra la costa meridionale e le isole costiere si stende la Great South Bay. Fanno inoltre parte della contea le isole di Gardiners, Shelter, Robins, Plum e Fishers. Le coste sono basse e sabbiose.\nIl fiume principale \u00e8 il Peconic, che scorre da ovest a est, prima di sfociare nella Flanders Bay. Verso sud scorre il fiume Carmans che sfocia nella Great South Bay. \nLa contea \u00e8 densamente popolata nell'area occidentale e centrale. Nell'area orientale \u00e8 meno urbanizzata. Il capoluogo di contea \u00e8 Riverhead, ma altri uffici della contea sono ubicati a Hauppauge, Smithtown e Yaphank. La citt\u00e0 maggiore \u00e8 Brookhaven. Altre citt\u00e0 sono Babylon, Islip, Huntington, Southampton e East Hampton (le ultime due citt\u00e0 sono conosciute collettivamente come Hamptons).\nStoria.\nLa contea \u00e8 una delle 12 contee originarie della Provincia di New York, istituite nel 1683. I confini sono rimasti sostanzialmente invariati sin da allora. Dal 1899 la contea non confina pi\u00f9 con il Queens ma con la contea di Nassau. La contea deve il suo nome alla contea inglese di Suffolk da dove provenivano i primi coloni. Alcuni degli abitanti della parte orientale della contea, quella meno urbanizzata, sostengono l'idea di creare ad est una nuova contea.\nPopolazione.\nNel 2006 la popolazione risulta etnicamente cos\u00ec suddivisa:\nGli ispanici rappresentano il 13,0% della popolazione totale. Al 2007 le principali origini dei cittadini risultano quelle italiane (29,5%), irlandesi (24,0%) e tedesche (17,6%).\nRiserva indiana.\nLa riserva indiana \"Shinnecock\" \u00e8 situata su una penisola della baia di Shinnecock nel sud della contea. La riserva ospita poco pi\u00f9 di 500 indiani Shinnecock."}
{"id": "640417", "revid": "641883", "url": "https://it.wikipedia.org/wiki?curid=640417", "title": "James Archer (gesuita)", "text": "Gioc\u00f2 un ruolo controverso nella Guerra dei Nove Anni, durante la cosiddetta Riconquista Tudor dell'Irlanda.\nDurante gli ultimi dieci anni del regno di Elisabetta I d'Inghilterra divenne una delle figure pi\u00f9 odiate dalla propaganda del governo britannico, bench\u00e9 il suo pi\u00f9 durevole successo fosse stato la fondazione di seminari Irlandesi nell'Europa continentale, come parte della controriforma."}
{"id": "640418", "revid": "54253", "url": "https://it.wikipedia.org/wiki?curid=640418", "title": "Lago di Braies", "text": "Il lago di Braies (\"Pragser Wildsee\" in tedesco) \u00e8 un piccolo lago alpino situato in Val di Braies (una valle laterale alla Val Pusteria) a 1.496\u00a0m s.l.m. nel comune di Braies (BZ), a circa 97 chilometri da Bolzano.\nToponimo.\nIl nome del lago \u00e8 attestato nel 1296 come \"H\u00fcnz an den Se\", nel 1330 come \"Praxersee\", nel 1400 come \"See in Prags\", nel 1620 come \"Pragsersee\" e nel 1885 come \"Pragser Wildsee\"; l'appellativo di \"wild\" (\"selvaggio\") \u00e8 pertanto ottocentesco, e forse da ricollegare all'alpinismo che in quel periodo inizia a diventare un fenomeno di massa. Il nome italiano \"lago di Braies\" \u00e8 del 1940, mentre nel primo Prontuario del 1923 compare ancora solamente come \"Pragser Wildsee\".\nGeografia.\nIl lago giace ai piedi dell'imponente parete rocciosa della Croda del Becco (ted. \"Seekofel\", ladino \"Sass dla Porta\" 2.810 m) e si trova all'interno del parco naturale Fanes - Sennes e Braies.\nHa un'estensione di circa 33 ettari con una lunghezza di 1,2\u00a0km e una larghezza di 300-400 metri. \u00c8 uno dei laghi pi\u00f9 profondi della provincia autonoma di Bolzano, con ben 36 metri di profondit\u00e0 massima e una profondit\u00e0 media di 17 metri. La temperatura massima dell'acqua \u00e8 di 14 \u00b0C. \u00c8 un lago di sbarramento, in quanto la sua creazione \u00e8 dovuta allo sbarramento del rio Braies a causa di una frana staccatasi dal Sasso del Signore.\nIl lago \u00e8 una meta turistica ed \u00e8 circondato su tre lati da cime dolomitiche, tra cui la Croda del Becco. Il lago \u00e8 il punto di partenza dell'Alta via n. 1 delle Dolomiti detta \"La classica\" che arriva fino a Belluno ai piedi del Gruppo della Schiara.\nStoria.\nDurante la seconda guerra mondiale.\nPresso l'hotel del lago di Braies (\"Hotel Pragser Wildsee\") si \u00e8 verificato uno degli ultimi episodi della seconda guerra mondiale in Italia. \nVerso la fine di aprile del 1945, le SS condussero presso il lago di Braies 141 prigionieri, molti dei quali illustri: l'ultimo cancelliere austriaco prima dell'\"Anschluss\" (l'annessione nazista dell'Austria, nel 1938), Kurt Alois von Schuschnigg, l'ultimo primo ministro della Terza Repubblica francese, L\u00e9on Blum, il generale italiano Sante Garibaldi, il figlio del maresciallo Pietro Badoglio, l'ex primo ministro ungherese Mikl\u00f3s K\u00e1llay, il comandante in capo dell'esercito greco, generale Alexandros Papagos, con tutto il suo stato maggiore, il tenente sovietico Wassilij Wassiljewitsch (nipote del commissario del popolo agli affari esteri dell'URSS, Vja\u010deslav Michajlovi\u010d Molotov), Nikolaus von Horthy (figlio del reggente del regno ungherese ammiraglio Mikl\u00f3s Horthy), il vescovo francese di Clermont-Ferrand Gabriel Piguet, l'ex-capo di stato maggiore tedesco e generale d'armata Franz Halder con la consorte, nonch\u00e9 numerosi familiari del colonnello di stato maggiore tedesco conte Claus Schenk von Stauffenberg, autore dell'attentato a Hitler del 20 luglio 1944.\nLa mattina del 4 maggio 1945, alle ore 6:45, arriv\u00f2 presso il lago di Braies la prima pattuglia americana. Avvenne cos\u00ec la cessione dei 141 ostaggi agli alleati. I tedeschi della Wehrmacht vengono disarmati e fatti prigionieri di guerra. Venne presa la decisione di lasciare le armi al capitano von Alvensleben e a un altro ufficiale, tenendo conto del loro comportamento. Per i tedeschi presenti tra i prigionieri si decise invece che coloro che non avevano avuto alcun rapporto con i nazisti avrebbero potuto essere liberati, dopo essere stati tenuti per un periodo nell'isola di Capri. Tutti gli altri tedeschi vennero arrestati. Tra di loro il generale Alexander von Falkenhausen, il generale d'armata Franz Halder, il principe Filippo d'Assia, Hjalmar Schacht, il generale Georg Thomas, Fritz Thyssen. L'ex cancelliere austriaco Kurt von Schuschnigg fu liberato assieme alla sua famiglia, e scelse di emigrare negli Stati Uniti d'America.\nDopo la seconda guerra mondiale.\nPer ricordare gli avvenimenti \u00e8 stato istituito dal 2006, presso l'omonimo Hotel, lo \"Zeitgeschichtsarchiv Pragser Wildsee\" (\"Archivio di storia contemporanea del lago di Braies\") che organizza convegni e dibattiti e pubblica una collana scientifica, sempre attorno a temi legati alla resistenza al nazismo.\nAltra vicenda storica \u00e8 la \"tragedia di Ponticello di Braies\", dove il 7 marzo 1970 persero la vita sette alpini a causa di una valanga che si \u00e8 staccata lungo la valle di Braies.\nLeggenda sulle origini del lago.\nLa leggenda vuole che la vallata di Braies fosse abitata da alcuni selvaggi di brutto aspetto che custodivano l'oro presente nelle vicine montagne. Per queste figure l'oro era prezioso per il suo splendore ma li rendeva duri nell'animo.\nQuando apparvero nella valle alcuni allevatori assieme al loro bestiame, le figure selvagge regalarono loro alcuni oggetti prodotti con il loro oro. Gli allevatori vedendo tale abbondanza d'oro divennero avidi e iniziarono a impadronirsi della materia prima, rubandola alla popolazione dei selvaggi. La popolazione dei selvaggi decise di impedire agli allevatori di raggiungere le montagne e fecero sgorgare alcune sorgenti d'acqua, che crearono a valle il lago di Braies, che impediva agli allevatori di poter rubare ulteriormente l'oro ai selvaggi.\nSecondo la tradizione ladina il nome \"Sass dla Porta\" avrebbe origini mitologiche; deriverebbe, infatti, dalla saga del Regno dei Fanes, un antico reame della mitologia ladina che sarebbe esistito nelle attuali vallate dolomitiche in tempi immemorabili. Ogni anno, in una notte di luna piena, i pochi superstiti del popolo dei Fanes, distrutto dall'avidit\u00e0 di un re usurpatore, escono dall'enorme buco naturale scavato nella roccia del monte e percorre in barca il giro del lago di Braies, guidati dalla propria regina e da Lujanta, mitica eroina.\nTurismo.\nNel corso degli ultimi anni, anche grazie alla pubblicit\u00e0 dovuta alla serie televisiva \"Un passo dal cielo\", il lago di Braies \u00e8 diventato uno dei luoghi pi\u00f9 visitati del Trentino Alto Adige. L'enorme affluenza ha addirittura indotto alcuni esponenti politici locali a immaginare delle soluzioni volte alla riduzione del numero delle presenze sotto un certo standard, compatibile con le caratteristiche del luogo.\nSport.\nDal 2012 si tengono delle competizioni di curling sulla superficie ghiacciata del lago durante la stagione invernale."}
{"id": "640419", "revid": "27406", "url": "https://it.wikipedia.org/wiki?curid=640419", "title": "Sassovivo", "text": ""}
{"id": "640420", "revid": "767487", "url": "https://it.wikipedia.org/wiki?curid=640420", "title": "Gekko (processore)", "text": "Gekko \u00e8 un microprocessore sviluppato da IBM per la console da gioco GameCube di Nintendo. Il processore \u00e8 frutto di una collaborazione dal valore di 1 miliardo di dollari attuata dalle due societ\u00e0 nel 1999. La produzione del processore inizi\u00f2 nel 2000, un anno prima della commercializzazione della console, e si concluse nel 2007, con la fine della produzione della console.\nCaratteristiche.\n\"Gekko\" \u00e8 un processore derivato dal \"PowerPC 750\", della famiglia IBM PowerPC G3. La CPU cache di primo livello \u00e8 larga (32 kB per le istruzioni, 32 kB per i dati) e permette una associativit\u00e0 per la memoria a 8 vie (\"8-way set-associative\"), quella di secondo livello da permette invece una associativit\u00e0 a 2 vie (\"2-way set-associative\") ed estensioni vettoriali costituite da appena 50 nuove istruzioni. Ulteriori modifiche, oltre alle estensioni delle istruzioni, riguardano l'unit\u00e0 di calcolo in virgola mobile, modificata per elaborare due valori in precisione singola per ciclo anzich\u00e9 un singolo valore in precisione doppia. Di conseguenza, ciascun registro in virgola mobile pu\u00f2 memorizzare un solo valore a o due valori a 32 bit. Le istruzioni possono anche essere caricate in numeri interi a 8\u2013, nei registri, effettuando poi una conversione in tempo reale in virgola mobile. La performance complessiva in virgola mobile pu\u00f2 raggiungere un picco di . Secondo il benchmark \"Dhrystone 2.1\" la performance complessiva in MIPS, pu\u00f2 raggiungere le 1125 MIPS.\nCon una frequenza di , \"Gekko\" ha una dissipazione di potenza pari a circa, con una litografia a (ovvero ). Considerando la frequenza RAM principale della console, a , e un \"bus\" di dati a 64 bit, la CPU ha una velocit\u00e0 di trasmissione di circa /s. Il bus rimane a 64 bit con \"Flipper\", l'unit\u00e0 di elaborazione grafica, ma, ad una frequenza di , la trasmissione dei dati si abbassa a 1,3 GB/s."}
{"id": "640421", "revid": "2150982", "url": "https://it.wikipedia.org/wiki?curid=640421", "title": "Lago di Varna", "text": "Il lago di Varna (\"Vahrner See\" in tedesco) \u00e8 un piccolo lago alpino situato in Val d'Isarco a 712\u00a0m s.l.m. a circa due chilometri a nord del comune di Varna, in provincia di Bolzano, poco distante da Bressanone.\nStoria.\nOltre a questo lago, pi\u00f9 a valle era presente un secondo laghetto denominato \"lago di sotto Varna\". Questo per\u00f2 fu prosciugato e bonificato nell'anno 1825 per ricavarne preziosi terreni per la coltivazione. In ricordo del lago originario l'associazione pescatori della Valle Isarco, tra il 1995 ed il 1998, ha ricreato nello stesso posto dell'originale, un lago artificiale per la pesca sportiva e lo ha chiamato \"Untersee\".\nA seguito della costruzione del forte di Fortezza a Varna venne eretta nel 1840 una casermetta per l'addestramento del personale militare e quindi un annesso poligono di tiro che fu costruito sulla sponda destra del lago. Da qui era possibile sparare fino ad arrivare a quella posta dal lato opposto con distanze comprese tra i 50 e i 250 metri quasi celati totalmente nelle loro trincee. Erano inoltre previsti dei bersagli in movimento per simulare gli spostamenti del nemico, talvolta travestiti da arlecchino, vedi ad esempio la figura di Ernst Fr\u00f6hlich, uno degli addetti al controllo dei bersagli. Costoro schernivano i tiratori qualora mancassero il centro da colpire, mentre gioivano quando veniva colpito il bersaglio effettivo.\nIl poligono in s\u00e9 \u00e8 rimasto in attivit\u00e0 fino agli anni '60 fino a quando non \u00e8 stato chiuso per motivi di sicurezza.\nNel settembre 2017 sono iniziati i lavori di bonifica per la rimozione dei primi 289 ordigni ritrovati, di cui 285 bombe da fucile austro-ungariche e 4 bombe a mano sferiche austro-ungariche risalenti alla prima guerra mondiale.\nCaratteristiche.\nIl lago ha una superficie di circa 1,5 ettari e presenta una profondit\u00e0 massima pari a 3,5 metri e \u00e8 privo di immissari se non qualche piccolo rio. Dal 1977 una zona di 6,23 ettari adiacente al lago (\"biotopo palude del lago di Varna\") \u00e8 protetta, perch\u00e9 di importanza per la sosta degli uccelli durante le migrazioni. Inoltre l'acqua del laghetto \u00e8 ricca di iodio.\nAttorno al laghetto \u00e8 possibile effettuare una passeggiata; nella parte settentrionale del lago si trova una spiaggetta frequentata durante il periodo estivo. Il lago ogni anno riceve l'autorizzazione dall'ufficio provinciale per la balneazione.\nPresso il lago \u00e8 situato anche un piccolo e semplice campeggio.\nIl lago \u00e8 raggiungibile, oltre che con la macchina, anche attraverso la nuova pista ciclabile che nella zona segue uno dei percorsi medievali noti come Cammini di Santiago: la variante sud-ovest della \"Jakobsweg\" tirolese.\nBiotopo.\nPresso il lago di Varna si trova un'area naturale protetta (ZPS)."}
{"id": "640422", "revid": "116134346", "url": "https://it.wikipedia.org/wiki?curid=640422", "title": "Bisonalveus", "text": "Il bisonalveo (gen. \"Bisonalveus\") \u00e8 un mammifero estinto vissuto nel Paleocene in Nordamerica.\nDescrizione.\nLa caratteristica principale di questo strano mammifero era data dalla dentatura: diversamente dai mammiferi attuali, infatti, \"Bisonalveus\" era dotato di scalanature lungo i denti, che quasi sicuramente servivano da condutture per una sostanza velenosa.\nOggigiorno, solo pochissimi mammiferi sono velenosi: l'ornitorinco maschio possiede uno sperone velenifero sulle zampe posteriori, mentre quattro specie di toporagni e le due specie di solenodonti possiedono una saliva velenosa. Anche il lori lento ha due ghiandole velenifere sulle braccia.\nIn \"Bisonalveus\" i denti che probabilmente contenevano veleno non corrispondevano con la mascella inferiore, e in questo modo assomigliavano moltissimo alle zanne mortali dei serpenti odierni. In un modo simile, forse, al solenodonte attuale, \"Bisonalveus\" mordeva le sue vittime per iniettare la sua saliva tossica e seppelliva i resti in una buca per cibarsene in un secondo tempo.\n\u00c8 ancora incerto il perch\u00e9 il veleno non si sia diffuso come arma nel mondo dei mammiferi. Forse, in un mondo dove uccidere velocemente \u00e8 incredibilmente efficiente, un'arma come il veleno, che uccide lentamente, sarebbe risultata poco utile rispetto ad altri metodi di uccisione."}
{"id": "640423", "revid": "3115", "url": "https://it.wikipedia.org/wiki?curid=640423", "title": "Lago di Fi\u00e8", "text": "Il lago di Fi\u00e8 (\"V\u00f6lser Weiher\" in tedesco) \u00e8 un piccolo lago alpino situato sull'altopiano di Fi\u00e8 a 1036\u00a0m nel comune di Fi\u00e8 allo Sciliar (BZ), a circa 25\u00a0km da Bolzano.\nIl lago, circondato da abeti, si trova ai piedi del massiccio dello Sciliar e della punta Santner. \u00c8 alimentato da una sorgente che veniva chiamata \"sangue dello Sciliar\" (\"Schlernblut\"), per la collocazione in una zona in cui in epoca preistorica si compivano riti propiziatori e sacrifici animali. Circa met\u00e0 del lago \u00e8 occupato da un canneto (biotopo del Lago di Fi\u00e8).\nLaghetto Superiore.\nAd ovest, ad una decina di minuti a piedi, si trova un secondo laghetto di origine artificiale, la cui creazione \u00e8 dovuta a Leonhard I von V\u00f6ls, castellano del Tirolo e capitano della regione atesina. Il laghetto fu creato per l'allevamento delle carpe e per l'irrigazione dei campi sottostanti. Ancor oggi \u00e8 possibile praticarvi la pesca sportiva.\nLa leggenda del Sasso delle Streghe (\"Hexenstein\").\nPresso questa pietra, lo \"Hexenstein\" il quale si trova tra i due laghi, le streghe della zona tenevano le loro sedute e per questo si ritiene che si tratti di un luogo alquanto sinistro e sospetto.\nUn tempo a Fi\u00e8 allo Sciliar esercitava la propria missione di pastore un parroco, il quale con il suo religioso fervore, si trovava in continua lotta contro il popolo delle streghe e qualche volta tramite la preghiera e il pronto suonare delle campane della sua chiesa, riusciva persino a scongiurare i temporali e le tempeste tramanti dalle streghe contro il suo paese.\nUna sera d'estate il parroco passeggiava nei pressi del laghetto quando decise di accoccolarsi tra il muschio del bosco, e poco distante dal Sasso delle Streghe, ripos\u00f2 un'oretta. Quando il curato si risvegli\u00f2 era gi\u00e0 notte fonda e dal campanile del paese sent\u00ec rintoccare le dodici. Si ud\u00ec un fracasso assordante, e il popolo delle streghe giunse a cavallo iniziando le sue danze. D'un tratto una delle donne si accorse del parroco e nel giro di un istante tutte le streghe si accanirono contro di lui. Lo seviziarono e maltrattarono fino a quando non diede pi\u00f9 segni di vita. La mattina seguente l'uomo venne ritrovato graffiato e mutilato accanto al Sasso delle Streghe, mentre il suo abito giaceva tutt'attorno in brandelli. Il sacerdote era stato vittima della vendetta delle streghe.\nNella cultura di massa.\nIl lago viene prominentemente citato nel quarto atto del dramma \"Das weite Land\" di Arthur Schnitzler, pubblicato nel 1911."}
{"id": "640428", "revid": "287204", "url": "https://it.wikipedia.org/wiki?curid=640428", "title": "F3 sudamericana 2006", "text": "La stagione 2006 della F3 sudamericana ha avuto inizio il 26 marzo sul circuito di Curitiba e si \u00e8 conclusa il 26 novembre sul circuito di Interlagos dopo 16 gare in 7 appuntamenti (gara doppia per ogni week-end, tripla negli appuntamenti argentini di Santa Fe e Buenos Aires). Da segnalare che tutti i piloti partecipanti sono di nazionalit\u00e0 brasiliana. In occasione del secondo appuntamento di Curitiba la serie ha disputato le sue gare come contorno all'appuntamento del Mondiale Turismo.\nGare.\n01. Curitiba () (25-26/03/2006)\nOrdine d'arrivo Gara 1: (19 giri per un totale di 70,433 km)\n\"Polesitter\": Diego Nunes () (Dallara 301-Berta Ford - Bassan Motorsport) in 1'13.484\nOrdine d'arrivo Gara 2: (25 giri per un totale di 92,675 km)\n\"Polesitter\": Luiz Razia () (Dallara 301-Berta Ford - Drag\u00e3o) in 1'13.084\n02. Santa Fe () (05-07/05/2006)\nOrdine d'arrivo Gara 1: (21 giri)\n\"Polesitter\": Diego Nunes () (Dallara 301-Berta Ford - Bassan Motorsport) in 1'17.953\nOrdine d'arrivo Gara 2: (19 giri)\n\"Polesitter\": Diego Nunes () (Dallara 301-Berta Ford - Bassan Motorsport) in 1'16.306\nOrdine d'arrivo Gara 3: (24 giri)\n\"Polesitter\": Mario Moraes () (Dallara 301-Berta Ford - Bassan Motorsport) in 1'15.582\n03. Brasilia () (03-04/06/2006)\nOrdine d'arrivo Gara 1: (16 giri per un totale di 87,616 km)\n\"Polesitter\": Diego Nunes () (Dallara 301-Berta Ford - Bassan Motorsport) in 1'46.552\nOrdine d'arrivo Gara 2: (17 giri per un totale di 93,092 km)\n\"Polesitter\": Luiz Razia () (Dallara 301-Berta Ford - Drag\u00e3o) in 1'44.978\n04. Curitiba () (01-02/07/2006)\nOrdine d'arrivo Gara 1: (24 giri per un totale di 88,968 km)\n\"Polesitter\": Luiz Razia () (Dallara 301-Berta Ford - Drag\u00e3o) in 1'12.720\nOrdine d'arrivo Gara 2: (19 giri per un totale di 70,433 km)\n\"Polesitter\": Luiz Razia () (Dallara 301-Berta Ford - Drag\u00e3o) in 1'12.315\n05. Tarum\u00e0 () (15-16/07/2006)\nOrdine d'arrivo Gara 1: (26 giri per un totale di 78,416 km)\n\"Polesitter\": Luiz Razia () (Dallara 301-Berta Ford - Drag\u00e3o) in 1'02.120\nOrdine d'arrivo Gara 2: (24 giri per un totale di 72,384 km)\n\"Polesitter\": Diego Nunes () (Dallara 301-Berta Ford - Bassan Motorsport) in 1'00.906\n06. Buenos Aires () (27-29/10/2006)\nOrdine d'arrivo Gara 1: (39 giri per un totale di 103,077 km)\n\"Polesitter\": Diego Nunes () (Dallara 301-Berta Ford - Bassan Motorsport) in 45.582\nOrdine d'arrivo Gara 2: (38 giri per un totale di 100,434 km)\n\"Polesitter\": Diego Nunes () (Dallara 301-Berta Ford - Bassan Motorsport) in 45.620\nOrdine d'arrivo Gara 3: (32 giri per un totale di 84,576 km)\n07. Interlagos () (25-26/11/2006)\nOrdine d'arrivo Gara 1:\nOrdine d'arrivo Gara 2:"}
{"id": "640429", "revid": "599013", "url": "https://it.wikipedia.org/wiki?curid=640429", "title": "Piano della Lenta", "text": "Piano della Lenta \u00e8 un quartiere della citt\u00e0 di Teramo che si estende a nord dell'area urbana cittadina lungo la strada statale 81 che conduce alla vicina Ascoli Piceno. \nLa zona dista circa 3\u00a0km dal centro storico della citt\u00e0 di Teramo e anche se costituisce un prolungamento e sviluppo della stessa \u00e8 tecnicamente definita una frazione. \n\u00c8 quasi totalmente residenziale e conta pi\u00f9 di 3000 abitanti. \nIl nome \"Piano della Lenta\" deriva probabilmente dalla sua conformazione pianeggiante e dalla presenza, prima che il quartiere conoscesse il suo sviluppo urbano ed edilizio, di qualche osteria e cantina in cui si sostava per poi riprendere, lentamente, il cammino verso le abitazioni situate nelle frazioni circostanti come Putignano (che ne costituisce, adesso, il suo prolungamento naturale). \nHa conosciuto un fortissimo sviluppo a partire dagli anni settanta e ottanta che ne ha fatto uno dei quartieri pi\u00f9 tranquilli e comodi di tutta la citt\u00e0. \nArterie importanti sono: via Ignazio Silone e via Insorti Bosco Martese.\nStoria.\nNonostante la sua recente storia, si hanno notizie riguardanti questo quartiere gi\u00e0 da epoche passate, infatti si possono ricordare:\nLa chiesa di Santa Rita.\nLa chiesa parrocchiale ultimata nel 1993 \u00e8 dedicata a Santa Rita ed \u00e8 situata in piazza Gemma Marconi cui si accede attraverso via Ignazio Silone, la principale del quartiere. \nLa sua costruzione \u00e8 il frutto di un forte e sentito impegno da parte del parroco di quel tempo Don Arturo Mazza, cui si devono numerose iniziative parrocchiali e la stesura di un libro sulla zona che prende il nome di \"Piano della Lenta e le frazioni circostanti\".\nLa parrocchia di Santa Rita, in localit\u00e0 Piano della Lenta fu istituita con decreto vescovile n. 139 del 16 giugno 1986, distaccando quel territorio dalla parrocchia di San Felice in Putignano. Si rese subito necessario procedere alla erezione di una chiesa utilizzando un terreno donato dall'Amministrazione comunale di Teramo.\nNel 1990, sotto il parroco don Arturo Mazza, furono avviate le procedure burocratiche. A fine giugno 1991, nella sala Nervi a Roma Papa Giovanni Paolo II benedisse la prima pietra. L'impresa prescelta fu la Edilcostruzioni di Montorio al Vomano.\nI lavori presero avvio nel luglio 1991. Il 24 novembre 1991 fu inaugurata una prima porzione di edificio: il salone parrocchiale. In quella occasione fu benedetta anche la campana. Dopo una sosta, i lavori ripresero nel 1992 per completare la struttura della Chiesa e della torre campanaria. In occasione della festa di Santa Rita, il 23 maggio 1993 fu inaugurata la chiesa alla presenza del vescovo mons. Abele Conigli, del sindaco di Teramo Pietro d'Ignazio, del progettista arch. Giulio Mazza, del responsabile dei calcoli del cemento armato ing. Roberto Giovanni, del direttore dei lavori geom. Domenico Mazza e del responsabile dell'impresa di costruzioni rag. Maurizio Polisini.\nIn seguito furono portati avanti i lavori di rifinitura e la sistemazione degli arredi.\nAttrezzature sportive.\nLa zona \u00e8 dotata di un buon numero di impianti attrezzati: un campo comunale per il calcio a undici e due campetti, anch'essi comunali, per il calcio a cinque di cui uno in erbetta sintetica, due campi per le bocce, un piccolo anfiteatro, due piste per macchine telecomandate, sia per quelle a benzina che per quelle a motore elettrico, il cui complesso \u00e8 definito \"miniautodromo\", e di ben quattro giardini pubblici. \nQui ha sede la A.S.D. Piano della Lente, societ\u00e0 di calcio fondata nel 1977, la cui prima squadra milita nel campionato di Promozione. Presente anche il settore giovanile, con la categoria Juniores (under 18), e quella Esordienti (11/12 anni)."}
{"id": "640430", "revid": "287204", "url": "https://it.wikipedia.org/wiki?curid=640430", "title": "Lago di Santa Maria (Bolzano)", "text": "Il lago di Santa Maria (o lago di Tret, \"St. Felixer Weiher\" oppure \"Tretsee\" in tedesco) \u00e8 un piccolo lago alpino situato nella valle di Non a 1.604\u00a0m nel comune di Senale-San Felice (BZ) (in tedesco \"Unsere Liebe Frau im Walde-St. Felix\"), a circa 44\u00a0km da Bolzano.\nOrigine del nome.\nIl nome \"lago di Tret\" deriva dalla vicinanza con la frazione di Tret del comune di Fondo con cui \u00e8 collegata da un agevole sentiero.\nGeografia.\nSi trova a poca distanza dal confine con la provincia autonoma di Trento."}
{"id": "640431", "revid": "767487", "url": "https://it.wikipedia.org/wiki?curid=640431", "title": "\u04b4", "text": "La ', minuscolo ', \u00e8 una lettera dell'alfabeto cirillico. Viene usata oggi nella versione del cirillico per la lingua abcasa, dove rappresenta la consonante //. \u00c8 stata costruita sulla base della lettera cirillica \u0426.\nPu\u00f2 essere traslitterata in alfabeto latino usando la lettera ."}
{"id": "640432", "revid": "3115", "url": "https://it.wikipedia.org/wiki?curid=640432", "title": "Lago di Favogna", "text": "Il lago di Favogna (\"Fennberger See\" in tedesco) \u00e8 un piccolo lago alpino situato sull'altipiano di Favogna (\"Fennberg\") a 1034\u00a0m nel comune di Magr\u00e8 sulla Strada del Vino (BZ), a circa 44\u00a0km da Bolzano.\nDal 1977 il lago e la zona circostante, per una estensione di 10 ettari, sono un biotopo protetto per il suo valore botanico e faunistico. I prati adiacenti al lago sono ricchi di specie vegetali tipiche di habitat umidi come il ranuncolo, l'erioforo (\"Eriophorum vaginatum\"), la pianta carnivora \"Pinguicula vulgaris\" e varie orchidee selvatiche tra cui \"Anacamptis morio\" ed \"Epipactis palustris\"."}
{"id": "640433", "revid": "93556", "url": "https://it.wikipedia.org/wiki?curid=640433", "title": "POWER1", "text": "Il POWER1 era un processore RISC a 32 bit prodotto da IBM. Fu il primo processore ad implementare l'instruction set POWER e venne presentato nel 1990 come CPU della linea RISC System/6000, in seguito rinominata RS/6000. Inizialmente il processore era chiamato RIOS o RIOS I.\nCaratteristiche.\nIl processore era basato su 11 integrati discreti che componevano le unit\u00e0 funzionali. Gli integrati erano la cache istruzioni, l'unit\u00e0 di esecuzione dei numeri interi, l'unit\u00e0 di esecuzione dei numeri in virgola mobile, quattro integrati per la cache dati, l'unit\u00e0 di memorizzazione, due unit\u00e0 di input/output e il clock. Il processore era dotato di una cache dati da 8 KB e una cache istruzioni da 32 o 64 KB a seconda del modello. Il processore nel suo complesso generava 30 MIPS e utilizzava 800.000 transistor."}
{"id": "640442", "revid": "22356", "url": "https://it.wikipedia.org/wiki?curid=640442", "title": "Buxolestes", "text": "Il bussoleste (gen. \"Buxolestes\") \u00e8 un mammifero primitivo estinto, vissuto nell'Eocene medio, i cui resti sono stati rinvenuti in Germania.\nUna lontra - toporagno.\nPer avere un'idea di questo strano mammifero si pensi a una lontra dotata di molari enormi. I suoi parenti, per\u00f2 vanno ricercati tra mammiferi ben pi\u00f9 primitivi, forse simili ai toporagni. Il bussoleste, con ogni probabilit\u00e0, era un animale semiacquatico, con una spiccata preferenza per gli ambienti fluviali o lacustri. Il corpo, infatti, era allungato e sinuoso, le zampe erano corte e la coda era molto lunga: il tutto farebbe pensare a un eccellente nuotatore. Il cranio era anch'esso allungato e dotato di grandi molari adatti a una dieta durofaga (ovvero di molluschi dotati di guscio). I resti di questo animale includono un bellissimo esemplare perfettamente conservato, appartenente alla specie \"Buxolestes piscator\" e rinvenuto nel giacimento a conservazione eccezionale di Messel: all'interno dell'esemplare sono stati rinvenuti resti di pesci, una prova che \"Buxolestes\" si cibava anche (o forse soprattutto) di questi animali. Un'altra specie di Buxolestes, scoperta di recente, \u00e8 \"B. minor\". Tra i parenti di questo strano mammifero, appartenente al gruppo dei pantolesti, da ricordare almeno il velenoso \"Bisonalveus\"."}
{"id": "640443", "revid": "287204", "url": "https://it.wikipedia.org/wiki?curid=640443", "title": "Cratere Ohm", "text": "Ohm \u00e8 il nome di un cratere lunare da impatto intitolato al fisico tedesco Georg S. Ohm, situato nell'emisfero lunare pi\u00f9 distante dalla terra (faccia nascosta). Questo cratere si trova a sud del cratere Comrie e il cratere satellite Comrie K \u00e8 adiacente al margine nordorientale di Ohm. A nord-ovest giace il pi\u00f9 grande cratere Shternberg ed a sud-ovest il cratere Kamerlingh Onnes.\nQuesto cratere \u00e8 al centro di una vasta raggiera, estesa per diverse centinaia di chilometri sul terreno circostante. Nelle immediate vicinanze del cratere, per 20-30 chilometri, la raggiera \u00e8 quasi invisibile, ma oltre questa distanza il terreno \u00e8 ricoperto da zone di albedo maggiore, che si allungano soprattutto verso nord-ovest, est-nord-est e verso sud.\nIl bordo esterno di Ohm \u00e8 tagliente e ben definito, tranne che verso sud, dove \u00e8 un poco pi\u00f9 irregolare. Le pendici interne sono ripide e bordate di materiale precipitato sul pianoro interno. Il cratere \u00e8 privo di un riconoscibile picco centrale."}
{"id": "640444", "revid": "1543377", "url": "https://it.wikipedia.org/wiki?curid=640444", "title": "Da Buscareto", "text": "La famiglia Buscareto \u00e8 una famiglia marchigiana che domin\u00f2 la provincia di Ancona dal XIII al XV secolo, originaria del territorio di Buscareto sito oggi nel comune di Ostra Vetere (prima chiamato Montenovo).\nStoria.\nGli inizi.\nLa famiglia Buscareto compare per la prima volta nel XII secolo a Montenovo (oggi Ostra Vetere) con Ammazzaconte Buscareto.\nNel secolo successivo compaiono sempre nel comune di Montenovo altri due appartenenti alla famiglia: Montefeltrano e Pietro Buscareto. Questi nel 1240 si schierano con l'imperatore Federico II e la parte ghibellina ricevendone in cambio la cittadinanza onoraria di Jesi. Da questo momento inizia l'ascesa politica dei Buscareto culminata nel 1298 con la concessione del titolo di conte ad Ammazzaconte Buscareto.\nNonostante l'Italia abbia cambiato in quegli anni numerosi padroni, i Buscareto rimangono fedeli ghibellini e nel 1306 comune di Montenovo si rifiuta di partecipare al Parlamento di Montolmo convocato dalla parte guelfa. Nel 1311, guidati dai Montefeltro e dai Buscareto, la lega delle comunanze cambia nome e si chiama Lega degli Amici delle Terre della Marca, difendendo gli interessi ghibellini.\nQuando nel 1315 la lega si rende protagonista di attacchi ad Ancona e Macerata, Papa Giovanni XXII scrive una lettera a Ugolino Buscareto, figlio di Ammazzaconte, per ordinandogli di lasciare Montenovo e di presentarsi a Roma dove sarebbe stato istituito un processo a suo carico in cui era accusato di aver occupato con la violenza il castello di Montenovo, di averlo saccheggiato, di aver ucciso ed imprigionato i rappresentanti guelfi.\nL'apice della fortuna della famiglia.\nVerso 1330 compare per la prima volta Nicol\u00f2 da Buscareto come podest\u00e0 di Montenovo. Con lui la famiglia Buscareto raggiunger\u00e0 l'apice della sua fortuna. Nel 1352 Nicol\u00f2, appoggiato dai Malatesta e staccatosi dai ghibellini, ottiene la signoria di Montenovo, di Serra De' Conti, di Rocca Contrada, di Corinaldo e di Belvedere Ostrense. e quando nel 1355 il cardinale Egidio Albornoz sconfigge i Malatesta nella Battaglia di Paterno, vicino ad Ancona, Nicol\u00f2 Buscareto ha un ruolo determinante. Un documento dello stesso anno, infatti, riconosce ai Buscareto i loro beni e cancella i processi ancora pendenti per le ribellioni degli anni precedenti.\nNel 1360, per\u00f2, Nicol\u00f2, alleatosi con i Visconti di Milano, torna a ribellarsi al potere della chiesa che non tarda a vendicarsi. L'Albornoz fa radere al suolo Corinaldo per scoraggiare ogni ribellione e conquistando Montenovo fa abbattere il castello dei Buscareto mettendo la famiglia al bando ed esiliandola fuori dalla Marca.\nIl declino.\nI figli di Niccol\u00f2, Giovanni e Sforza, rientreranno a Montenovo solo nel 1378, ma nonostante un tentativo di risollevare le sorti della famiglia, questi apparivano gi\u00e0 segnate. I due fratelli sono in questo periodo podest\u00e0 di Montenovo e Belvedere Ostrense seguendo una politica di alleanza con i Montefeltro e inimicizia con i Malatesta.\nNel 1390 il papa Bonifacio IX si riconcilia coi Montefeltro e riconosce ai fratelli Buscareto il vicariato su Montenovo e Belvedere dando anche loro la possibilit\u00e0 di ricostruire anche il loro castello a Buscareto.\nNel 1402 o 1403 muoiono, per\u00f2, Giovanni e Sforza Buscareto. Il comune di Jesi, approfittando della minor et\u00e0 dei figli di Giovanni, Ludovico e Nicol\u00f2 e di quello di Sforza, toglie alla famiglia l'autorit\u00e0 su Belvedere. Dopo pochi anni per\u00f2 si perde ogni traccia dei loro discendenti. Verso il 1440 gli ultimi Buscareto scompaiono e il loro feudo torna nelle mani della Chiesa."}
{"id": "640447", "revid": "3732", "url": "https://it.wikipedia.org/wiki?curid=640447", "title": "San Cornelio", "text": "San Cornelio pu\u00f2 indicare alcuni santi della Chiesa cattolica:"}
{"id": "640450", "revid": "15756", "url": "https://it.wikipedia.org/wiki?curid=640450", "title": "Lago di Monticolo", "text": "Con il termine di lago di Monticolo (\"Montiggler See\" in tedesco) si designano due piccoli laghi alpini (\"Lago Grande\" e \"Lago Piccolo\") situati in provincia di Bolzano sul Monte di Mezzo (\"Mitterberg\"), collina che sovrasta Vadena e Laives separandola dall'Oltradige. Si trovano a circa 16\u00a0km da Bolzano.\nGeografia.\nI laghi, di origine glaciale, sono siti nel mezzo di vasti boschi di conifere e latifoglie in una zona a clima particolarmente favorevole. Sono molto frequentati dai turisti.\nIn assenza di immissari di apprezzabile consistenza, il ricambio dell'acqua \u00e8 assai lento per entrambi il laghi. Ne consegue un riscaldamento naturale delle acque, che avviene per\u00f2 prevalentemente in superficie, cosicch\u00e9 si ha la formazione di una sensibile stratificazione termica.\nEntrambi i laghi sono balneabili. Vige un divieto di navigazione ai natanti a motore o vela.\nIn inverno capita sovente che i laghi ghiaccino abbastanza da poter praticare il pattinaggio per qualche settimana.\nToponimo.\nL'odonimo \u00e8 attestato nel 1307 come \"in dem Muntiggl auf den Seen\", nel 1328 come \"se ze Muntykl\" e nel 1575 come \"die zween see in Mantigel\" e deriva dall'etimo latino *monticulu \"piccola montagna\".\nIl lago Grande.\nIl \"Lago Grande\" (in ted. \"Gro\u00dfer Montiggler See\") giace in un avvallamento in gran parte boscoso del Monte di Mezzo. Lungo all'incirca 700 metri, ha una larghezza variante tra i 200 ed i 300 metri. Sulla riva occidentale sorge un complesso comprendente impianti balneari, con una piscina riscaldata con pi\u00f9 vasche e scivolo, ed anche con un accesso diretto al lago (sul molo si trova un trampolino da circa 3 metri). Vi \u00e8 inoltre la possibilit\u00e0 di noleggiare barche a remi. Sono presenti anche un ristorante ed un albergo.\nIl lago Piccolo.\nIl \"Lago Piccolo\" (in ted. \"Kleiner Montiggler See\") si trova in una conca secondaria, interamente boscosa, circa 400 metri a NNE del Lago Grande. Ha forma semicircolare con un diametro di circa 300 metri e dispone anch'esso di un piccolo impianto balneare.\nColle Joben.\nA sud del Lago Grande si trovano i resti di un insediamento preistorico: il castelliere dell'et\u00e0 del Bronzo di colle Joben (ted. \"Jobenb\u00fchel\"). Il sito, scavato a inizio Novecento ed oggi in stato di abbandono, \u00e8 ritenuto da alcuni essere un osservatorio astronomico preistorico. Un secondo sito preistorico si trova sulla cima pi\u00f9 settentrionale del Monte di Mezzo detta Col dell'Omo (ted. \"Wildemannb\u00fchel\", 613\u00a0m), a nord del Lago Piccolo."}
{"id": "640451", "revid": "2074952", "url": "https://it.wikipedia.org/wiki?curid=640451", "title": "Kevin McHale", "text": "Carriera da giocatore.\nGli anni giovanili.\nNato da padre irlandese e madre croata, il suo sport preferito da ragazzo era l'hockey su ghiaccio, ma una crescita fuori dal comune durante gli anni del liceo costrinse McHale a rinunciare all'hockey e a dedicarsi, con successo, al basket. Nel 1976 venne eletto \"Mr. Basketball\" dello Stato del Minnesota.\nPassato al college, nei quattro anni trascorsi alla University of Minnesota dal 1976 al 1980 totalizz\u00f2 1.704 punti e 950 rimbalzi, che lo collocano al secondo posto delle rispettive classifiche di ogni tempo di quella squadra. Nel 1995, in occasione del centenario dell'Universit\u00e0 del Minnesota, sar\u00e0 proclamato miglior giocatore della storia della squadra di basket del college.\nLa NBA.\nMcHale venne scelto nel primo giro del \"draft\" del 1980 dai Boston Celtics, nell'ambito di un giro di scambi con i Golden State Warriors che porter\u00e0 a Boston anche Robert Parish. Sar\u00e0 proprio insieme a Parish (centro) e a Larry Bird (ala piccola) che McHale (ala grande) andr\u00e0 a formare quella che molti considerano la pi\u00f9 forte \"frontcourt\" (la linea formata dal centro e dalle due ali) della storia della NBA vincendo i campionati del 1981, 1984 e 1986.\nAlto 2,09\u00a0m, fortissimo sia in attacco che in difesa, McHale ha disputato sette All-Star Game ed \u00e8 stato per due volte (1987 e 1988) primo nella NBA per la percentuale dei tiri su azione, con il 60,4%. \u00c8 stato inoltre selezionato per 6 volte nel primo o nel secondo quintetto dei migliori difensori e detiene il record dei Celtics per il massimo numero di stoppate (9) in una singola partita, da quando (1974) le stoppate sono entrate nelle statistiche ufficiali NBA. McHale \u00e8 stato uno dei pochissimi giocatori nella storia della NBA capaci di tirare con il 60% nel tiro su azione e l'80% nei tiri liberi nell'arco di un'intera stagione.\nNel 1984 e nel 1985, quando non figurava ancora nel quintetto di partenza dei Celtics, McHale ha vinto il premio come miglior sesto uomo dell'anno.\nAl termine della sua carriera, dopo 1.170 partite fra regular season e play-off, McHale potr\u00e0 vantare una media di oltre 18 punti e 7 rimbalzi per gara, piazzandosi fra i primi 10 giocatori di sempre in tutta la NBA per percentuale di tiro su azione (55,4%) e fra i primissimi nella storia dei Celtics per partite giocate, punti e rimbalzi.\nNel 1994 la sua maglia numero 32 \u00e8 stata ritirata dai Boston Celtics. Nel 1996, in occasione del cinquantesimo anniversario della nascita della NBA, \u00e8 stato incluso nella lista dei 50 migliori giocatori di ogni epoca. \u00c8 stato eletto nella Basketball Hall of Fame nel 1999.\nCarriera da dirigente e allenatore.\nDopo aver abbandonato la carriera giocata McHale ha deciso di intraprendere quella di general manager, sempre all'interno della NBA: venne assunto dalla squadra della sua zona di origine, i Minnesota Timberwolves. In uno scorcio della stagione 2004-05 ha ricoperto anche il ruolo di allenatore dopo il licenziamento di Flip Saunders. L'8 dicembre 2008 ritorna nel ruolo di allenatore dopo l'allontanamento di Randy Wittman. Viene licenziato nel giugno del 2009. Dal 29 maggio 2011 \u00e8 il nuovo allenatore degli Houston Rockets. Con la franchigia texana, anche grazie all'arrivo di superstar come James Harden nel 2012 e Dwight Howard nel 2013, McHale approda per tre volte consecutive ai play-off dalla stagione 2012-2013 alla 2014-2015, edizione in cui riesce a centrare le Western Conference Finals, perdendo contro i Golden State Warriors, futuri campioni quell'anno. Dopo un avvio da 4 vittorie e 7 sconfitte nella stagione 2015-2016, McHale viene licenziato dai Rockets.\nVita privata.\nIl 30 giugno del 1982 ha sposato la moglie Lynn, dalla quale ha avuto 5 figli. Nel novembre del 2012 ha perso la figlia di 23 anni Alexandra, valida cestista, a causa di una grave forma di lupus."}
{"id": "640452", "revid": "93317", "url": "https://it.wikipedia.org/wiki?curid=640452", "title": "Laghi di Monticolo", "text": ""}
{"id": "640453", "revid": "47767", "url": "https://it.wikipedia.org/wiki?curid=640453", "title": "Dolly", "text": ""}
{"id": "640454", "revid": "93317", "url": "https://it.wikipedia.org/wiki?curid=640454", "title": "Lago Grande di Monticolo", "text": ""}
{"id": "640456", "revid": "93317", "url": "https://it.wikipedia.org/wiki?curid=640456", "title": "Lago Piccolo di Monticolo", "text": ""}
{"id": "640461", "revid": "1543377", "url": "https://it.wikipedia.org/wiki?curid=640461", "title": "POWER2", "text": "Il POWER2 era un microprocessore RISC a 32 bit progettato e prodotto da IBM. Il processore implementava il set di istruzioni dell'architettura Power e la sua prima realizzazione venne presentata nel settembre 1993 nella linea RS/6000. Il processore venne aggiornato e prodotto fino al 1998.\nCaratteristiche.\nIl POWER2 rispetto al precedente POWER1 aggiunse una seconda unit\u00e0 in virgola mobile e espanse la cache. La nuova FPU era in grado di eseguire due istruzioni del tipo moltiplica e somma ogni ciclo di clock su numeri a 64 bit. Una seconda unit\u00e0 per i numeri interi venne aggiunta al progetto. Il processore introdusse molte nuove istruzioni come le istruzioni per memorizzare una quad-word (128 bit), la radice quadrata gestita in hardware e istruzioni di conversione dai numeri in virgola mobile a interi. Come il predecessore era un processore multi-integrato infatti il processore era formato da 8 integrati.\nModelli.\nVennero prodotti modelli a 55, 66 e 71.5\u00a0MHz. Il processore gestiva l'esecuzione SMP e venne utilizzato questo processore in una macchina con 32 processori per creare Deep Blue il computer che nel 1997 sfido a scacchi il campione del mondo Garry Kasparov. Come per il POWER1 venne prodotta una versione del processore su singolo integrato, questa versione venne chiamata P2SC (POWER2 Super Chip)."}
{"id": "640462", "revid": "671029", "url": "https://it.wikipedia.org/wiki?curid=640462", "title": "Montefeltro", "text": "Il Montefeltro \u00e8 una regione storica che si estende nelle Marche (nella zona settentrionale della provincia di Pesaro e Urbino), in Emilia-Romagna (nella zona occidentale della provincia di Rimini), nella Repubblica di San Marino e in Toscana (nella zona orientale della provincia di Arezzo).\nEtimologia.\nDerivante dal latino \"Mons Feretri\", che alcuni studiosi fanno derivare da un tempio dedicato a \"Giove Feretrio\", gi\u00e0 Procopio di Cesarea nella cronaca della Guerra Gotica del VI secolo indica l'abitato di San Leo come \"castrum Monteferetron,\" che a partire dal IX-X secolo acquisisce il nome dall'eremita Leo (proclamato poi santo), compagno dalmata di (san) Marino, mentre il toponimo rimane alla \"diocesi di Montefeltro\" (sec. IX), da allora utilizzato per indicare tutto il territorio sotto la giurisdizione del vescovo.\nIl nome \u2018Feretro\u2019 sar\u00e0 poi \u2018disgramato\u2019 in \u2018Feltro\u2019, ma ci\u00f2 avverr\u00e0 solo in tempi moderni, in quanto nel 1477 il conte Federico da Montefeltro ancora si firmava \"Federicus Dux Urbini, Montisferetri ac Durantis Comes etc. Regius Capitaneus generalis, ac S. R. Ecclesiae Confalonerius.\" Probabilmente il nome era per\u00f2 dovuto alla particolare forma della collina di San Leo (nucleo originario di quel vasto territorio), il cui antico nome era per l\u2019appunto \"Mons Feretri\", una forma che infatti ricorda quella di un antico fercolo funerario, pi\u00f9 alto a una estremit\u00e0 che all\u2019altra; \u00e8 invece molto pi\u00f9 improbabile che, come pensano alcuni, possa esser dovuto alla presenza di un tempietto dedicato a \"Giove Feretrio\", in quanto era questo un attributo di quella divinit\u00e0 strettamente collegato ai cortei trionfali che si tenevano a Roma e infatti era in quella capitale che si trovava l\u2019importante tempio a tal sua funzione dedicato. \nTerritorio.\nIl Montefeltro \u00e8 prevalentemente montuoso e collinare, con valli boscose che si interrompono in bruschi scoscendimenti. Per le sue rilevanti caratteristiche ambientali, storiche e culturali, il Montefeltro ospita il Parco naturale regionale del Sasso Simone e Simoncello.\nUso estensivo del termine.\nNegli ultimi anni, sotto il toponimo Montefeltro, sono talvolta inclusi anche territori mai appartenuti alla Diocesi di Montefeltro. Nello specifico:\nTalvolta si riscontra, nel linguaggio comune, l'uso improprio del termine Montefeltro anche per indicare i territori appartenuti alla signoria dei Montefeltro, quindi anche tutti i territori attualmente nella provincia di Pesaro e Urbino.\nMontefeltro attuale.\nIl Montefeltro urbinate coincide con l'omonima Unione Montana; quello riminese, coincide con la Comunit\u00e0 Montana Alta Valmarecchia. Quest'ultimo territorio \u00e8 stato scorporato dalle Marche nel 2009, dopo l'esito affermativo del referendum svolto nei comuni interessati il 17-18 dicembre 2006 e al termine del successivo iter parlamentare.\nIl 24-25 giugno 2007 anche Montecopiolo e Sassofeltrio hanno risposto affermativamente ad analogo quesito referendario. Altre consultazioni si sono svolte a Mercatino Conca e Monte Grimano Terme (9-10 marzo 2008), mancando per\u00f2 il raggiungimento del \"quorum\".\nMonumenti e luoghi di interesse.\nRocche e castelli.\nIl territorio del Montefeltro si caratterizza per la presenza di rocche e castelli, alcuni dei quali fra i pi\u00f9 interessanti d'Italia.\nLa struttura pi\u00f9 importante e imponente \u00e8 la Rocca di San Leo, che si staglia alla sommit\u00e0 di uno sperone roccioso.\nSi ricordano inoltre:"}
{"id": "640463", "revid": "8911", "url": "https://it.wikipedia.org/wiki?curid=640463", "title": "Apossi\u00f3menos", "text": ""}
{"id": "640464", "revid": "767487", "url": "https://it.wikipedia.org/wiki?curid=640464", "title": "\u04ee", "text": "La ', minuscolo ', \u00e8 una lettera dell'alfabeto cirillico. Viene usata oggi nella versione del cirillico per la lingua tagica, dove rappresenta la vocale //. \u00c8 stata costruita sulla base della lettera cirillica \u0423."}
{"id": "640471", "revid": "57259", "url": "https://it.wikipedia.org/wiki?curid=640471", "title": "Ducato di Montefeltro", "text": ""}
{"id": "640472", "revid": "125864383", "url": "https://it.wikipedia.org/wiki?curid=640472", "title": "Confederazione italiana dei lavoratori", "text": "La Confederazione italiana dei lavoratori (CIL) \u00e8 stato un sindacato di ispirazione cristiana tra il 1918 e il 1926. La CIL \u00e8 considerata la progenitrice della odierna CISL.\nIl movimento cattolico.\nLa presenza organizzata di cattolici nel mondo del lavoro era gi\u00e0 attiva con l'Opera dei congressi (1874 - 1904) e famoso fu un suo pronunciamento del VI congresso di Napoli del 1883 \"per fronteggiare il socialismo occorre incrementare il movimento cattolico nelle campagne e nel proletariato urbano.. migliorare l'organizzazione mutualistica e assistenziale... entrare in concorrenza diretta con le organizzazioni anarchiche e operaiste...\". Nel 1891 papa Leone XIII pubblic\u00f2 l'enciclica Rerum Novarum nella quale si affermava anche il diritto dell'esistenza delle associazioni operaie e contadine, delle cassa rurali.\nLe organizzazioni sindacali cattoliche.\nDopo la nascita nel 1906 della Confederazione Generale del Lavoro di ispirazione socialista e lo scioglimento dell'Opera dei congressi nacque l'Unione cattolica delle istituzioni economiche e sociali (UES) con una fitta rete di leghe e cooperative e casse rurali, unioni di mezzadri e una serie di segretariati. La presenza cattolica si radic\u00f2 in modo particolare nel settore tessile. Nel 1915 papa Benedetto XV nomin\u00f2 presidente dell'Unione economico-sociale il faentino conte Carlo Zucchini, il quale si fece garante presso l'autorit\u00e0 ecclesiastica della nascita, avvenuta nel 1918 ad opera del genovese Giovanni Battista Valente, che aveva chiamato come suo segretario, della CIL, Confederazione italiana dei lavoratori. Zucchini invit\u00f2 con un comunicato tutte le organizzazioni professionali allora aderenti all'U.E.S. ad aderire alla neonata CIL fondata nel 1918 . Giovanni Battista Valente la guider\u00e0 fino al 1920. Alla presidenza tra il 1920 e il 1922 ci fu Giovanni Gronchi. Ultimo presidente, dal 1922 al 1926 fu Achille Grandi. L'organizzazione raggiunse circa 2 milioni di iscritti."}
{"id": "640479", "revid": "125662043", "url": "https://it.wikipedia.org/wiki?curid=640479", "title": "Da Montefeltro", "text": "La famiglia da Montefeltro \u00e8 una famiglia che govern\u00f2 prima il castello di Monte Copiolo (XII secolo) poi la contea di Montefeltro e quella di Urbino. \nNel XV secolo il loro dominio si estese su tutto il Ducato di Urbino, uno stato che comprendeva la parte settentrionale dell'odierna regione Marche, parte della Romagna e parte dell'Umbria.\nStoria.\nConti di Monte Copiolo.\nLa dinastia nacque, presumibilmente, da un ramo della famiglia dei conti di Carpegna. Il primo personaggio di cui si tramandarono le gesta fu Montefeltrano I (1135-1202), conte del castello di Monte Copiolo. Due dei suoi figli, Bonconte e Taddeo, furono ricordati come valorosi uomini d'armi.\nMentre il ramo principale dei Carpegna indirizz\u00f2 i propri interessi verso la valle del Foglia, questo secondo ramo si volse a nord, in direzione della Valmarecchia. Nella seconda met\u00e0 del XII secolo si impadronirono del centro principale dell'alta Valmarecchia, San Leo (\"Mons Feretri\"), che era anche sede vescovile, ed assunsero il nome attuale. I loro dominii si estesero rapidamente e i Da Montefeltro salirono alla testa dei ghibellini di Romagna.\nLa famiglia Da Montefeltro fu fedele all'imperatore del Sacro Romano Impero per tutta la prima met\u00e0 del XIII secolo. Nel 1226 Bonconte I e Taddeo I ottennero dall'imperatore Federico II il feudo di Urbino. Nel 1247-48, periodo di crisi dei rapporti tra papato e impero, papa Innocenzo IV dichiar\u00f2 nulle le investiture di Taddeo di Montefeltro su Urbino e scomunic\u00f2 tutti i fedeli di Federico II nella contea. Ne nacque un conflitto armato in cui i ghibellini uscirono sconfitti. Quando anche Federico II riport\u00f2 una disfatta (Parma, 18 febbraio 1248) Taddeo, insieme con i Malatesta e i Conti di Carpegna, decisero di cambiare bandiera (aprile 1248). La defezione del 1248 segn\u00f2 una frattura all'interno della famiglia Montefeltro: il ramo della famiglia con capostipite Taddeo abbracci\u00f2 la parte guelfa; l'altro ramo della famiglia, costituito dai nipoti di Taddeo, tra cui Montefeltrano II e Ugolino, vescovo di San Leo, rimase invece fedele al campo ghibellino.\nNel 1328 i Da Montefeltro furono nominati conti palatini.\nDuchi di Urbino.\nIl primo Conte a proteggere anche le arti fu Guidantonio da Montefeltro (morto nel 1443), che accolse a corte Ciriaco de' Pizzicolli e Antonio Alberti.\nPapa Eugenio IV nel 1443 nomin\u00f2 suo figlio Oddantonio II da Montefeltro duca, con Urbino che divent\u00f2 capitale dello Stato e che si preparava a diventare uno dei centri principali del Rinascimento italiano. Egli regn\u00f2 per\u00f2 per meno di un anno, dal 1443 al 1444, prima di essere assassinato. Prese dunque il potere il fratellastro maggiore Federico, uno dei pi\u00f9 grandi principi nello scacchiere italiano dell'epoca, celebre tanto come condottiero in battaglia che come colto mecenate delle arti. Altern\u00f2 le campagne militari a una brillante carriera di statista, occupandosi anche dell'erezione del Palazzo Ducale e chiamando alla sua corte artisti famosissimi, da Leon Battista Alberti a Piero della Francesca, da Paolo Uccello a Pedro Berruguete, da Luca della Robbia a Giusto di Gand, oltre al nutrito gruppo di architetti e scultori che abbell\u00ec il suo palazzo.\nConfermato duca nel 1474, promosse la costruzione di numerose rocche, progettate da Francesco di Giorgio, e raccolse una delle biblioteche pi\u00f9 importanti del Rinascimento. Spos\u00f2 nel 1459 Battista Sforza e resse con solida autorit\u00e0 il proprio regno fino alla morte, avvenuta nel 1482.\nDopo un periodo di reggenza da parte del conte Ottaviano Ubaldini della Carda, sal\u00ec al potere suo figlio Guidobaldo I da Montefeltro, giovane promettente ma malato fin dalla giovinezza, che per tale ragione non riusc\u00ec ad eguagliare la carriera militare paterna, pur prendendo parte ad alcune battaglie come condottiero. Spos\u00f2 Elisabetta Gonzaga e protesse artisti quali Raffaello, il Bramantino e Luca Signorelli. Celebre monumento letterario alla corte sua e di sua moglie \u00e8 il \"Cortegiano\" di Baldassarre Castiglione. Il suo regno venne turbato dalle lotte contro lo Stato della Chiesa, in particolare le conquiste, mai di lunga durata, subite dai nipoti dei pontefici, quali il Duca Valentino e Lorenzo de' Medici.\nGuidobaldo mor\u00ec senza figli, non prima di aver per\u00f2 adottato il primogenito di sua sorella Giovanna, Francesco Maria I Della Rovere, che divenne il quarto duca di Urbino."}
{"id": "640481", "revid": "181699", "url": "https://it.wikipedia.org/wiki?curid=640481", "title": "Italofobia", "text": ""}
{"id": "640483", "revid": "5383", "url": "https://it.wikipedia.org/wiki?curid=640483", "title": "Equazione a derivate parziali", "text": ""}
{"id": "640485", "revid": "5383", "url": "https://it.wikipedia.org/wiki?curid=640485", "title": "Equazione differenziale a derivate parziali", "text": ""}
{"id": "640491", "revid": "1610933", "url": "https://it.wikipedia.org/wiki?curid=640491", "title": "Fiorrancino", "text": ""}
{"id": "640497", "revid": "124299477", "url": "https://it.wikipedia.org/wiki?curid=640497", "title": "Lago di Resia", "text": "Il lago di R\u00e8sia (\"Reschensee\" in tedesco) \u00e8 un lago alpino artificiale situato a 1.498 m s.l.m. nel comune di Curon Venosta in Alto Adige, a nord del vicino lago di San Valentino alla Muta. Con la sua capacit\u00e0 di 120 milioni di metri cubi \u00e8 il lago pi\u00f9 grande della provincia di Bolzano.\nToponimo.\nI tre laghi naturali originari sono attestati nel 1373 come \"drei Seen auf der Malserhaide\" e nel 1770 come \"Rescher See\".\nStoria.\nPresso il passo di Resia si trovavano tre laghi naturali: il lago di Resia, il lago di Curon detto anche lago di Mezzo (ted. \"Grauner See\" o \"Mittersee\") e il lago di San Valentino alla Muta. La costruzione di una grande diga nel 1950 unific\u00f2 i primi due precedenti laghi e sommerse l'antico abitato di Curon Venosta, che venne ricostruito pi\u00f9 a monte. 163 case e 523 ettari di terreno coltivato a frutta furono sommersi. Se ne ricav\u00f2 il bacino dell'attuale lago, lungo 6 km e largo 1 km nel punto di massima larghezza.\nL'idea di sfruttare questi tre laghi per la produzione di energia idroelettrica risaliva all'anno 1910, ma solo nel 1920 furono presentate le relative domande per la concessione. Nel 1923 la stessa societ\u00e0 che richiese la concessione (\"Comitato Promotore della Societ\u00e0 Elettrica Alto Adige\") entr\u00f2 a far parte del gruppo Montecatini.\nNel 1939, le prime espropriazioni avvennero nell'\"interesse nazionale per rafforzare l'industria nazionale\", che inizi\u00f2 i lavori di costruzione di gallerie / condotte e centrali elettriche. Rispetto alla progettazione originaria del SEAA, che prevedeva di arginare i laghi a 1485 metri, le modifiche rimasero inizialmente sconosciute al pubblico, nonostante un avviso in italiano posto presso l'edificio comunale: con una grande diga entrambi i laghi dovevano essere arginati a 1497 metri, con un aumento del livello dell'acqua rispetto al lago di R\u00e8sia di 22 metri e rispetto al lago di Curon di 27 metri.\nI lavori iniziarono nel 1939, ma per l'inizio della guerra furono prima rallentati e poi sospesi nel 1943. Nel 1946, nonostante le difficolt\u00e0 economiche del dopo guerra e la mancanza di tutte le materie prime necessarie alla continuazione dell'opera, i lavori furono ripresi anche grazie a investimenti svizzeri ed ultimati con l'inaugurazione il 28 agosto 1949.\nLa costruzione della diga accese vive proteste tra gli abitanti del luogo, i quali la interpretarono come un affronto del governo di Roma nei confronti dei sudtirolesi. Questi si recarono dal Papa per scongiurare la realizzazione dell'opera, ma ci\u00f2 non serv\u00ec.\nLe difficolt\u00e0 pi\u00f9 grandi si ebbero per la mancanza delle indispensabili materie prime. Fu infatti importata per la prima volta della glicerina dall'Argentina per poterla usare come esplosivo. Fu inoltre portato il legname dalla Sila ed il cemento con i camion e convogli ferroviari dal nord Italia.\nAi lavori parteciparono 7.000 operai, per mille giornate lavorative, con un costo di 25 miliardi di lire. In totale furono scavati 35 chilometri di tunnel sotterranei, ed utilizzati 1,5 milioni di quintali di cemento, 10.000 t di ferro e 800 t d'esplosivo. Ma il costo pi\u00f9 elevato fu quello di dover radere al suolo completamente il centro abitato di Curon Venosta, e parzialmente quello di Resia, che vennero ricostruiti in posizioni pi\u00f9 elevate.\nA inizio 2014 i ricercatori dell'Eurac Research di Bolzano condussero uno studio per valutare l'impiego di isole galleggianti sul lago per la produzione di energia fotovoltaica. La superficie di un lago in alta montagna potrebbe essere sfruttata anche in tale modo.\nIl Campanile sommerso.\nLa parte superiore del vecchio campanile di Curon (\"Graun\") emerge dalle acque ed \u00e8 l'unica parte rimasta ed ancora visibile della primitiva struttura romanica risalente al 1357 che comprendeva la chiesa di Santa Caterina d'Alessandria e la sua torre campanaria. La chiesa originale fu oggetto di una ricostruzione tra il 1832 e il 1938, mentre il campanile in tale occasione non venne coinvolto. Durante la stagione fredda, quando il lago gela, il campanile \u00e8 raggiungibile a piedi. Una leggenda racconta che in alcune giornate d'inverno si sentirebbero ancora suonare le campane, rimosse invece dal campanile il 18 luglio 1950 (prima della formazione del lago).\nIl 9 luglio 2009 vennero conclusi dei lavori di restauro dell'antica torre campanaria romanica grazie ad un abbassamento del livello dell'acqua del lago per permettere i lavori di risanamento necessari sia per la statica della struttura sia per il restauro sulle crepe presenti negli angoli delle facciate nord e nord-est, causate con tutta probabilit\u00e0 dalle infiltrazioni dell'acqua nelle piccole fessure e dalle successive gelate invernali.\nAnche il tetto \u00e8 stato restaurato, dopo che l'ultimo intervento, come risulta dalla data impressa sulle tegole, risaliva al 1899. La spesa complessiva del restauro del 2009 fu di circa 130.000 \u20ac.\nSport.\nDa dicembre a marzo sul lago ghiacciato si pratica lo sci di fondo, il pattinaggio e, grazie a venti forti e frequenti, lo snowkiting e la slitta a vela. Nel mese di luglio si tiene tradizionalmente il \"Giro del Lago di Resia\" (\"Reschenseelauf\" in tedesco)."}
{"id": "640499", "revid": "49567", "url": "https://it.wikipedia.org/wiki?curid=640499", "title": "Eridio", "text": ""}
{"id": "640503", "revid": "1610933", "url": "https://it.wikipedia.org/wiki?curid=640503", "title": "Lu\u00ec verde", "text": ""}
{"id": "640506", "revid": "767487", "url": "https://it.wikipedia.org/wiki?curid=640506", "title": "Bastogne (film 1949)", "text": "Bastogne (\"Battleground\") \u00e8 un film di guerra statunitense prodotto nel 1949.\nAgli Oscar del 1950 ha vinto il premio come Migliori soggetto e sceneggiatura (Robert Pirosh) e Miglior fotografia in B/N (Paul C. Vogel). Era candidato anche come Miglior Film, Miglior Regia (William A. Wellman), Miglior Attore non protagonista (James Whitmore) e Miglior montaggio (John Dunning)\nProduzione.\nQuesto film \u00e8 ricordato soprattutto per essere stato il primo film prodotto dopo la seconda guerra mondiale che rappresentava i soldati americani come individui vulnerabili ed umani. Bench\u00e9 coraggiosi, sono preda di dubbi, incertezze, risentono della guerra, delle pessime condizioni in cui sono costretti a combattere e desiderano tornare a casa il pi\u00f9 presto possibile, anche ricorrendo a mezzi non ortodossi.\nNarra la storia di gruppo di uomini (nello specifico 2\u00aa Squadra del 3\u00ba plotone della \"Compagnia I\") della 101\u00aa Divisione Aviotrasportata durante l'offensiva delle Ardenne a Bastogne in Belgio, nel dicembre del 1944.\nIl film \u00e8 basato sull'esperienza di guerra dello sceneggiatore Robert Pirosh che aveva servito come paracadutista nella 101\u00aa durante la battaglia di Bastogne. Molte delle scene, quali quelle del soldato che perde continuamente la dentiera ed il messicano che non ha mai visto la neve, sono suoi ricordi di guerra.\nNonostante la vincita dell'oscar per la miglior fotografia in bianco e nero, ogni qualvolta il film viene trasmesso sulle reti televisive nazionali \u00e8 nella versione ricolorata dalla Turner.\nTrama.\nDurante la controffensiva tedesca delle Ardenne, nel dicembre 1944, la 101\u00aa divisione aerotrasportata americana si ritrova bloccata nella sacca di Bastogne, priva di rifornimenti. Il blocco della divisione porta alla luce tutti i problemi psicologici dei soldati."}
{"id": "640507", "revid": "71155", "url": "https://it.wikipedia.org/wiki?curid=640507", "title": "Gerolamo Fracastoro", "text": ""}
{"id": "640508", "revid": "729019", "url": "https://it.wikipedia.org/wiki?curid=640508", "title": "Strada statale 34 del Lago Maggiore", "text": "La strada statale 34 del Lago Maggiore (SS 34) \u00e8 un'importante strada statale italiana che percorre la sponda occidentale dell'alto Verbano.\nPercorso.\nHa inizio a Gravellona Toce come deviazione dalla strada statale 33 del Sempione e come prosecuzione della Strada statale 229 del Lago d'Orta. Nel primo tratto corre parallela al fiume Strona, incrocia l'autostrada A26 all'uscita Gravellona Toce, scavalca il Toce e inizia a seguirlo parallelamente per circa 4\u00a0km, fino a quando esso sfocia nel golfo Borromeo, a Fondotoce. Da qui inizia a costeggiare il lago, prima di entrare nella citt\u00e0 di Verbania, di cui tocca Suna, Pallanza e Intra.\nDopo l'attraversamento di Intra, ritorna a lambire il lago, di cui segue la linea del litorale tagliando i centri costieri di Ghiffa, Oggebbio, Cannero Riviera e Cannobio, dove ha inizio la strada che serve la Valle Cannobina, la strada statale 631 della Valle Cannobina. Oltre Cannobio, in corrispondenza del Confine di Stato di Piaggio Valmara, entra in Svizzera (Cantone Ticino) da cui prosegue come strada cantonale 13, diretta a Locarno, Bellinzona e Coira.\nLa strada \u00e8 l'unica infrastruttura che serve la sponda occidentale dell'alto lago a nord di Verbania, non essendo affiancata da alcun'altra. Gli ultimi chilometri, da Oggebbio al confine di Stato di Piaggio Valmara, sono abbastanza disagevoli e il traffico \u00e8 spesso difficoltoso: anche per questo il limite massimo di velocit\u00e0 imposto sulla SS 34 non supera mai i 60\u00a0km/h, anche al di fuori dei centri abitati."}
{"id": "640509", "revid": "1305772", "url": "https://it.wikipedia.org/wiki?curid=640509", "title": "SS34", "text": ""}
{"id": "640510", "revid": "287204", "url": "https://it.wikipedia.org/wiki?curid=640510", "title": "Antonio Conti", "text": ""}
{"id": "640516", "revid": "767487", "url": "https://it.wikipedia.org/wiki?curid=640516", "title": "Vladimir Davidovi\u010d A\u0161kenazi", "text": "\u00c8 cittadino islandese e svizzero e abita dal 1978 in Svizzera.\nBiografia.\nPrimi anni.\nNato nella citt\u00e0 allora nominata \"Gor'kij\" (che dal 1991 \u00e8 tornata ad avere il nome di Ni\u017enij Novgorod) da padre ebreo, il pianista David A\u0161kenazi, e da sua moglie Evstolija Grigor'evna Plotnova, figlia di una famiglia di contadini russi, A\u0161kenazi inizi\u00f2 i suoi studi all'et\u00e0 di sei anni e, mostrando particolare talento, a otto anni entr\u00f2 nella Scuola di Musica Principale di Mosca, dove studi\u00f2 con Anaida Sumbatian. Entrato successivamente nel Conservatorio di Mosca, studi\u00f2 con il grande pianista Lev Oborin e vi si diplom\u00f2.\nNel 1953 suona nella prima esecuzione assoluta nella Sala Grande del Conservatorio \u010cajkovskij di Mosca del Concerto n. 3 op. 50 in re maggiore per pianoforte e orchestra di Dmitrij Borisovi\u010d Kabalevskij diretto dal compositore.\nAll'edizione del 1955 del prestigioso Concorso pianistico internazionale Fr\u00e9d\u00e9ric Chopin di Varsavia arriv\u00f2 secondo, nonostante a lui fossero andate le preferenze di Arturo Benedetti Michelangeli, giurato del concorso, che per questo motivo abbandon\u00f2 anzitempo la manifestazione. Nel 1962 condivise con John Ogdon il primo posto al Concorso pianistico internazionale \u010cajkovskij.\nA\u0161kenazi come pianista.\nInterprete lucido e dall'impeccabile tecnica virtuosistica, \u00e8 rinomato per le sue \"performance\" di composizioni romantiche e russe. Ha registrato i 24 preludi e fughe di Dmitrij \u0160ostakovi\u010d, le sonate di Aleksandr Skrjabin, gli interi lavori per pianoforte di Fryderyk Chopin e Robert Schumann, tutte le sonate di Ludwig van Beethoven, come anche i concerti per pianoforte di Wolfgang Amadeus Mozart, Ludwig van Beethoven, B\u00e9la Bart\u00f3k, Sergej Prokof'ev e Sergej Rachmaninov. Ha anche suonato e registrato musica da camera.\nA\u0161kenazi come direttore d'orchestra.\nA met\u00e0 della sua carriera pianistica, ha iniziato a condurre orchestre. \u00c8 molto apprezzato per le sue registrazioni di lavori per orchestra di Jean Sibelius, Sergei Rachmaninoff, Sergej Prokof'ev, Dmitrij \u0160ostakovi\u010d e Aleksandr Skrjabin.\n\u00c8 stato il principale direttore della Royal Philharmonic Orchestra dal 1987 al 1994, della Deutsches Symphonie Orchester Berlin dal 1989 al 1999 e il principale conduttore dell'Orchestra Filarmonica Ceca dal 1996 al 2003. \u00c8 stato direttore musicale della NHK Symphony Orchestra nel 2004 al 2007, della European Union Youth Orchestra dal 2000 al 2015 e della Sydney Symphony Orchestra dal 2009 al 2013."}
{"id": "640517", "revid": "30610", "url": "https://it.wikipedia.org/wiki?curid=640517", "title": "Riconquista Tudor dell'Irlanda", "text": "La Riconquista Tudor dell'Irlanda ebbe luogo nel XVI secolo sotto la dinastia inglese dei Tudor. Il processo inizi\u00f2 sotto il regno di Enrico VIII d'Inghilterra, il quale reag\u00ec a una ribellione promossa dalla dinastia dei FitzGerald, nel tentativo di ristabilire il dominio inglese sull'Irlanda che era andato perduto negli ultimi duecento anni. Questo processo venne proseguito con un misto di atteggiamento conciliante e di repressione violenta fino a quando l'Irlanda non fu completamente sotto il controllo dell'autorit\u00e0 inglese di Dublino nel 1603.\nIl processo di conquista si complic\u00f2 con il tentativo di imporre la legge, la lingua e la cultura inglesi cos\u00ec come dalla diffusione della Riforma Protestante nell'isola. Gli irlandesi si trovarono cos\u00ec a prestare apertamente fede all'autorit\u00e0 del Papa e al tempo stesso a dichiarare fedelt\u00e0 al monarca eretico d'Inghilterra e d'Irlanda.\nL'Irlanda del 1500.\nL'Irlanda del 1500 era stata foggiata secondo i canoni della incompiuta conquista dei Normanni, iniziata dai baroni normanni provenienti dal Galles nel XII secolo e continuata sotto l'autorit\u00e0 di Enrico II d'Inghilterra, Conte di Anjou, Duca di Normandia, e Re d'Inghilterra (1154\u20131189). Gran parte dei nativi Gaelici erano stati espulsi dalle varie regioni del paese, (principalmente nell'est e nel sudest) e rimpiazzati con contadini e lavoratori inglesi. L'area della costa orientale, che si estendeva dalle Wicklow Mountains a sud fino a Dundalk nel nord, (ricoprendo parte delle moderne contee di Dublino, Meath, Westmeath, Kildare, Offaly, Laois e Kilkenny), era nota come the Pale. Protetta da un fossato e da una palizzata, il \"Pale\" era un'area sicura nella quale predominavano la lingua e la cultura inglese e dove la legge inglese era amministrata da un governo stabilitosi nella antica citt\u00e0 norvegese di Dublino.\nLa rivincita dei nobili Hiberno-Normanni.\nAl di l\u00e0 del Pale, l'autorit\u00e0 del governo di Dublino era molto flebile. I baroni Hiberno-Normanni erano stati abili a difendere i propri possedimenti feudali. Questa dicotomia, nel corso del XIV e XV secolo, a causa delle ribellioni irlandesi, delle invasioni scozzesi, della peste nera e della perdita di interesse da parte del governo di Londra, aveva portato gran parte del territorio inglese a tornare sotto il dominio dei nobili irlandesi. In alcuni casi, come nelle regioni controllate dalle grandi dinastie dei Butler, dei Fitzgerald e dei Burke, i nobili ottennero una vera e propria indipendenza, creando i propri eserciti personali e adottando la lingua gaelica e la cultura irlandese.\nPrincipali dinastie irlandesi.\nDopo essere stati soppiantati nei primi decenni della conquista, i nativi irlandesi vissero una specie di rinascimento nei secoli XIV e XV. Considerevoli aree dell'isola che in precedenza erano sotto il controllo inglese vennero o abbandonate dagli inglesi o riconquistate dai nobili irlandesi, in particolar modo nel nord e nelle centro dell'Irlanda. Nella miriade di dinastie irlandesi, le pi\u00f9 importanti erano quella degli O'Neill (Ui Niall) nell'Ulster centrale (Tir Eoin) \u2014 e dei loro vicini occidentali gli O'Donnell \u2014 gli O'Byrne e gli O'Toole nel Wicklow, i Kavanagh nel Wexford, i MacCarthy e gli O'Sullivan nel Cork e nel Kerry e gli O'Brien nel Clare.\nGli irlandesi gaelici erano, per la maggior parte, al di fuori della giurisdizione inglese, mantenendo cos\u00ec la loro lingua, il loro sistema sociale cos\u00ec come le loro leggi ed i loro costumi. Gli inglesi usavano indicarli come \"le Loro Maest\u00e0 nemici Irlandesi\". \nIn termini legali, essi non si erano mai sottomessi come sudditi della Corona, sebbene l'Irlanda non fosse formalmente un regno, ma piuttosto una signoria, titolo che veniva assunto dal monarca inglese durante l'incoronazione. L'ascesa dell'influenza gaelica \u00e8 testimoniata dalla promulgazione nel 1366 degli Statuti di Kilkenny, che, invano, misero fuorilegge molte pratiche sociali che erano diventate d'uso comune (come i matrimoni misti, l'uso della lingua irlandese e dell'abbigliamento irlandese). Nel XV secolo il governo di Dublino era ormai debole, soprattutto a causa della Guerra delle due rose.\nEnrico VIII.\nDal 1500, i monarchi inglesi avevano delegato il governo d'Irlanda alla pi\u00f9 potente dinastia Hiberno-normanna (i Fitzgerald di Kildare) con lo scopo di tenere basso il costo della colonia e di proteggere il Pale. Il \"Lord Deputy of Ireland\" era a capo dell'amministrazione, con base nel Dublin Castle, ma non aveva una corte e aveva privilegi limitati. Nel 1495 le leggi emanate dal parlamento sotto la reggenza di Edward Poyning e note come Poyning's Law imposero l'intero statuto legislativo inglese sulle signorie locali compromettendo l'indipendenza del parlamento irlandese.\nIl capoclan dei Fitzgerald del Kildare mantenne la carica di \"Lord Deputy of Ireland\" fino al 1531. La casata dei Kildare era per\u00f2 diventata un suddito non affidabile, complottando con i pretendenti al trono d'Inghilterra degli York, firmando trattati privati con potenze straniere e ribellandosi infine al capoclan dei loro rivali tradizionali, i Butler di Ormonde, dopo che questi aveva ottenuto la carica di \"Lord Deputy\". Enrico sed\u00f2 la ribellione facendo giustiziare il capo della rivolta (\"Silken Thomas\" Fitzgerald), e fece imprigionare il capoclan Gearoid Og. Ma in questo modo il re dovette trovare un sostituto dei Fitzgerald che governasse fedelmente l'Irlanda in suo nome. Ci\u00f2 di cui c'era bisogno era una nuova politica efficiente e capace di proteggere il Pale e di salvaguardare al tempo stesso i confini occidentali dell'Inghilterra dalla minaccia di invasioni straniere.\nLa politica conciliatoria di Thomas Cromwell.\nCon l'assistenza di Thomas Cromwell, il re svilupp\u00f2 la politica di \"resa e garanzia\". Questo corso politico estese la protezione reale a tutta l'\u00e9lite irlandese senza riguardo per le origini etniche. Come contropartita l'intera isola avrebbe dovuto obbedire alla legge del governo centrale; e tutti i lord irlandesi avrebbero dovuto sottomettersi ufficialmente alla corona inglese, ricevendo in ritorno la Royal Charter, il titolo legittimo delle loro terre. La chiave di volta della riforma era lo statuto emanato dal parlamento irlandese nel 1541, con il quale la signoria sull'Irlanda diventava formalmente un regno. Sopra ogni cosa l'intenzione era quella di assimilare le classi nobili gaeliche e gaelicizzate e di sviluppare in loro un sentimento di lealt\u00e0 nei confronti della corona appena istituita; per questo scopo ad essi fu garantito il titolo nobiliare inglese e per la prima volta vennero ammessi nel parlamento irlandese. In un celebre commento il re riassunse i suoi sforzi riformistici come uno \"spostamento politico e una affabile persuasione\".\nNella realt\u00e0 i signori irlandesi accettarono i nuovi privilegi mantenendo i vecchi. La riforma religiosa di Enrico \u2014 sebbene non come avvenne in Inghilterra \u2014 caus\u00f2 turbamento; il suo \"Lord Deputy\", Anthony St Leger riusc\u00ec a corrompere i nobili dissidenti assegnando loro le terre confiscate ai monasteri d'Irlanda.\nNuove difficolt\u00e0.\nAlla morte del re, i successivi \"Lord Deputies of Ireland\" trovarono che era molto pi\u00f9 difficoltoso affermare l'autorit\u00e0 del governo centrale che assicurarsi semplicemente la garanzia di fedelt\u00e0 da parte dei lord irlandesi. Scoppiarono numerose ribellioni, la prima delle quali nel Leinster nel 1550, quando i clan O'Moore e O'Connor vennero espropriati dei loro possedimenti per la creazione delle colonie inglesi del Laois ed Offaly. Nel 1560 gli inglesi tentarono di interferire in una lotta per la successione all'interno del clan O'Neill, facendo scoppiare un lungo conflitto tra il Lord Deputy Sussex e Shane O'Neill. I lord irlandesi continuarono a combattere tra loro le loro guerre private, ignorando la volont\u00e0 del governo di Dublino e le sue leggi. Due esempi eccellenti furono la battaglia di Affane nel 1565, combattuta tra gli Ormonde e i Desmond, e la battaglia di Farsetmore nel 1567, combattuta tra gli O'Donnell e gli O'Neill. Altrove, i clan degli O'Byrne e degli O'Tooles, continuarono a scorrazzare per il Pale come avevano sempre fatto. L'episodio pi\u00f9 rilevante di questa insofferenza si ebbe nel Munster negli anni 1560 e tra 1570 e il 1580, quando i Fitzgerald di Desmond diedero vita alle Rivolte dei Desmond per impedire l'intrusione inglese nei loro territori. Dopo una campagna particolarmente brutale nella quale perse la vita un terzo circa della popolazione locale, la rivolta ebbe finalmente termine quando il Conte di Desmond venne catturato ed ucciso nel 1583.\nEsistevano due motivi principali per questa violenza che si accaniva cronicamente contro il governo inglese in Irlanda. La prima motivazione era l'aggressivit\u00e0 degli amministratori e dei militari inglesi. In molti casi, le guarnigioni o \"senschalls\" non osservavano la legge e uccidevano arbitrariamente capi e signori locali. In altri casi era la continua confisca di territori in mano ai nativi a provocare le rivolte.\nIl secondo motivo delle violenze era l'incompatibilit\u00e0 tra la societ\u00e0 irlandese di origine gaelica e il governo inglese. Nelle usanze irlandesi, il capo di un clan veniva eletto per lignaggio nobiliare chiamato \"fine\". Ci\u00f2 spesso causava delle violenze tra i candidati rivali. Al contrario, sotto il governo di Enrico VIII, la successione spettava, secondo il costume inglese, per diritto ereditario al primogenito. \nCon l'imposizione di questa legge gli inglesi furono costretti a prendere parte alle violente dispute tra i lord irlandesi. \nIn ultimo, importanti settori della societ\u00e0 irlandese avevano forti interessi ad opporsi alla presenza inglese. Queste includevano le classi dei mercenari detti gallowglass ed i poeti irlandesi, i cosiddetti \"file\" - i quali erano stati pesantemente penalizzati da dominio inglese in Irlanda.\nIl regno di Elisabetta I d'Inghilterra.\nIl fallimento della legge marziale.\nSotto il regno delle regine Maria I d'Inghilterra e Elisabetta I d'Inghilterra, gli inglesi in Irlanda cercarono diverse soluzioni per pacificare il paese. La prima di queste iniziative fu l'utilizzo della legge marziale, soprattutto nei focolai pi\u00f9 violenti come le Wicklow Mountains dove si istituirono piccole guarnigioni di soldati comandati da un siniscalco. I siniscalchi ricevettero il potere di imporre la legge marziale, che permetteva loro di ordinare esecuzioni senza processo. Ogni abitante che viveva all'interno della sfera di competenza di un siniscalco doveva essere garantito dal signore locale - i cosiddetti \"uomini senza padrone\" erano suscettibili della pena di morte. In questo modo, si nutr\u00ec la speranza che i signori locali sarebbero stati costretti a prevenire le ribellioni dei loro stessi seguaci. Tuttavia, nella pratica, questa politica di violenza arbitraria nelle loro terre non fece altro che suscitare ulteriore ostilit\u00e0 da parte dei nobili irlandesi.\nLa politica della \"composition\".\nIl fallimento di questa politica restrittiva costrinse gli inglesi a cercare soluzioni a lungo termine pi\u00f9 concilianti e tese ad \"anglicizzare\" l'Irlanda. Una di queste fu la \"composition\" \u2013 ovvero l'abolizione degli eserciti privati dei signori locali, e l'insediamento nelle province di truppe inglesi sotto il comando di governatori con il titolo di \"Lord President\". \nCome controparte, i clan maggiori e i signori locali vennero esentati dalla tassazione e ricevettero altri benefici minori. L'imposizione di questa nuova politica fu segnata da aspre violenze, particolarmente nel Connacht, dove i MacWilliam Burke condussero una guerra personale contro il \"Provincial President\" inglese, Sir Richard Bingham, e con il suo subordinato, Nicholas Malby. L'interferenza del \"Lord President of Munster\" fu una delle maggiori cause delle rivolte dei Desmond. Tuttavia la politica delle \"composition\" ebbe successo in alcune aree, soprattutto nel Thomond, dove venne accettato dalla dinastia dominante degli O'Brien.\nLa politica delle colonie.\nLa seconda soluzione a lungo termine fu data dalle confische territoriali e dalla conseguente colonizzazione di coloni inglesi, fedeli alla regina e capaci di contribuire a imporre la cultura e la lingua inglesi in Irlanda. Diverse colonie furono impiantate nel 1550 nel Laois e nell'Offaly, ed ancora nel 1570 ad Antrim, con risultati deludenti. Ma all'alba delle Rivolte dei Desmond, ampie aree del Munster vennero colonizzate dagli inglesi; la porzione pi\u00f9 grande di territorio venne assegnata a Sir Walter Raleigh, che non ne usufru\u00ec mai rivendendola a Sir Richard Boyle, primo Conte di Cork, ed ai sudditi pi\u00f9 facoltosi della prima monarchia Stuart. \nNaturalmente, la prospettiva delle confische territoriali esasper\u00f2 ulteriormente i nobili irlandesi. Ma le alienazioni non furono limitate alla sola Irlanda gaelica: essa colp\u00ec anche i discendenti dei primi conquistatori guidati da Enrico II che si identificavano come Old English, per distinguersi dalla massa dei nuovi colonizzatori, i New English.\nLa crisi.\nIl punto di crisi della conquista Elisabettiana dell'Irlanda giunse quando le autorit\u00e0 inglesi cercarono di estendere la loro influenza sull'Ulster e su Hugh O'Neill, il pi\u00f9 potente dei signori irlandesi della regione. O'Neill oppose resistenza con la forza delle armi e si lanci\u00f2 in quella che viene definita la Guerra dei Nove Anni, che fu pi\u00f9 una insurrezione nazionale che una rivolta, con l'intenzione di soppiantare definitivamente l'autorit\u00e0 inglese. O'Neill riusc\u00ec ad assicurarsi l'aiuto di molti dei nobili irlandesi dell'isola, ma l'aiuto pi\u00f9 significativo giunse dalla Spagna, il cui sovrano, Filippo III di Spagna, invi\u00f2 una forza d'invasione solo per assistere alla sua resa nell'assedio della battaglia di Kinsale nel 1601. Nel 1603 la ribellione ebbe fine, e l'autorit\u00e0 della corona venne ristabilita nella quasi totalit\u00e0 dell'Irlanda. O'Neill ed i suoi seguaci abbandonarono l'isola nel 1607 nella celebre Fuga dei Conti e le loro terre nell'Ulster vennero confiscate a favore dei coloni inglesi.\nEsiti della riconquista.\nIl primo e pi\u00f9 importante risultato della riconquista fu il disarmo dei nobili signori irlandesi e l'istituzione di un governo centrale che riusc\u00ec ad avere per la prima volta il controllo sull'Irlanda intera; la cultura, la legge e la lingua irlandesi vennero marginalizzate e molti signori locali, in particolare quelli di origine gaelica persero i loro possedimanti e la loro autorit\u00e0 ereditaria. \nMigliaia di coloni inglesi, scozzesi e gallesi vennero fatti insediare nella regione e l'amministrazione della giustizia venne imposta secondo la \"common law\" inglese e gli statuti del parlamento irlandese.\nAgli inizi del XVI secolo la questione religiosa emerse come tema predominante. Ribelli come James Fitzmaurice Fitzgerald e Hugh O'Neill cercarono e ricevettero aiuti dalle potenze cattoliche europee, giustificando le loro azioni sul terreno religioso. Tuttavia la comunit\u00e0 del Pale e molti dei lord irlandesi non diedero credito alla genuinit\u00e0 delle loro rivendicazioni di carattere religioso. Nel nuovo secolo, l\u2019isola si sarebbe ben presto divisa tra cattolici e protestanti, soprattutto dopo le ulteriori colonizzazioni da parte dei coloni protestanti inglesi e dei presbiteriani scozzesi nell'Ulster.\nSotto Giacomo I d'Inghilterra, i cattolici vennero banditi dai pubblici uffici dopo la congiura delle polveri nel 1605; gli irlandesi gaelici e gli Old English si identificarono sempre pi\u00f9 con il fronte cattolico in opposizione ai colonizzatori protestanti. Tuttavia i nativi irlandesi rimaneso la parte preminente del paese e i maggiori proprietari terrieri fino alla ribellione irlandese del 1641. Alla fine del conflitto la campagna di Oliver Cromwell nel 1650 port\u00f2 al dominio dei nuovi colonizzatori protestanti."}
{"id": "640526", "revid": "831312", "url": "https://it.wikipedia.org/wiki?curid=640526", "title": "Giro d'Italia 1934", "text": "Il Giro d'Italia 1934, ventiduesima edizione della \"Corsa Rosa\", si svolse in diciassette tappe dal 19 maggio al 10 giugno 1934, per un percorso totale di 3\u00a0712,7 km. Fu vinto dall'italiano Learco Guerra. Su 105 partenti arrivarono al traguardo finale 52 corridori.\nLa ventiduesima edizione del Giro venne dominata dalla \"Locomotiva Umana\" Learco Guerra, alla prima vittoria in carriera nella corsa, davanti a Francesco Camusso e Giovanni Cazzulani. La vittoria di Guerra non fu facile: per due volte infatti and\u00f2 in crisi e perse la maglia rosa, prima nella Bari-Campobasso, poi nella Firenze-Bologna, quando perse 5 minuti sui diretti concorrenti Camusso e Giuseppe Olmo. Si riscatt\u00f2 nella seconda cronometro verso Ferrara, recuperando lo scarto e concludendo con 51 secondi di margine su Camusso.\nIl cinque volte vincitore Alfredo Binda fu invece costretto al ritiro per una caduta di gruppo avvenuta sulla Via Salaria, presso Villa Glori a Roma, nelle fasi finali della quinta tappa. Nell'occasione venne investito da una moto della polizia, che gli procur\u00f2 una ferita alla testa, ma riusc\u00ec comunque a portare a termine la frazione; nella tappa seguente prese il via da Roma, ma dopo circa 50\u00a0km, nei pressi di Segni Scalo, prefer\u00ec abbandonare.\nNella settima tappa, da Napoli a Bari, si mise in luce l'\"isolato\" Adriano Vignoli che, dopo una fuga di 160 km sull'Appennino lucano e lungo il Tavoliere delle Puglie, arriv\u00f2 a Bari con 10'42\" di vantaggio sul secondo.\nL'ultima tappa, il 10 giugno, si svolse in concomitanza con la finale del Campionato mondiale di calcio 1934, a Roma, che port\u00f2 all'Italia il primo titolo mondiale.\nSquadre e corridori partecipanti.\nSi iscrissero alla corsa 111 ciclisti, 52 in rappresentanza di otto squadre, o \"aggruppati\", e 59 senza squadra, o \"isolati\". I partenti effettivi furono 105, 51 \"aggruppati\" e 54 \"isolati\"."}
{"id": "640533", "revid": "121433281", "url": "https://it.wikipedia.org/wiki?curid=640533", "title": "Epifanio di Salamina", "text": "Biografia.\nCondusse per trent'anni vita monastica nel suo paese natale e nel 367 fu eletto metropolita di Cipro e vescovo di Salamina.\nFu contrario all'adorazione dei santi e lasci\u00f2 scritto che non si devono onorare i santi oltre il loro merito perch\u00e9 soltanto Dio \u00e8 colui cui dobbiamo adorazione.\nLott\u00f2 contro la dottrina di Origene e scrisse contro tutte le eresie dell'epoca. Nel corso della sua visita a Gerusalemme, indusse il vescovo Giovanni II, a condannare gli scritti di Origene. Mor\u00ec in mare durante un viaggio.\nLa controversia con Origene, e la morte.\nEpifanio fece notare che quando viaggiava in Palestina entr\u00f2 in una Chiesa per pregare e vide una tenda con un'immagine di Cristo o di un Santo che egli strapp\u00f2. Egli disse al vescovo Giovanni che tali immagini erano \"opposte\u2026 alla nostra religione\" (vedi sotto). Questo evento fece germogliare i semi del conflitto che generarono la disputa tra, da una parte, Rufino e Giovanni contro, dall'altra, San Girolamo ed Epifanio. Epifanio alimentava questo conflitto, ordinando presbitero il fratello di Girolamo a Betlemme, sconfinando quindi nella giurisdizione di Giovanni. Questa disputa continu\u00f2 durante il 390, in particolare nelle opere letterarie di Rufino e Girolamo, attaccandosi l'un l'altro.\nNel corso di questa disputa, Epifanio svilupp\u00f2 l'abilit\u00e0 di parlare ebraico, siriaco, egiziano, greco e latino, e per questo fu soprannominato da Girolamo \"Pentaglossis\" (\"Cinque lingue\").\nDopo la consacrazione a vescovo di Salamina e di Cipro, nel 365 o 367, fu nominato anche Metropolita della Chiesa di Cipro, dove rimase come vescovo per oltre quarant'anni. Presenzi\u00f2 al sinodo di Antiochia (376), nel quale furono dibattute le questioni trinitarie contro l'eresia dell'Apollinarismo, dove difese le posizioni del vescovo Paolino II di Antiochia, che aveva il sostegno di Roma, contro Melezio di Antiochia, sostenuto dalla Chiesa di Antiochia.\nFu presente nel 382 al Concilio di Roma, di nuovo difendendo le tesi di Paolino di Antiochia.\nNel 399 la disputa assunse un'altra dimensione, quando il vescovo di Alessandria, Teofilo, che aveva inizialmente sostenuto Giovanni, cambi\u00f2 opinione e inizi\u00f2 a perseguitare i monaci origenisti in Egitto. Come risultato di questa persecuzione, quattro di questi monaci, i cosiddetti fratelli alti, fuggirono in Palestina, e poi si recarono a Costantinopoli, cercando sostegno e diffondendo la polemica. Giovanni Crisostomo, vescovo di Costantinopoli, diede rifugio ai monaci. Il vescovo Teofilo di Alessandria vide la sua occasione di usare questo evento per abbattere il suo nemico Crisostomo: nel 402 egli convoc\u00f2 un Concilio a Costantinopoli, e invit\u00f2 coloro che erano favorevoli alla sua visione anti-Origene. Epifanio, a questo punto aveva quasi 80 anni, fu uno di quelli convocati, e cominci\u00f2 il viaggio a Costantinopoli. Tuttavia, quando si rese conto che era stato usato come strumento da Teofilo contro il Crisostomo, che aveva dato rifugio ai monaci perseguitati da Teofilo e che facevano appello all'imperatore, Epifanio torn\u00f2 a Salamina, finendo col morire sulla strada di casa nel 403.\nOpere.\nDi grande importanza \u00e8 \"Ancoratus\", ovvero l'uomo ben ancorato, tradotto in italiano con \"L'ancora della fede\", un buono e solido catechismo dell'epoca, scritto nel 374. Subito dopo (374-377) scrisse la sua opera pi\u00f9 nota, il \"Panarion\" (tradotto in latino con il titolo: \"Adversus omnes haereses\"), dove sono considerate e combattute circa 80 eresie diverse. Il titolo \"Panarion\" indica la cassetta di pronto soccorso con le medicine contro il veleno dei serpenti.\nFu un enorme compendio delle eresie diffuse al suo tempo, ricco di citazioni di opere pervenute in frammenti e altrimenti andate perdute. Era fortemente contrario all'uso delle immagini sacre nella Chiesa. Nei primi capitoli, fornisce accesso ai lavori contro le eresie, del martire Giustino, del greco Ireneo \"Contro le eresie\", e il \"Syntagma\" di Ippolito Il \"Panarion\" \u00e8 stato tradotto in inglese per la prima volta tra il 1987 e il 1990.\nIn totale, elenca e confuta 80 diverse eresie, molte delle quali nominate soltanto nella sua opera. \u00c8 una importante risorsa di informazioni sulla Chiesa del IV secolo, e sul cosiddetto \"Vangelo degli Ebrei\", che circolava tra gli Ebioniti e Nazareni, e fra i seguaci di Cerinto.\nNel primo libro, suddiviso in tre tomi, si combattono 46 eresie (barbarismo, scitismo, ellenismo, giudaismo e samaritanismo, per il periodo prima di Cristo, e molte altre dai simoniani ai tazianei per quello successivo). Il secondo libro combatte 23 eresie, dagli encratiti agli ariani, ed \u00e8 articolato in due tomi. Il terzo, pure articolato in due tomi e chiuso da un trattato che sintetizza la dottrina ortodossa, confuta le eresie dagli audiani, colliridiani ai messaliani.\nDi lui si conoscono altre tre opere minori, fra cui il curioso trattato \"De duodecim gemmis quae sunt in veste Aaron\", ed alcuni frammenti di lettere.\nCulto.\nSant'Epifanio \u00e8 commemorato dal Martirologio Romano il 12 maggio."}
{"id": "640542", "revid": "831312", "url": "https://it.wikipedia.org/wiki?curid=640542", "title": "Giro d'Italia 1932", "text": "Il Giro d'Italia 1932, ventesima edizione della \"Corsa Rosa\", si svolse in tredici tappe, dal 14 maggio al 5 giugno 1932, su un percorso di complessivi 3\u00a0233 km. Fu vinto dall'italiano Antonio Pesenti, davanti al belga Jef Demuysere e all'altro italiano Remo Bertoni. Su 109 partenti, arrivarono al traguardo finale 66 corridori.\nLa ventesima edizione della corsa si caratterizz\u00f2 per un percorso povero di grandi montagne, per agevolare i ciclisti che successivamente avrebbero affrontato il Tour de France. Crebbe il numero di ciclisti stranieri in gruppo, con la presenza al via di alcuni \"big\" come Demuysere e Antonin Magne. Dopo la prima frazione vinta da Learco Guerra, sul successivo traguardo di Udine si impose il tedesco Hermann Buse (primo straniero a vincere al Giro dopo undici anni), che guadagn\u00f2 11 minuti sui migliori e indoss\u00f2 la maglia rosa, mantenendola poi per altre quattro frazioni. La settima tappa, da Lanciano a Foggia, vide Antonio Pesenti della Wolsit, formazione associata alla Legnano di Alfredo Binda, andare all'attacco in solitaria, imporsi con 3'45\" su Demuysere, 8'58\" su Bertoni e Binda (attardato da un'indisposizione), 16'07\" su Guerra (appiedato da cinque forature) e ben 33'19\" su Buse, e conquistare il primato. Non lo ceder\u00e0 pi\u00f9, anche grazie al supporto di Binda nelle tappe successive, vestendo di rosa fino al traguardo finale all'Arena Civica. Proprio la tappa finale all'Arena, il 5 giugno 1932, fu per la prima volta raccontata in diretta radiofonica da Nello Corradi per l'EIAR.\nAl Giro 1932 si registr\u00f2 una delle ultime prestazioni di rilievo di Costante Girardengo, che a 39 anni arriv\u00f2 secondo nella prima tappa, ma si ritir\u00f2 poi durante la quinta. All'et\u00e0 di 47 anni prese il via anche il \"Diavolo Rosso\" Giovanni Gerbi, che riusc\u00ec persino a concludere la corsa, anche se ormai fuori gara per aver concluso fuori tempo massimo al termine dell'ottava tappa.\nSquadre e corridori partecipanti.\nSi iscrissero alla corsa 113 ciclisti, 50 in rappresentanza di dieci squadre, o \"aggruppati\", e 63 senza squadra, o \"isolati\". I partenti effettivi furono 109."}
{"id": "640545", "revid": "123184391", "url": "https://it.wikipedia.org/wiki?curid=640545", "title": "Libero Bigiaretti", "text": "Biografia.\nLibero Bigiaretti nasce a Matelica il 16 maggio 1905 e si trasferisce giovanissimo a Roma dove le sue condizioni economiche non gli permettono di svolgere studi regolari. Per poter vivere svolge svariati lavori, tra i quali l'apprendista muratore e il disegnatore tecnico, ma non rinuncia allo studio al quale si applica di sera creandosi cos\u00ec, da autodidatta, una buona preparazione. Iscrittosi al Liceo artistico riesce infine a diplomarsi.\nDopo la guerra si trasferisce ad Ivrea dove assume l'incarico di direttore dell'ufficio stampa dell'Olivetti e in seguito di segretario del Sindacato Nazionale Scrittori.\nScrittore prolifico inizia la sua attivit\u00e0 alla fine degli anni \"30, esordendo come poeta con la raccolta di poesie pubblicata nel 1936 con il titolo di \"Ore e stagioni\" alla quale segue, nel 1940, \"Care ombre\".Dedicatosi in seguito alla narrativa, tranne \"Lungadora\" 1955, scrive numerosi romanzi e racconti nei quali analizza con grande abilit\u00e0 i sentimenti, primo tra i quali \"Esterina\" nel \"1942\", in cui narra la nascita e il deteriorarsi del rapporto sentimentale dei protagonisti, al quale segue, nel 1950 \"Carlone\".\nAll'attivit\u00e0 di narratore e poeta unisce anche quella di traduttore dei classici francesi e di giornalista collaborando a diversi quotidiani, da L'Avanti! all'l'Unit\u00e0 e nel dopoguerra diventa redattore di Mondoperaio.\nVerso la fine degli anni '60 inizi\u00f2 una collaborazione con la Rai, che si tradusse in due importanti programmi culturali: Dito puntato (1967) e Punto interrogativo (1971-73), trasmissione trisettimanale di cui andarono in onda alcune centinaia di puntate, condotte da Bigiaretti e dal critico letterario Luigi Silori.\nVincitore di vari premi letterari, pubblica nel 1952 \"La scuola dei ladri\" e nel 1954 \"I figli\" col quale vince il Premio Marzotto. In queste opere egli affronta i temi a lui cari della difficolt\u00e0 dei rapporti interpersonali e dell'incomunicabilit\u00e0 tra padri e figli. Con \" Le indulgenze\" del 1966, racconto minuzioso di una lunga serata in una societ\u00e0 artistico-letteraria dove viene svelata la falsit\u00e0 di un mondo in cui affari e scambi di favori sono spacciati per politica, arte, cultura (un racconto in cui imperversa la noia, l'indecisione e l'incapacit\u00e0 di vivere), vince il Premio Chianciano e con \"La controfigura\" del 1968 il Premio Viareggio.\nNel 1963, Bigiaretti aveva acquistato dagli eredi di Corrado Alvaro una grande casa in mezzo alla campagna a Vallerano, casa dove Alvaro aveva passato gran parte della propria vita dal 1939 fino alla morte e dove lo stesso Bigiaretti trascorse molto tempo insieme alla moglie Matilde, giornalista di costume.\nLo scrittore esprimer\u00e0 il suo impegno morale anche in altri romanzi innovativi come \"Uccidi o muori\" del 1958 dove inaugura un nuovo filone narrativo basato su una dimensione surreale ripreso in seguito nei romanzi \"Abitare altrove\"(1989), \"Il Congresso\" (1963), \"Dalla donna alla luna\" (1972) dove affronta il tema del disagio dell'uomo nella societ\u00e0 industriale e in particolare quello del condizionamento tecnologico e della spersonalizzazione dei rapporti umani dando cos\u00ec un contributo alla letteratura ispirata dall'industria, attraverso l'esame del rapporto tra un uomo di cultura e alcuni operai.\nFu autore anche di testi teatrali: \"L'Intervista con Don Giovanni\" (1958) e \"Licenza di Matrimonio\" (1968). \u00c8 infine da ricordare il carteggio tra Bigiaretti e vari esponenti della cultura novecentesca, tra cui Giorgio Caproni e Mario Luzi, composto da oltre settecento lettere, scritte tra il 1932 e il 1990, donate dallo scrittore ad Alfredo Luzi nel 1986.\nNel 1986 riceve la laurea honoris causa in Lettere dall'Universit\u00e0 di Urbino. Muore a Roma il 3 maggio 1993 nella sua casa al quartiere Parioli e viene sepolto nel piccolo cimitero di Vallerano, dove riposa anche Corrado Alvaro. La moglie Matilde Crespi Bigiaretti muore il 6 febbraio 2012 all'et\u00e0 di 97 anni e viene sepolta accanto al marito.\nLa tematica.\nBigiaretti rimane per un periodo di tempo uno scrittore isolato, difficile e scontroso, sia per l'innata timidezza sia per il complesso dell'autodidatta, ma egli, pur forse non essendo un maestro della comunicazione, \u00e8 certamente un testimone attendibile del proprio tempo se non altro perch\u00e9 ha saputo raccontare con ammirevole sincerit\u00e0 i vizi e le virt\u00f9 della borghesia italiana tra fascismo guerra e dopoguerra. La sua si pu\u00f2 definire \"\"ribellione estetica\" contro il dannunzianesimo e la retorica fascista con la quale voleva raggiungere l'obbiettivo, in buona parte riuscito, di illuminare zone buie delle coscienze, dove nascono i mali degli uomini contemporanei: incomprensione, falsit\u00e0, ipocrisia, alienazione, disamore. In questo senso si pu\u00f2 ritenere \"scrittore ideologico\" e critico non troppo indulgente verso i protagonisti uomini dei suoi romanzi, spesso vittime di compromessi e cedimenti, a differenza delle donne, pi\u00f9 positive e propositive. Ancora meno accomodante \u00e8 verso la figura dell'intellettuale che, secondo lo scrittore, pu\u00f2 ottenere la salvezza nella volont\u00e0 di vivere e analizzando la crisi della societ\u00e0 in cui vive o crede di vivere rinunciando, con un bagno d'umilt\u00e0, a missioni profetiche.\nI romanzi e racconti di Bigiaretti puntano a una sottile analisi dei sentimenti e nelle ultime opere egli ha saputo anche affrontare il tema della funzione dell'intellettuale nella societ\u00e0 moderna con serio impegno morale che, insieme a l'umilt\u00e0 e al suo senso innato all'autocritica, sono riuscite a salvarlo dalla \"fossa comune degli scrittori dimenticati\"\".\nIntitolazioni.\nNel 2015 il Comune di Vallerano, in collaborazione con l'associazione culturale Officina Mente, ha istituito il premio letterario \"Corrado Alvaro - Libero Bigiaretti\". Presidente del premio \u00e8 lo scrittore Giorgio Nisini.\nIl Comune di Matelica ha intitolato allo scrittore la biblioteca comunale e il Premio Biennale di Narrativa \"Matelica - Libero Bigiaretti\" svoltosi dal 1998 al 2010."}
{"id": "640548", "revid": "125665734", "url": "https://it.wikipedia.org/wiki?curid=640548", "title": "Giulio Perticari", "text": "Biografia.\nGiulio Perticari nacque in una famiglia aristocratica, figlio del patrizio Andrea e della contessa Anna Cassi, e fratello di Gordiano, Giuseppe e Violante. Comp\u00ec i suoi studi nel Collegio di S. Carlo di Fano; nel 1801 si rec\u00f2 a Roma, dove si laure\u00f2 in giurisprudenza all'Archiginnasio Romano. Qui inizi\u00f2 il suo periodo di attento osservatore delle questioni politiche italiane del tempo, divenute instabili a causa della frammentazione della penisola italiana in tante realt\u00e0 sociali e politiche diverse e rimase affascinato dai nuovi venti patriottici e romantici che spiravano dalla borghesia intellettuale progressista.\nPerticari abbandon\u00f2 presto la giurisprudenza a beneficio della sua vera passione: la letteratura. Cominci\u00f2 a comporre versi ed entr\u00f2 nell'Accademia dell'Arcadia con il nome di \"Alceo Compitano\". Maria Romano racconta come \u00abl'animo del Perticari era un misto di nobili e di bassi sentimenti, di disinteresse e di avarizia, di ardire e di pusillanimit\u00e0, di amore per la famiglia e di indifferenza, spiegabile solo con la predisposizione alla stranezza, atavica nella famiglia Perticari\u00bb. Una cosa \u00e8 sicura: in mezzo a un carattere debole e a tratti meschino l'amore per la poesia era sincero, se pi\u00f9 avanti il generale Guglielmo Pepe avrebbe riconosciuto a Giulio il merito di averlo fatto innamorare della poesia di Dante.\nNel 1810, da una relazione con la popolana pesarese Teresa Ranzi nacque il figlio naturale Andrea Ranzi.\nIl 6 giugno 1812 a Fusignano, vicino a Ravenna, Giulio Perticari spos\u00f2, grazie alla viva amicizia col poeta Vincenzo Monti, la figlia di questi Costanza. Costanza Monti, bella figlia di bella madre, era stata dapprima promessa in matrimonio al grecista corcirese Andrea Mustoxidi, di cui si era innamorata, da lui ricambiata. Questi era uno studioso valorosissimo e dotato di notevoli doti morali, ma spiantato, di brutto aspetto e soprattutto povero. Per quanto si fosse creato tra Mustoxidi e il padre di Costanza un rapporto di mutua riconoscenza (il grecista aveva aiutato Monti nella traduzione dell\"'Iliade\" mentre il secondo lo aveva accolto nella propria casa, offrendogli in un primo momento la mano della figlia), Teresa Pichler, la madre della fanciulla, si oppose alle nozze, e il marito la accontent\u00f2, facendo allontanare Mustoxidi da Costanza. Mossisi alla ricerca di un nuovo pretendente, i genitori costrinsero la ragazza a sposare il nobile patrizio Giulio Perticari, che era altrettanto erudito del Mustoxidi, ma anche bello della persona, affabile, faceto e ricco, seppur di cagionevole salute.\nIl matrimonio non fu felice, ma il marito tenne sempre la moglie in grande considerazione, e anche Costanza, rimasta vedova, riserver\u00e0 al marito dolci parole dimostrando di averlo amato.\nAnche Costanza, come Giulio, era entrata nel Bosco Parrasio gi\u00e0 prima delle nozze. La figlia di Vincenzo Monti aveva scelto il nome di \"Telesilla Meonia\".\nIntorno al 1820 fu impegnato nella grande discussione della lingua italiana, in cui l'intellettuale pesarese propose una versione alighieriana della lingua, nel rifiuto dei dialetti locali e nella promozione della lingua del Trecento in chiave moderna. Fra i suoi saggi, in riferimento a questo tema, spiccano \"\"Dell'amor patrio di Dante Alighieri e del suo libro intorno al volgare eloquio\", \"Degli scrittori del Trecento e de' loro imitatori\" e \"Difesa di Dante\"\".\nCoinvolto completamente dal patriottismo, si mise in contatto con gli ambienti massonicicarbonari pesaresi e instaur\u00f2 un importante epistolario con alcuni famosi uomini intellettuali di Pesaro. Si ricordi che gran parte delle sue lettere, le quali disegnano l'ideologia e la personalit\u00e0 del Perticari, sono conservate nella Biblioteca dei Musei Oliveriani di Pesaro.\nMor\u00ec a San Costanzo, comune in provincia di Pesaro e Urbino, nel 1822.\nPerticari e Stendhal.\nStendhal nutriva per lui una grande ammirazione; in Roma, Napoli, Firenze, lettera del 15 gennaio 1817, si esprime in questi termini lusinghieri: \"Il signor conte Perticari, di Pesaro, in questo momento \u00e8 il primo dei letterati italiani; il che non vuol dire molto\". Nella stessa lettera, cita un lungo brano di Perticari, come esempio del modo naturale di scrivere:\n\"Buono sia ai colti Pesaresi che, ancora con pubblico monumento dedicato, donarono della loro cittadinanza l'Orfeo de' giorni nostri; nato, egli \u00e8 vero, a Pesaro di madre Pesarese, ma generato di padre Lughese, che venne egli agli stipendi di quel comune in qualit\u00e0 di tubatore, dilungandosi dal suo luogo nativo, dov'ebbe ed ha tuttora il suo tetto avito. N\u00e9 perci\u00f2 sia diminuita a Lugo la gloria d'esser patria di Gioachino Rossini. Imperroch\u00e9, sebbene gli scrittori di storia e di filologia abbiano lasciato incerto, se la patria si nomini dal luogo dove si nasce, o da quello donde si \u00e8 oriondi, o finalmente da quello della stirpe istessa della madre (come si racoglie in un luogo di Livio, lib. XXIV, C. VI, e da un altro di Virgilio, Aen. VIII, v. 510-511) niente di meno per giusta ragione d'etimologia, et per antico dettato di legge \u00e8 manifesto che patria si dice a patre (l. I., C., ubi pet. tut-l. nullus C. de decurionibus). E non \u00e8 patria ogni terra natale, ma quella sola nella quale \u00e8 nato il padre naturale; quella onde si \u00e8 oriondi. Quindi Cicerone (de Leg., XI, 2, ap. Cujac, tome VI, p. 79 E): germana patria est ea ex qua pater naturalis naturalem originem duxit. Il che \u00e8 confermato dalla legge 3 Cod. de munic. et origin., e dal voto del gravissimo Cujaccio, che conchiude (l. c.): Itaque natus Lutetiae, si pater sit oriundus e Roma, non Lutetiam, sed Romam habet patriam; Romanus nuncupatur, nisi et ipse pater Lutetiae natus sit. E cos\u00ec finalmente esser debbe: altrimenti che nasce in mare non avrebbe patria, e il diritto pubblico sarebbe assai poco determinato nella parte dei pesi comuni.\"\nLa malattia e la morte a San Costanzo.\nAlle ore quattro del pomeriggio del 26 giugno 1822 Giulio Perticari moriva a San Costanzo, centro collinare in provincia di Pesaro e Urbino, ospite nella residenza del cugino Francesco Cassi, dove il conte era solito trascorrere alcuni periodi di riposo.\nLa morte del letterato suscit\u00f2 scalpore in tutta la Penisola e di essa si insinu\u00f2 essere la principale responsabile Costanza, la bellissima e giovane moglie, figlia di Vincenzo Monti e Teresa Pikler.\nTanto \u00e8 stato scritto e pubblicato su questo argomento che, nel corso degli ultimi due secoli, ha tenuto viva l'attenzione del mondo accademico e letterario, considerando anche l'importanza e la fama delle persone coinvolte.\nNel teatro \"Della Concordia\" di San Costanzo \u00e8 stato celebrato un vero e proprio processo, per appurare la veridicit\u00e0 delle accuse di veneficio mosse nei confronti della giovane contessa.\nNel 2013, in occasione della riapertura del palazzo nobiliare che ha fatto da cornice al luttuoso evento, \u00e8 stato dato alle stampe un corposo volume dello storico Paolo Vitali, maggiore esperto degli avvenimenti che hanno caratterizzato gli ultimi giorni di vita del conte Perticari.\nNel volume, \"Palazzo Cassi a San Costanzo\", viene trattata in modo critico ed esaustivo l'intera vicenda, con il corredo di importanti ed inediti documenti di archivio, e viene fatta finalmente chiarezza su uno degli avvenimenti che suscitarono grande interesse in tutta Italia nella prima met\u00e0 dell'Ottocento.\nLa salma del Perticari, dopo l'esame autoptico eseguito la mattina del 28, venne ricomposta e trasportata nella Collegiata di San Costanzo. In questa chiesa, situata all'interno della cinta muraria, rimase fino al 21 agosto del 1854.\n\"Erano le ore quattro pomeridiane del giorno 26 giugno dell\u2019anno 1822 quando il buon Giulio nel bacio del Signore spir\u00f2.Fuori aveva cessato di piovere e il tempo per un attimo sembr\u00f2 fermarsi mentre il suono cupo della campana dalla Torre scendeva verso il mare. Costanza, che nell'imminenza della morte era stata preda di un frenetico delirio e non trovava pace in nessun angolo della casa, entrando e uscendo di continuo dalla camera del marito, cadde all\u2019improvviso in un profondo abbattimento...Il giorno 27 trascorre fra visite, preparazione delle esequie e l\u2019allestimento di un ambiente idoneo per eseguire la sezione anatomica del cadavere. Le numerose Confraternite avevano sollecitato i propri iscritti perch\u00e9 si tenessero pronti per la funzione religiosa dell\u2019indomani, che sarebbe stata preceduta dall\u2019accompagno del feretro da Palazzo Cassi alla Collegiata. La mattina presto del giorno 28 i medici Giovanni Battista Graziadei, Placido Nebbia, Giorgio Regnoli e Clemente Paolini misero mano all\u2019esame autoptico del cadavere...Terminato l\u2019esame la salma fu pietosamente ricomposta ed adagiata in una cassa a sua volta contenuta da una seconda. Nel piazzale antistante la residenza dei Cassi gi\u00e0 aspettava il Capitolo con l\u2019Arciprete insieme alle Confraternite, ai notabili del luogo in abito scuro e ad un grande concorso di popolo. Giunti in Collegiata il feretro venne posto su un catafalco al centro della navata ricoperto da grandi drappi neri e circondato da alti lumi. Inizi\u00f2 quindi la Messa per i defunti. Finite le funzioni i congiunti del Perticari tornarono a Palazzo, dopo essersi accomiatati dalle autorit\u00e0 ed aver assistito alla sepoltura in una cappella a fianco dell\u2019altare di San Giuseppe, mentre i poveri di San Costanzo, beneficiando di un'antica tradizione, ricevevano doni in memoria del conte scomparso\" (dal volume di Paolo Vitali, \"Palazzo Cassi a San Costanzo\", Fano 2013).\nIl 6 giugno 2015, nel corso della \"Giornata Nazionale di Studi Perticariani\", il dottor Vitali ha reso noto che Giacomo Leopardi, nella primavera del 1825, durante un viaggio verso Milano si ferm\u00f2 a Pesaro per far visita al cugino conte Francesco Cassi.\nNell'occasione i due si recarono a San Costanzo, nella Chiesa Collegiata, per deporre un fiore e piangere sulla tomba del conte Perticari. Subito dopo il Leopardi prosegu\u00ec per Bologna.\nNell'estate del 1854 i resti di Giulio Perticari furono riesumati e trasportati a Pesaro nella chiesa dei Padri Riformati."}
{"id": "640551", "revid": "339392", "url": "https://it.wikipedia.org/wiki?curid=640551", "title": "Depressione (psichiatria)", "text": ""}
{"id": "640560", "revid": "831312", "url": "https://it.wikipedia.org/wiki?curid=640560", "title": "Giro d'Italia 1933", "text": "Il Giro d'Italia 1933, ventunesima edizione della \"Corsa Rosa\", si svolse in diciassette tappe, dal 6 maggio al 28 maggio 1933, su un percorso di complessivi 3\u00a0340\u00a0km. Fu vinto dall'italiano Alfredo Binda, davanti al belga Jef Demuysere e all'altro italiano Domenico Piemontesi. Su 97 partenti arrivarono al traguardo finale 51 corridori.\nIl Giro d'Italia 1933 fu caratterizzato da diverse novit\u00e0. Il numero delle tappe fu aumentato da tredici a diciassette, riducendo il chilometraggio medio e il numero di giorni di riposo allo scopo di dare maggior vivacit\u00e0 alla corsa; furono inoltre introdotti abbuoni di tempo sia al traguardo \u2013 tre minuti in caso di vittoria con arrivo isolato, due per vittoria in volata su un gruppo ristretto, un minuto per vittoria in volata \u2013 che sulle quattro salite della corsa \u2013 con un massimo di tre minuti per il primo a transitare sulla vetta pi\u00f9 alta, il Tonale nell'ultima tappa. Fu istituita la classifica del Gran Premio della Montagna e fu introdotta una maglia bianca per distinguere il primo nella classifica degli \"isolati\". Infine venne organizzata la prima storica tappa a cronometro, la Bologna-Ferrara di 62\u00a0km.\nL'ammontare dei premi sal\u00ec a 296.000 lire e comparvero i primi carri pubblicitari al seguito della gara. La corsa fu dominata da Alfredo Binda, che si aggiudic\u00f2 sei tappe, vest\u00ec la maglia rosa al termine di tredici frazioni e fece suo anche il Gran Premio della Montagna (transit\u00f2 per primo su tutte e quattro le salite della corsa). L'altro favorito Learco Guerra, gi\u00e0 vincitore di tre tappe, fu invece costretto al ritiro da una caduta rimediata nelle fasi finali della sesta tappa, a Roma presso Villa Glori.\nSquadre e corridori partecipanti.\nSi iscrissero alla corsa 99 ciclisti, 52 in rappresentanza di nove squadre, o \"aggruppati\", e 47 senza squadra, o \"isolati\". I partenti effettivi furono 97, 51 aggruppati e 46 isolati. Il quotidiano \"Il Littoriale\" alla vigilia cit\u00f2 come favoriti per il successo finale Alfredo Binda, Francesco Camusso, Remo Bertoni, Learco Guerra, Allegro Grandi, Kurt St\u00f6pel, Jef Demuysere e Gaston Rebry."}
{"id": "640566", "revid": "339392", "url": "https://it.wikipedia.org/wiki?curid=640566", "title": "Sistema a eventi discreti", "text": ""}
{"id": "640579", "revid": "819238", "url": "https://it.wikipedia.org/wiki?curid=640579", "title": "Blocco automatico", "text": "Il blocco automatico \u00e8 uno dei principali sistemi di sicurezza esistenti in campo ferroviario.\nEsso consiste in un complesso di dispositivi che hanno il compito di realizzare un \"regime di circolazione\", ossia un complesso di regole e strumenti che rendano possibile la marcia dei treni in condizioni di massima sicurezza, e soprattutto a velocit\u00e0 commercialmente accettabili.\nInfatti le velocit\u00e0 realizzabili in ambito ferroviario con il pi\u00f9 semplice \"regime di marcia a vista\" (ossia in condizioni analoghe a quelle stradali) sarebbero in ogni caso molto pi\u00f9 basse, e nel caso della marcia a vista dell'ordine di pochi km/h, e pertanto ammissibili solo in caso di tranvie, tradotte merci, manovre o di guasti (\"circolazione degradata\"), oppure in certi casi anche in condizioni di marcia ordinaria ma limitatamente alle fasi finali della corsa precedenti l'arresto, ovvero nell'ultimo tratto del percorso di arrivo in una localit\u00e0 o in casi particolari di avvicinamento ad un altro treno nello stesso senso di marcia.\nLa funzione principale degli impianti di blocco automatico \u00e8 quella di rilevare la posizione dei treni in circolazione rispetto a tratte fisse individuate sui binari e denominate sezioni di blocco, e in base a questa informazione comandare la regolazione (automatica) del sistema di segnalamento in modo da imporre un certo distanziamento tra i vari treni, proteggendo inoltre gli stessi da manovre indebite e pericolose di deviatoi o da movimenti di veicoli che vadano ad interferire con itinerari in corso di percorrenza.\nAll'inizio e a protezione di ogni sezione di blocco, \u00e8 collocato un segnale luminoso (segnale di blocco) che comunica lo stato di via libera (o di via impedita) relativo alla sezione protetta. Nella cabina del macchinista, se \u00e8 attivata a bordo anche la ripetizione dei segnali in macchina, un'indicazione luminosa ripete con continuit\u00e0 al macchinista lo stato di libert\u00e0 della via. \nLa velocit\u00e0 sostenibile \u00e8 maggiore se vengono riprodotti i segnali del secondo e, eventualmente, terzo blocco di sezione, che informano i treni in coda sulla libert\u00e0 di circolazione nella tratta a diversi chilometri di distanza. Ogni treno pu\u00f2 anche essere dotato di dispositivo che invia informazioni sulla sua posizione (attraverso un circuito di binario).\nLe indicazioni sull'aspetto dei segnali, e quindi sulla libert\u00e0 della via, sono inviate da terra a treno mediante diverse tecnologie, tra le quali comune \u00e8 l'uso di correnti codificate dei circuiti di binario.\nGli impianti di blocco automatico inoltre gestiscono automaticamente il funzionamento e la protezione dei passaggi a livello se presenti nella tratta in cui l'impianto \u00e8 installato; con altri regimi di circolazione diversi dal blocco automatico i passaggi a livello vengono invece gestiti con altri sistemi talvolta pure automatici e talvolta invece a comando manuale.\nIn generale si distinguono tre differenti implementazioni di questo sistema:"}
{"id": "640590", "revid": "6923", "url": "https://it.wikipedia.org/wiki?curid=640590", "title": "Formalismo russo", "text": "Il formalismo russo \u00e8 un'influente scuola di critica letteraria che si sviluppa tra il 1914 e il 1915 nell'Impero russo, in particolare nei centri culturali delle due principali citt\u00e0: l'Opojaz (\"Societ\u00e0 per lo studio del linguaggio poetico\", attiva dal 1917) di San Pietroburgo e il \"Circolo Linguistico di Mosca\" (1914-1928).\nNome del movimento.\nIl termine \"formalismo\" viene coniato con intenti denigratori per stigmatizzare l'atteggiamento dei critici russi, volto a indagare l'aspetto puramente formale dell'opera letteraria, soffermandosi sull'organizzazione del sistema linguistico e \"le particolarit\u00e0 specifiche dell'arte verbale\", come sottolineato da Ejchenbaum ne \"La teoria del metodo formale\" (1927). Questa tipologia di studio tralascia intenzionalmente, quindi, l'interpretazione contenutistica e la dimensione metatestuale dell'opera a favore di uno studio che ha come oggetto il prodotto letterario in s\u00e9.\nConcetti fondamentali.\nUno tra i pi\u00f9 importanti concetti sviluppati fu la \"Morfologia della fiaba\" ad opera di Vladimir Propp nel 1928. Viene riproposta la scissione tra fabula e intreccio, la prima caratterizzata da una disposizione naturale e logica degli elementi, il secondo svolto a discrezione dello scrittore, gi\u00e0 in precedenza evidenziata da \u0160klovskij ed Ejchenbaum. Nasce cos\u00ec il concetto di \"funzione\" relativa ai personaggi. Propp studia e analizza circa 400 fiabe di magia russe, chiarendo come la funzione all'interno della vicenda prescinde dal personaggio e come l'azione abbia una collocazione nella vicenda narrata. Ne deduciamo che la funzione \u00e8 l'operato di un personaggio determinato dallo scrittore. Si possono quindi distinguere gli elementi \"variabili\", come le caratteristiche fisiche e psicologiche, e gli \"invariabili\", ovvero la funzione stessa del personaggio in questione. Propp individua 31 funzioni vincolate per\u00f2 da un numero circoscritto di testi appartenenti alla stessa area.\nIl concetto di \"funzione\" verr\u00e0 analizzato successivamente da Claude Bremond, Thomas Pavel, G\u00e9rard Genette, Cesare Segre e altri. L'analisi pi\u00f9 nota di Segre riguarda una novella della quarta giornata del \"Decameron\" di Boccaccio, \"Lisabetta da Messina\". La donna fa parte di una ricca famiglia di mercanti, portata avanti dai due fratelli maggiori. La famiglia \u00e8 costretta a spostarsi a Messina per lavoro (realismo storico), dove Lisabetta conosce e si innamora di Lorenzo, un povero servitore della famiglia. Questo amore si rivela impossibile, infatti i fratelli si oppongono con tutte le loro forze all'unione dei giovani, fino a uccidere il ragazzo. Lorenzo per\u00f2 appare in sogno alla ragazza e indica il posto dove giace il corpo. Lisabetta si reca nel luogo e, mozzata la testa all'amato, la conserva in un vaso di basilico, che cresce bagnato dalle sue lacrime. I fratelli, quando scoprono cosa contiene il vaso, lo sottraggono alla ragazza e per paura dello scandalo si trasferiscono a Napoli dove la Lisabetta muore piangendo l'amato Lorenzo.\nLe funzioni individuate da Segre sono:\nUn altro concetto chiave dei formalisti russi \u00e8 senza dubbio lo \"straniamento\", applicato all'opera di Tolstoj. Nelle sue composizioni possiamo, infatti, notare come gli oggetti o gli avvenimenti non vengono chiamati con il loro nome, ma descritti come fossero visti per la prima volta. Viene utilizzato questo sistema per toccare la coscienza del lettore.\nPrincipali esponenti.\ne in maniera pi\u00f9 indiretta:"}
{"id": "640592", "revid": "729019", "url": "https://it.wikipedia.org/wiki?curid=640592", "title": "Isola di Capraia (Tremiti)", "text": "L\u2019isola di Capraia o Caprara o Capperaia \u00e8 un'isola italiana facente parte dell'arcipelago delle Isole Tremiti (o Diomedee) nel mar Adriatico. \u00c8 per superficie la quarta isola pugliese e la seconda dell'arcipelago tremitese.\nCompletamente disabitata, rientra amministrativamente nel comune delle Isole Tremiti, in provincia di Foggia.\nGeografia, storia e morfologia.\nL'isola si sviluppa su una superficie di circa 45 ha, per una lunghezza di metri, una larghezza di 600 metri, con uno sviluppo costiero di metri e un'altezza massima di 53 metri s.l.m. (\"Colle del Grosso\").\nDista 350 metri da San Nicola, metri da San Domino e 900 metri dal Cretaccio.\nIl nome di Capraia la dice lunga su una certa presenza animale, quella della Capra Selvatica, che un tempo regnava sovrana su quest'isola. I primi ad accorgersene furono i Greci, nel 1000 a.C.. Furono loro che la battezzarono \"Aegylon\" (Terre delle Capre) e da allora quel nome le rimase, tradotto ogni volta dai nuovi arrivati. I Romani la chiamarono \"Capraia\", nel Medioevo divenne \"Caprara\" e alla fine divenne Capraia.\nI monaci Benedettini furono i primi a popolare le Isole Tremiti (era il 1045), scegliendola come uno dei tanti luoghi in cui ritirarsi a pregare e lavorare.\nLa costa.\nSeguendo il perimetro dell'isola in senso orario, partendo dalla \"Punta dello Straccione\" (luogo pi\u00f9 meridionale dell'isola), troviamo lo \"Scoglio della Cernia\", la \"Cala Sorrentino\", la \"Cala dei Turchi\", la \"Cala del Caff\u00e8\", la \"Punta del Grottone\", la \"Cala Grande\", la \"Punta Secca\" (luogo pi\u00f9 orientale dell'isola e dell'intero arcipelago), la \"Cala dei Vermi\", la \"Cala dei Pesci\", la \"Cala del Cafone\", \"Gli Scoglietti\", un gruppo di sei grandi scogli e la \"Cala del Falconetto\".\nFlora.\nLa flora, che si trova principalmente nella parte centrale dell'isola, \u00e8 composta principalmente da piante di cappero (le quali danno il nome \"Capperaia\" all'isola), da cespugli di lentisco, da cardi e da ginepri.\nMonumenti e luoghi d'interesse.\nNel mare presso l'isola Capraia \u00e8 sommersa dal 1998, alla profondit\u00e0 di circa 14 metri, una statua di Padre Pio alta circa 3 metri, considerata la pi\u00f9 grande del mondo. La statua venne creata dallo scultore foggiano Domenico Norcia."}
{"id": "640594", "revid": "729019", "url": "https://it.wikipedia.org/wiki?curid=640594", "title": "Cretaccio", "text": "Il Cretaccio \u00e8 un'isola italiana dell'arcipelago delle Isole Tremiti (o Diomedee) nel mar Adriatico. \u00c8 per superficie la pi\u00f9 piccola isola dell'arcipelago tremitese. Per la sua modesta estensione non di rado viene considerata il maggiore degli scogli dell'arcipelago.\nCompletamente disabitata, rientra amministrativamente nel comune delle Isole Tremiti, sotto la giurisdizione della provincia di Foggia.\nGeografia e morfologia.\nL'isola si sviluppa su una superficie di circa 4 ha, per una lunghezza di 400 metri, una larghezza di 200 metri, con uno sviluppo costiero di metri e un'altezza massima di 30 metri s.l.m..\nDista 300 metri da San Nicola, 200 metri da San Domino e 900 metri da Capraia. A meno di 100 metri dall'estremit\u00e0 orientale si trova l'isolotto di La Vecchia."}
{"id": "640595", "revid": "339392", "url": "https://it.wikipedia.org/wiki?curid=640595", "title": "Adagio per Archi", "text": ""}
{"id": "640596", "revid": "62004", "url": "https://it.wikipedia.org/wiki?curid=640596", "title": "Tour de France 1986", "text": "Il Tour de France 1986, settantatreesima edizione della \"Grande Boucle\", si svolse in ventidue tappe precedute da un prologo iniziale, tra il 4 e il 27 luglio 1986, per un percorso totale di 4\u00a0083\u00a0km. \nFu vinto dal passista-scalatore e cronoman statunitense Greg LeMond (al terzo podio consecutivo al Tour dopo un terzo ed un secondo posto). \nSi tratt\u00f2 del primo trionfo alla Grande Boucle di un ciclista americano. \nIl californiano termin\u00f2 le sue fatiche sulle strade di Francia con il tempo di 110h35'19\". \nAl secondo posto della classifica generale si piazz\u00f2 il passista-cronoman, scalatore e finisseur francese Bernard Hinault (al settimo ed ultimo podio della corsa a tappe transalpina. Per lui il notevole curriculum al Tour di cinque vittorie e due piazze d'onore), compagno di squadra di Lemond.\nPer Hinault, fuoriclasse indiscusso del periodo tra la fine degli anni '70 e la prima met\u00e0 degli anni' 80, si tratt\u00f2 dell'ultima partecipazione al Tour de France.\nAl terzo posto della graduatoria generale si classific\u00f2 il passista-scalatore svizzero Urs Zimmermann (al primo ed unico podio in carriera nella Grande Boucle in qualit\u00e0 di terzo classificato).\nResoconto degli eventi.\nAl Tour de France 1986 parteciparono 210 corridori, dei quali 132 giunsero a Parigi. Le squadre partecipanti erano 6 francesi, 4 spagnole, 3 italiane, 3 olandesi, 2 belghe, 2 colombiane, 1 statunitense. I corridori partecipanti erano 46 francesi, 32 spagnoli, 29 belgi, 26 colombiani, 22 olandesi, 20 italiani, 9 svizzeri, 9 statunitensi, 3 irlandesi, 2 olandesi, 2 britannici, 2 canadesi, 1 australiano, 1 norvegese, 1 tedesco, 1 danese, 1 portoghese, 1 jugoslavo, 1 brasiliano, 1 neozelandese, 1 messicano. \nIl Tour part\u00ec con il tentativo di Bernard Hinault di conquistare la sesta vittoria nella \"Grande Boucle\", impresa in cui avevano precedentemente fallito sia Jacques Anquetil che Eddy Merckx. Tuttavia il bretone, al termine dell'edizione del 1985, da lui vinta anche grazie all'appoggio del brillante gregario LeMond, aveva pubblicamente dichiarato di voler aiutare lo statunitense alla conquista del Tour, in una sorta di cambio di ruoli tra i due corridori appartenenti alla stessa compagine.\nLa prima maglia gialla fu appannaggio di Thierry Marie che si aggiudic\u00f2 il prologo e, dopo aver perso la maglia nella prima tappa, la riconquist\u00f2 al termine della cronometro a squadre. Dopo la vittoria nella cronometro di Nantes, Hinault sembr\u00f2 contravvenire ai patti iniziali, in quanto conquist\u00f2 la maglia al termine dell'undicesima frazione con arrivo a Pau e, seppur con qualche difficolt\u00e0, riusc\u00ec a difenderla sui Pirenei. Sulle Alpi, invece, il compagno di squadra LeMond riusc\u00ec a strappargli l'insegna del primato nella tappa con arrivo in salita a Serre Chevalier.\nIl giorno seguente il bretone si riscatt\u00f2 parzialmente, vincendo la dura tappa dell'Alpe d'Huez, ma nell'occasione giunse sul traguardo tenendo per mano proprio LeMond, sancendo quindi il rispetto di quanto inizialmente pattuito col compagno, il quale si avvi\u00f2 cos\u00ec alla conquista della vittoria del Tour.\nDue furono i corridori che si aggiudicarono il maggior numero di frazioni, tre ciascuno, sulle ventiquattro previste (considerando come unit\u00e0, in questo computo totale, anche le semitappe e il cronoprologo): Bernard Hinault e il velocista italiano Guido Bontempi. Greg LeMond, vincitore di una tappa, fu maglia gialla al termine delle ultime sette frazioni sulle ventiquattro totali."}
{"id": "640598", "revid": "486946", "url": "https://it.wikipedia.org/wiki?curid=640598", "title": "Blocco elettrico automatico a correnti fisse", "text": ""}
{"id": "640602", "revid": "34392", "url": "https://it.wikipedia.org/wiki?curid=640602", "title": "Psicanalista", "text": ""}
{"id": "640614", "revid": "486946", "url": "https://it.wikipedia.org/wiki?curid=640614", "title": "Blocco Automatico a Circuiti di Binario", "text": ""}
{"id": "640615", "revid": "181699", "url": "https://it.wikipedia.org/wiki?curid=640615", "title": "P\u00e9cs", "text": "P\u00e9cs ( , in tedesco: \"F\u00fcnfkirchen\"; in serbo: \u041f\u0435\u0447\u0443\u0458, \"Pe\u010duj\"; in croato: \"Pe\u010duh\"; in latino: \"Sopianae\" o \"Quinque Ecclesiae\"; in italiano storico \"Cinquechiese\"), dislocata vicino al confine croato, \u00e8 con i suoi 156.801 abitanti la quinta citt\u00e0 dell'Ungheria e capoluogo della regione Baranya.\nA livello economico, conosciuta a livello nazionale \u00e8 la sua produzione di birra e di porcellane. La manifattura di porcellane Zsolnay di P\u00e9cs \u00e8 celebre, tra l'altro, per aver fornito le tegole policrome che divennero l'elemento distintivo dell'architetto ungherese \u00d6d\u00f6n Lechner.\nStoria.\nLe origini.\nP\u00e9cs \u00e8 una delle citt\u00e0 pi\u00f9 antiche dell'Ungheria ed era gi\u00e0 luogo d'insediamento in epoca preistorica. Prima dell'arrivo dei Romani vissero qui Celti ed Illiri. Al tempo della dominazione romana la citt\u00e0 divenne, a partire dal III secolo d.C., la capitale della provincia della Pannonia Valeria. In seguito la citt\u00e0 si chiam\u00f2 \"Quinque Ecclesiae\", da cui deriva il nome italiano della citt\u00e0 (Cinquechiese). \nIl nome ungherese \"P\u00e9cs\" ha probabilmente origine dalla parola turca \"be\u015f\" (\"cinque\"), poich\u00e9 il nome della citt\u00e0 venne mutato da \"Sopianae\" in \"P\u00e9cs\" soltanto durante i 150 anni di dominazione turca. \n\"Sopianae\" deriva dalla parola celtica \"Sop\", significa palude. \nLa citt\u00e0 si pensa abbia avuto ai tempi dei Romani circa 8-10\u00a0000 abitanti. A prima del IV secolo risale l'arrivo del cristianesimo, come testimonia il cimitero paleocristiano del centro della citt\u00e0.\nEpoca medievale.\nAlla fine del IV secolo la dominazione romana fin\u00ec per effetto delle invasioni dei barbari e degli Unni. Dopo giunsero gli Avari e popolazioni slave, poi il territorio entr\u00f2 a far parte dell'Impero Carolingio. Verso il 900 arrivarono gli Ungheresi.\nLa citt\u00e0 porta i segni di tutte queste presenze, a cui si aggiunsero poi quelle lasciate dai Turchi ottomani.\nNel 1009 il re santo Stefano fonda la diocesi di P\u00e9cs. Nel 1367 a P\u00e9cs \u00e8 stata fondata la prima universit\u00e0 ungherese, la quarta pi\u00f9 antica di tutto il territorio del Sacro Romano Impero. La vita universitaria di P\u00e9cs \u00e8 vivace e gode di fama internazionale.\nDal 1543 al 1686 P\u00e9cs fu sotto la dominazione dell'Impero ottomano; di questo periodo sono rimasti ben conservati molti edifici monumentali, nel frattempo anche restaurati. Evliya \u00c7elebi scrittore ottomano, visit\u00f2 P\u00e9cs, che descrisse come una fiorente citt\u00e0 mercantile.\nEpoca moderna.\nL'aspetto attuale della citt\u00e0 \u00e8 per\u00f2 quello del XVIII secolo, dopo la fine della dominazione turca e delle guerre di riconquista portate avanti soprattutto dagli Asburgo.\nIn particolare, la citt\u00e0 deve il suo aspetto alle riorganizzazioni urbanistiche e alle costruzioni architettoniche volute dai grandi vescovi-mecenati romano-cattolici, che fino al 1780 (anno in cui P\u00e9cs fu dichiarata dalla regina Maria Teresa d'Ungheria \"libera citt\u00e0 regia\") ne erano anche i governatori.\nIn particolare i padri della citt\u00e0 possono essere considerati i vescovi Gy\u00f6rgy Klim\u00f3 (\"il pi\u00f9 attivo mecenate di P\u00e9cs nel XVIII secolo\", secondo lo storico locale Boros) e P\u00e1l L\u00e1szl\u00f3 Eszterh\u00e1zy e il loro canonico J\u00f3zsef Koller, grande studioso ed appassionato d'arte.\nGy\u00f6rgy Klim\u00f3 guid\u00f2 la diocesi e la citt\u00e0 di P\u00e9cs per quasi tre decenni, dal 1751 al 1777 e fu lui a fissare le direttrici principali entro le quali il mecenatismo artistico dei vescovi di P\u00e9cs si sarebbe realizzato nei decenni successivi, all'insegna\u00a0\u2013 per usare un'espressione pronunciata nel 1804 dal canonico Koller - \"della romana norma\".\nFu lui a tentare la riapertura dell'universit\u00e0, la pi\u00f9 antica dell'Europa dell'Est, che per\u00f2 riaprir\u00e0 soltanto nell'Ottocento. Il vescovo Klim\u00f3 riusc\u00ec, invece, nell'intento di costituire una grande biblioteca, la prima aperta al pubblico in Ungheria. Sfruttando i suoi rapporti con Roma e Vienna, Klim\u00f3 organizz\u00f2 una biblioteca di ben 15.000 volumi.\nQuando giunse a P\u00e9cs nel 1752, egli trov\u00f2 l'interno della cattedrale di S. Pietro, risalente ai secoli XI e XII, completamente inutilizzabile, e subito espresse l'intento di restaurarla. Per prima cosa chiese a Maria Teresa 5.000 fiorini \"ut desolatis Ecclesijs in Bonis Episcopatus hujus existentibus, quae causarum potius, quam Mysteriis Divinis dicatarum Aedium speciem referunt\". Nel 1756-1758 e nel 1762 port\u00f2 avanti alcuni lavori di restauro, mentre nel 1769 venne chiamato l'architetto viennese Nicol\u00f2 Pacassi, allievo di Nocolaus Jadot. \nRisalgono a quell'epoca, per interessamento del Koller, i lavori alla cattedrale dello scultore trentino Giuseppe Antonio Sartori (1712-1792).\nA Klim\u00f3 si deve anche l'organizzazione, assistita da un esperto giardiniere, il fiumano Matteo Kartiza, dei giardini della citt\u00e0, specialmente quelli ubicati lungo l'attuale via Gy\u0151z\u0151 Dischka (che nel XIX secolo era ancora chiamata Aloe-gasse).\nIl paolino P\u00e1l L\u00e1szl\u00f3 (Paolo Ladislao) dei conti Eszterh\u00e1zy port\u00f2 avanti l'opera iniziata da Klim\u00f3, ad esempio commissionando nuove opere a Giuseppe Antonio Sartori. La sua maggiore realizzazione fu la costruzione del Palazzo dell'Archivio e della Biblioteca vescovile.\nAlla morte del vescovo Eszterh\u00e1zy i lavori furono quindi portati avanti sotto la direzione dallo stesso Koller, che riusc\u00ec a coinvolgere anche il gi\u00e0 celebre architetto Mih\u00e1ly J\u00e1nos Pollack (Vienna, 1773-Pest, 1855), fratellastro di Leopoldo Pollack (Vienna, 1751-Milano, 1806), autore tra il 1790 e il 1795 del Palazzo Reale di Milano. \nAl giovane Pollack si deve il progetto di restauro neoclassico della cattedrale, completato nel 1825.\nSuccessivamente, con lo sviluppo industriale dell'Ottocento, la citt\u00e0 venne arricchita di nuovi edifici. I restauri neoclassici della cattedrale furono smantellati per ricreare lo stile romanico originario, e la citt\u00e0 si abbell\u00ec di molti edifici di stile liberty.\nOggi P\u00e9cs \u00e8 una delle pi\u00f9 belle citt\u00e0 ungheresi.\nNel 1882 venne ultimata la costruzione della linea ferroviaria Budapest-P\u00e9cs. Dopo la prima guerra mondiale fu capitale della Repubblica serbo-ungherese di Baranya-Baja, e rifugio dei comunisti ungheresi, sfuggiti all'ira di Mikl\u00f3s Horthy. Fu restituita all'Ungheria il 25 agosto 1921. \nDopo la cessione di Bratislava alla Cecoslovacchia dall'Ungheria dopo la firma del Trattato del Trianon l'Universit\u00e0 di Pozsony si trasfer\u00ec a P\u00e9cs.\nGeografia fisica.\nP\u00e9cs \u00e8 situata nel sud-ovest dell'Ungheria alle pendici meridionali dei monti Mecsek, non distante dalla frontiera con la Croazia.\nSociet\u00e0.\nSecondo il Censimento del 2011, l'84% della popolazione era ungherese.\nCultura.\nP\u00e9cs \u00e8 sede vescovile e citt\u00e0 universitaria, nonch\u00e9 centro rilevante per una minoranza linguistica tedesca e terra di nove minoranze etniche con una propria amministrazione autonoma.\nP\u00e9cs \u00e8 considerata una delle pi\u00f9 belle citt\u00e0 ungheresi, la sua collocazione favorita dal clima ai piedi dei monti Mecsek e i parecchi edifici monumentali danno al luogo un'atmosfera eccezionalmente mediterranea. \nIl 19 ottobre 2005 la citt\u00e0 ha vinto il concorso internazionale per il titolo di \"Capitale culturale europea 2010\" ed ha organizzato, congiuntamente alla citt\u00e0 tedesca di Essen e alla regione della Ruhr e ad Istanbul, degli eventi per quest'anno di capitale culturale.\nIstruzione.\nA P\u00e9cs ha sede il maggiore liceo bilingue italo-ungherese di tutta l'Ungheria, ben pi\u00f9 grande (per numero di docenti e studenti) anche del famoso \"Szent L\u00e1szl\u00f3\" di Budapest. Probabilmente le ragioni di ci\u00f2 sono storiche, poich\u00e9 P\u00e9cs \u00e8 la pi\u00f9 vicina all'Italia tra le grandi citt\u00e0 ungheresi.\nL'Universit\u00e0 di P\u00e9cs \u00e8 una delle pi\u00f9 antiche d'Europa, poich\u00e9 la sua origine viene fatta risalire al 1367.\nLa partecipazione di P\u00e9cs ai Giochi senza frontiere fu l'occasione per il pubblico europeo, in particolare quello italiano, di conoscere le bellezze artistiche e paesaggistiche della citt\u00e0 e diede inizio ad un afflusso di turisti.\nInfrastrutture e trasporti.\nInoltre P\u00e9cs \u00e8 un importante nodo ferroviario e cuore di una regione industriale (carbone, uranio, cuoio, ceramica, birra, sigarette e componenti elettroniche). L'industria mineraria nel frattempo \u00e8 stata smantellata e ora questi terreni sono in fase di riconversione in terreni agricoli.\nDal dicembre 2003 P\u00e9cs \u00e8 provvista di un aeroporto civile nel sobborgo meridionale di Pog\u00e1ny con diritti d'approdo per velivoli fino a 40 tonnellate.\nSport.\nCalcio.\nLa squadra principale della citt\u00e0 \u00e8 il P\u00e9csi Mecsek.\nCuriosit\u00e0.\n\"P\u00e9cs \u00c1rk\u00e1d\" \u00e8 il pi\u00f9 grande centro commerciale di P\u00e9cs. Il centro commerciale \u00e8 stato inaugurato nel marzo 2004 e ospita su una superficie di 35.000\u00a0m\u00b2 130 negozi regionali ed internazionali."}
{"id": "640620", "revid": "13604", "url": "https://it.wikipedia.org/wiki?curid=640620", "title": "Psicologia gestaltista", "text": ""}
{"id": "640624", "revid": "287204", "url": "https://it.wikipedia.org/wiki?curid=640624", "title": "Psicologia dinamica", "text": ""}
{"id": "640627", "revid": "767487", "url": "https://it.wikipedia.org/wiki?curid=640627", "title": "Chunk (psicologia)", "text": "Il chunk in psicologia cognitiva \u00e8 un'unit\u00e0 di informazione. L'operazione di acquisizione di queste unit\u00e0 \u00e8 chiamata \"chunking\".\nSecondo George Armitage Miller la propriet\u00e0 fondamentale del \"chunk\" non \u00e8 costituita dalla sua dimensione, ma dalla sua \"familiarit\u00e0\": ovvero un'immagine insolita, anche se semplice, non pu\u00f2 costituire un \"chunk\", al contrario una frase molto complessa (per esempio uno stralcio di una canzone imparata a memoria) potrebbe essere un chunk se \u00e8 molto familiare, indipendentemente dalle sue dimensioni.\nIl concetto nasce con la teoria classica che definisce memoria a breve termine e memoria a lungo termine (William James, 1890). La prima delle due dotata di una capacit\u00e0 limitata, detta \"span di memoria\" (sette \u00b1 due blocchi, o \"chunk\", di informazione), la seconda - virtualmente - infinita. Il numero di chunk immagazzinabili nella MBT (memoria a breve termine) \u00e8 proposto nel 1956 da George Miller, che, formalizzando le teorie empiriche precedenti, stima in sette \u00b1 due la quantit\u00e0 di \"chunk\" d'informazione che la memoria \u00e8 in grado di trattare.\nIn seguito con Clayton Lewis (1978) il concetto di \"chunk\" assume un significato pi\u00f9 ampio, e cio\u00e8 quell'insieme strutturato d'informazioni immagazzinate nel momento in cui la conoscenza viene acquisita. Ovvero: di fronte ad una nuova situazione, si impara il relativo \"chunk\" d'informazioni; il \"chunk\" acquisito descrive quella situazione e la risposta da noi prodotta, cosicch\u00e9 al verificarsi di situazioni analoghe la risposta sar\u00e0 sempre pi\u00f9 immediata e precisa.\nIn seguito John Anderson postula che la conoscenza \u00e8 in primis immagazzinata in forma \"dichiarativa\", in secundis viene progressivamente trasformata in conoscenza \"procedurale\", e quindi consolidata in \"chunk\" sempre pi\u00f9 complessi. Ad esempio: dalla conoscenza dichiarativa di come si gira il volante, si passa alla conoscenza procedurale di come si fa a guidare (e non sar\u00e0 pi\u00f9 necessaria un'attenzione attiva per riuscire a svolgere questo compito) e quindi al controllo sempre pi\u00f9 pieno e preciso dell'autovettura (dovuto alla formazione di un \"chunk\" via via pi\u00f9 complesso)."}
{"id": "640628", "revid": "767487", "url": "https://it.wikipedia.org/wiki?curid=640628", "title": "Chunk", "text": ""}
{"id": "640637", "revid": "729019", "url": "https://it.wikipedia.org/wiki?curid=640637", "title": "Franz Hradetzky", "text": " \"Hauptsturmf\u00fchrer\" (capitano) delle SS aveva la tessera del partito nazista NSDAP nr. 360.759.\nNel novembre del 1938 era entrato tra le file delle SS. Fu responsabile nazista del distretto di Hermagor.\nFu sul fronte orientale dal 1942 al maggio del 1943 tra le file del 9\u00ba battaglione del 2\u00ba reggimento di fanteria della 3. SS-Panzerdivision \"Totenkopf\" prima di essere trasferito nel SS-Standarte Kurt Eggers quando divenne comandante del Kommando Adria.\nNella Jugoslavia occupata le sue attivit\u00e0 principali furono l'introduzione della legge marziale tedesca e la nomina degli amministratori collaborazionisti.\nIn questo contesto nel luglio del 1942, quando era responsabile del distretto di Radovljica, cre\u00f2 un'unit\u00e0 anti-partigiana con ex esponenti della polizia jugoslava ed altri volontari che erano chiamati localmente \"raztrganci\".\nNell'ambito del progetto volto a creare alla fine della guerra un protettorato in Friuli denominato \"Pufferstaates Friaul\", da collegare alla tradizione del Patriarcato di Aquileia, Hradetzky fu incaricato da Friedrich Rainer, commissario della zona d'operazioni del litorale adriatico, di dirigere un ufficio con l'obiettivo di predisporre iniziative per il recupero del patrimonio identit\u00e0 etnico e linguistico del Friuli.\nFu processato assieme ad altri a Lubiana; riusc\u00ec ad evitare la pena capitale e fu condannato a 16 anni con i lavori forzati per crimini di guerra. Nel 1952 Hradetzky fu graziato, pubblicato il 30 luglio di quell'anno, rientr\u00f2 quindi in Austria."}
{"id": "640638", "revid": "287204", "url": "https://it.wikipedia.org/wiki?curid=640638", "title": "Aradia de Toscano", "text": ""}
{"id": "640641", "revid": "2184720", "url": "https://it.wikipedia.org/wiki?curid=640641", "title": "Manifesto", "text": ""}
{"id": "640642", "revid": "1488558", "url": "https://it.wikipedia.org/wiki?curid=640642", "title": "Francesca Duranti", "text": "Biografia.\nMaria Francesca Rossi - nota come Francesca Duranti - \u00e8 figlia del politico Paolo Rossi\nDopo aver pubblicato i romanzi \"La bambina\" (1976 e 1985) e \"Piazza mia bella piazza\" (1978), si \u00e8 affermata con il romanzo \"La casa sul lago della luna\" (1984), finalista al Premio Strega e vincitore del Premio Bagutta.\nSono seguiti \"Lieto fine\" (1987), \"Effetti personali\" (1988), \"Ultima stesura\" (1991), \"Progetto Burlamacchi\" (1994), \"Sogni mancini\" (1996), di cui la stessa Duranti ha scritto anche la versione in inglese. La saga famigliare d\u2019ispirazione autobiografica \"L'ultimo viaggio della Canaria\" ha fruttato alla Duranti per la seconda volta il Premio Rapallo-Carige.\nI suoi romanzi sono stati tradotti in diverse lingue."}
{"id": "640647", "revid": "14691", "url": "https://it.wikipedia.org/wiki?curid=640647", "title": "Khoi Khoi", "text": ""}
{"id": "640651", "revid": "5084184", "url": "https://it.wikipedia.org/wiki?curid=640651", "title": "Kakashi", "text": ""}
{"id": "640654", "revid": "228587", "url": "https://it.wikipedia.org/wiki?curid=640654", "title": "Sasuke", "text": ""}
{"id": "640655", "revid": "1225", "url": "https://it.wikipedia.org/wiki?curid=640655", "title": "Guglielmo Oberdank", "text": ""}
{"id": "640656", "revid": "123318096", "url": "https://it.wikipedia.org/wiki?curid=640656", "title": "Gzip", "text": "gzip \u00e8 un software libero per la compressione dei dati. Il suo nome \u00e8 la contrazione di GNU zip. Fu inizialmente creato da Jean-Loup Gailly e Mark Adler. La versione 0.1 fu pubblicata il 31 ottobre 1992. La versione 1.0 vide invece la luce nel febbraio del 1993.\nDescrizione.\nNormalmente ogni archivio verr\u00e0 rimpiazzato da uno con l'estensione .gz, mantenendo le stesse propriet\u00e0, date d'accesso e di modifica (l'estensione predefinita \u00e8 gz per Linux o OpenVMS, z per MS-DOS, OS/2 FAT, Windows NT FAT e Atari).\nQualora il nome file compresso fosse troppo lungo, esso verr\u00e0 troncato.\nSe non \u00e8 specificato alcun file, o se un nome di file \u00e8 \"-\", lo standard input \u00e8 compresso nello standard output. Gzip prover\u00e0 a comprimere solo i file regolari. In particolare ignorer\u00e0 i link simbolici.\nSe il nome del file compresso \u00e8 troppo lungo per il file system, gzip lo troncher\u00e0. Gzip prova a troncare solo le parti del nome del file pi\u00f9 lunghe di 3 caratteri (una parte \u00e8 delimitata da puntini). Se il nome consiste solo di parti piccole, le pi\u00f9 lunghe sono troncate. Per esempio, se i nomi di file sono limitati a 14 caratteri, gzip.msdos.exe sar\u00e0 compresso in gzi.msd.exe.gz. I nomi non sono troncati nei sistemi che non hanno limite sulla lunghezza del nome del file.\nDi default, gzip mantiene il nome e la time stamp (data e ora di creazione) originali del file nel file compresso. Queste sono usate quando si decomprime il file con l'opzione -N. Ci\u00f2 \u00e8 utile quando il nome del file compresso \u00e8 stato troncato o quando le date non sono state preservate dopo un trasferimento del file.\nI file compressi possono essere riportati alla loro forma originale usando gzip -d o gunzip o zcat. Se il nome originale salvato nel file compresso non \u00e8 adatto per questo file system, sar\u00e0 costruito un nuovo nome da quello originale per renderlo legale.\ngunzip accetta una lista di file nella riga di comando e rimpiazza ogni file il cui nome finisce con .gz, -gz, .z, -z, _z o .Z e che inizia con il magic number corretto con un file decompresso senza l'estensione originale. gunzip riconosce anche le estensioni speciali .tgz e .taz come abbreviazioni per .tar.gz e .tar.Z rispettivamente. Quando comprime, gzip usa se necessario l'estensione .tgz invece di troncare un file con estensione .tar.\ngunzip attualmente pu\u00f2 decomprimere file creati da gzip, ZIP, compress, compress -H o pack. Il rilevamento del formato d'ingresso \u00e8 automatico. Quando si usano i primi due formati, gunzip verifica un CRC a 32 bit. Per pack, gunzip verifica la lunghezza del file decompresso. Il formato standard compress non \u00e8 stato progettato per permettere verifiche sulla consistenza. Comunque gunzip \u00e8 in grado qualche volta di rivelare un file .Z con errori. Se si ottiene un errore quando si decomprime un file .Z, non si assuma che il file sia corretto solo perch\u00e9 l'uncompress standard non rileva l'errore. Ci\u00f2 in genere significa solo che l'uncompress standard non verifica il suo input, e genera tranquillamente spazzatura in output. Il formato SCO compress -H (metodo di compressione lzh) non include un CRC ma permette comunque qualche verifica sulla consistenza.\nI file creati da zip possono essere decompressi da gzip solo se contengono un unico file compresso con il metodo di \"deflation\". Questa possibilit\u00e0 \u00e8 pensata solo per aiutare la conversione dei file tar.zip nel formato tar.gz. Per decomprimere file zip con pi\u00f9 membri si usi unzip invece di gunzip.\nzcat \u00e8 identico a gunzip -c (su alcuni sistemi, zcat pu\u00f2 essere installato come gzcat per preservare il link originale a compress). zcat decomprime o una lista di file nella riga di comando o il suo standard input e scrive i dati decompressi nello standard output. zcat decomprimer\u00e0 i file che hanno il magic number corretto che abbiano o meno il suffisso .gz.\nGzip usa l'algoritmo di Lempel-Ziv usato in zip e PKZIP. L'ammontare della compressione ottenuta dipende dalla dimensione dell'ingresso e dalla distribuzione delle sotto-stringhe comuni. Tipicamente, testi come codici sorgenti o inglesi sono ridotti del 60-70%. La compressione \u00e8 generalmente molto migliore di quella ottenibile da LZW (usato in compress), codifica di Huffman (usata in pack), o codifica di Huffman adattativa (compact).\nLa compressione \u00e8 sempre fatta, perfino se il file compresso \u00e8 leggermente pi\u00f9 grande del file originale. Il caso peggiore di espansione \u00e8 di alcuni bit per il gzip file header, pi\u00f9 5 byte ogni blocco da 32K, o un rapporto di espansione del 0.015% per file pi\u00f9 grandi. Si noti che il numero di disk block realmente usati non viene mai incrementato. gzip preserva il mode, le propriet\u00e0 e le date dei file quando li comprime o li decomprime.\nFormato del file.\nGzip si basa sull'algoritmo Deflate che unisce LZ77 e la Codifica di Huffman. DEFLATE era previsto come un sostituto dell'algoritmo LZW e di altri algoritmi di compressione protetti da brevetti, che all'epoca limitavano l'usabilit\u00e0 di compress e di altri noti programmi di archiviazione.\nCol termine \"gzip\" si fa spesso riferimento all'omonimo formato di file, che \u00e8 composto da:\nSebbene questo formato di file permetta di concatenare pi\u00f9 flussi di dati in ingresso (che sono decompressi e concatenati come fossero un unico flusso), \"gzip\" \u00e8 solitamente usato per comprimere un unico file. Gli archivi compressi sono comunemente creati impacchettando una collezione di file tramite un programma di archiviazione come TAR e successivamente comprimendo l'archivio ottenuto. Il file .tar.gz o .tgz \u00e8 comunemente detto un \"tarball compresso\".\n\"gzip\" non va confuso con il formato di file ZIP, il quale pure utilizza l'algoritmo DEFLATE. Il formato ZIP pu\u00f2 contenere collezioni di file senza dover ricorrere ad un programma di archiviazione esterno, ma il risultato \u00e8 meno compatto di quello ottenuto usando \"gzip\" in congiunzione ad un programma di archiviazione come ad esempio tar, in quanto i file sono compressi individualmente e quindi non ci si pu\u00f2 avvantaggiare delle ridondanze esistenti tra file diversi (solid compression).\nzlib \u00e8 una libreria software che offre un'astrazione dell'algoritmo DEFLATE e che include nella sua API sia il supporto per il formato \"gzip\" che semplici funzionalit\u00e0 di gestione di flussi di dati compressi. Il formato di flusso zlib, DEFLATE e il formato di file \"gzip\" furono standardizzati rispettivamente come RFC 1950, RFC 1951 e RFC 1952.\nDato che l'intestazione del file in formato gzip contiene un \"timestamp\", \u00e8 necessario utilizzare programmi come zcmp o zdiff per determinare se due file compressi con \"gzip\" contengano in forma compressa gli stessi dati.\nAltri usi.\nIl protocollo HTTP/1.1 permette ai client di richiedere arbitrariamente il contenuto compresso al server. Lo standard prevede due metodi di compressione: \"gzip\" (il contenuto incluso nel flusso gzip) e \"deflate\" (il contenuto in un formato grezzo, senza intestazione). Sono entrambi supportati da molte librerie di client e quasi tutti i browser moderni.\nFin dai tardi anni 90, bzip2, una utility di compressione di file basata sull'algoritmo block-sorting, ha guadagnato una certa popolarit\u00e0 come sostituto del gzip. Produce file considerevolmente pi\u00f9 piccoli (specialmente per codici sorgenti e altri testi strutturati), ma al costo di un maggiore consumo di memoria e tempo di calcolo (Addirittura fino a 4 volte maggiore). I tarball bzip2-compressed sono solitamente chiamati.tar.bz2.\nAdvanceCOMP ha una implementazione DEFLATE che produce file compatibili con gzip con una compressione migliore che lo gzip stesso.\nIl corrispondente programma per scompattare file compressi con gzip \u00e8 gunzip."}
{"id": "640657", "revid": "54253", "url": "https://it.wikipedia.org/wiki?curid=640657", "title": "Etanolo", "text": "Letanolo (o alcol etilico) \u00e8 un alcol a catena alchilica lineare, la cui formula di struttura condensata \u00e8 CH3CH2OH.\n\u00c8 anche chiamato, per antonomasia, semplicemente alcol\",\" essendo alla base di tutte le bevande alcoliche. In chimica, si pu\u00f2 trovare anche abbreviato con la sigla EtOH.\nA temperatura ambiente si presenta come un liquido incolore, dall'odore caratteristico (etereo) e pungente, dal gusto leggermente dolce, bruciante (effetto pseudo-calorico) e con effetto tattile disidratante. \u00c8 tendenzialmente volatile ed estremamente infiammabile. La fiamma che produce durante la combustione si presenta di colore blu tenue, e quindi non \u00e8 molto distinguibile in presenza di luce.\nDescrizione.\nMetodi di sintesi.\nL'etanolo pu\u00f2 essere sintetizzato tramite varie reazioni; di seguito ne vengono elencate alcune.\nIdratazione dell'etene catalizzata da acido solforico\nSe si idrata l'etino si ottiene etanale per via della tautomeria cheto-enolica, l'etanale pu\u00f2 essere ridotto a etanolo per riduzione con boroidruro di sodio in acqua.\nRiduzione dell'acido acetico o di acetati con litio alluminio idruro\nSostituzione nucleofila dell'alogeno su un alogenuro di etile\nReazione tra formaldeide e un alogenuro di metilmagnesio, seguita da trattamento con acidi acquosi\nPer via della minore elettronegativit\u00e0 del magnesio, il gruppo metile dell'alogenuro di metilmagnesio presenta una parziale carica negativa, per addizione nucleofila si lega all'atomo di carbonio della formaldeide, aprendo il doppio legame carbonilico. Si forma un etanolato di magnesio che viene successivamente neutralizzato.\nPurificazione.\nL'etanolo \u00e8 completamente solubile in molti solventi organici - ad esempio il cloroformio - e in acqua, con cui forma in proporzione 95:5 un azeotropo di minimo, che rende impossibile ottenere per semplice distillazione un etanolo di purezza superiore. Per questo con la dicitura \"alcol puro\" si indica una soluzione di etanolo in acqua al 95%.\nL'etanolo puro al 100%, o etanolo assoluto, o anidro, pu\u00f2 essere ottenuto per rimozione dell'acqua dall'azeotropo tramite aggiunta di benzene e successiva distillazione frazionata, oppure usando magnesio metallico, che aggiunto all'azeotropo acqua/etanolo reagisce quantitativamente con l'acqua dando idrogeno, che viene allontanato per degassamento della soluzione, e idrossido di magnesio allontanato per distillazione dell'etanolo assoluto. In questo modo l'acqua residua viene eliminata completamente. Altri metodi, meno pericolosi, fanno uso di ossido di bario o calce viva (ossido di calcio), che disidratano l'alcol formando i corrispettivi idrossidi.\nAlcol denaturato.\nNei paesi dell'Unione europea si assoggetta a una tassa l'alcol etilico destinato al consumo umano, per limitarne l'abuso. Le industrie che utilizzano l'etanolo per scopi non alimentari vengono esentate dal pagamento della tassa se denaturano l'alcol, che cos\u00ec diventa imbevibile.\nLa formula della miscela denaturante \u00e8 descritta dal \"Regolamento (CE) n. 2205/2004 della Commissione del 21 dicembre 2004\", pubblicato sulla \"Gazzetta Ufficiale dell'Unione Europea\" il 22 dicembre 2004:\n\"L'alcol etilico da sottoporre alla denaturazione deve possedere un tenore effettivo di alcol etilico non inferiore a 83% in volume e un titolo misurato all'alcolometro CE non inferiore a 90% in volume. Per ettolitro anidro, aggiungere:\nAl fine di garantire la completa solubilizzazione di tutti i componenti, la miscela denaturante deve essere preparata in alcol etilico di gradazione inferiore al 96% in volume misurato all'alcolometro CE. La funzione vera e propria di denaturante \u00e8 svolta dalle sostanze indicate ai numeri 1), 2) e 4). Infatti il tiofene e il denatonium benzoato alterano le caratteristiche organolettiche del prodotto rendendone impossibile l'ingestione, mentre il metiletilchetone, avendo un punto di ebollizione (79,6\u00a0\u00b0C) prossimo a quello dell'alcol etilico (78,9\u00a0\u00b0C), risulta di difficile eliminazione se non con tecniche antieconomiche e questo agevola i controlli da parte dell'amministrazione\nfinanziaria volti a individuare eventuali usi distorti. La funzione del C.I. Reactive Red 24 \u00e8 quella di conferire al prodotto una caratteristica colorazione rossa, che ne permette l'immediata individuazione nella destinazione d'uso.\nFarmacologia e tossicologia.\nL'etanolo \u00e8 un composto stupefacente; ha molteplici effetti sull'organismo umano, di natura:\nMetabolismo.\nL'etanolo, dopo essere ingerito, viene rapidamente assorbito dallo stomaco e dall'intestino tenue e si distribuisce in tutta l'acqua corporea (che, per l'organismo umano, ammonta a circa 0,55\u00a0L/kg).\nLa maggior parte (circa il 90%) dell'etanolo viene metabolizzato nell'organismo, mentre una piccola parte viene eliminata nelle urine, nel sudore e nell'aria espirata: il rapporto di etanolemia (concentrazione di etanolo nel sangue) e aria alveolare (valore misurato con l'etilometro) \u00e8 relativamente costante, 80\u00a0mg di etanolo per 100\u00a0mL di sangue producono 35\u00a0\u00b5g/100 mL di etanolo nell'aria espirata.\nIl metabolismo comincia gi\u00e0 nello stomaco a opera dell'enzima alcol deidrogenasi gastrica, ma per lo pi\u00f9 avviene nel fegato per opera di una serie di reazioni di ossidazione. L'etanolo viene prima trasformato in acetaldeide, che viene poi convertita in acido acetico dall'acetaldeide deidrogenasi, NAD+ dipendente. Queste reazioni richiedono appunto un consumo di NAD+, la cui disponibilit\u00e0 rappresenta un fattore limitante nel metabolismo dell'etanolo, motivo per il quale il tasso di conversione dell'etanolo a livello epatico \u00e8 fisso (circa 8 g o 10 mL all'ora per un uomo di 70\u00a0kg).\nUn altro enzima che pu\u00f2 metabolizzare l'etanolo \u00e8 il CYP2E1, appartenente al complesso del citocromo P450, che interviene quando la quantit\u00e0 di etanolo assunta supera le capacit\u00e0 cataboliche delle deidrogenasi. Nell'etilismo cronico, l'attivit\u00e0 di tale enzima viene indotta, cosa che comporta alterazioni della capacit\u00e0 del fegato di detossificare veleni.\nIl metabolita intermedio, l'acetaldeide, \u00e8 un composto reattivo e tossico che contribuisce al danno da etanolo, mentre una piccola quantit\u00e0 circola nel sangue senza provocare alcun effetto.\nAlcuni gruppi etnici hanno capacit\u00e0 metaboliche differenti. Ad esempio nel 50% degli asiatici \u00e8 presente una variante genetica inattiva di una delle isoforme dell'aldeide deidrogenasi, mentre in altri \u00e8 presente un'isoforma dell'alcol deidrogenasi con ridotta attivit\u00e0, questo comporta una minore tolleranza e l'insorgere di una sindrome alcolica a dosi etiliche pi\u00f9 basse.\nEffetti sull'organismo.\nSistema nervoso centrale.\nL'etanolo ha un effetto di depressione del sistema nervoso centrale, e, analogamente ad altre sostanze come i barbiturici o le benzodiazepine, ha un effetto ansiolitico e provoca disinibizione comportamentale.\nIl meccanismo di questa azione centrale non \u00e8 completamente chiaro. \nSebbene l'etanolo, a concentrazioni efficaci, produca un aumento misurabile del disordine strutturale di membrana, \u00e8 pi\u00f9 probabile che la sua azione dipenda principalmente dai suoi effetti sui canali ionici di membrana e su recettori specifici.\nLe principali attivit\u00e0 sono:\nAltre attivit\u00e0 dell'etanolo, la cui importanza non \u00e8 ancora ben chiara, sono l'aumento degli effetti eccitatori prodotti dai recettori colinergici nicotinici, dalla dopamina, dalle endorfine e dai recettori serotoninergici 5-HT3.\nLa somministrazione cronica causa sindromi neurologiche irreversibili come la Sindrome di Wernicke o la Sindrome di Korsakoff, dovute all'etanolo stesso o ai suoi metaboliti, o secondarie alla carenza di tiamina che viene costantemente osservata negli alcolisti. \nLa maggior parte degli etilisti cronici mostra un grado di demenza associato a un ingrossamento dei ventricoli misurabile con tecniche di imaging cerebrale. Pu\u00f2 anche essere presente degenerazione del cervelletto e in altre regioni encefaliche.\nSistema cardiocircolatorio.\nL'alcol ha numerosi effetti acuti e cronici anche sull'apparato circolatorio. L'ingestione di etanolo provoca vasodilatazione cutanea e un aumento del flusso sanguigno a livello gastrico, con aumentata perdita di calore (che d\u00e0 la tipica sensazione di calore). La perdita di calore fa diminuire la temperatura corporea, cosa che, associata a un effetto depressorio sui centri regolatori della temperatura a livello centrale, aumenta il rischio di morte per ipotermia.\nL'alcol inoltre ha degli effetti a livello cardiaco: provoca aritmie (prolungamento dell'intervallo QT nell'elettrocardiogramma) e deprime la contrattilit\u00e0 del muscolo cardiaco, portando a lungo termine a una cardiomiopatia. Inoltre provoca aumento della pressione sanguigna. Questi ultimi elementi insieme sembrano essere alla base dell'aumento di incidenza di infarto che si osserva in chi beve tra i 40 e i 60 grammi di alcol al giorno.\nApparato urinario.\nL'alcol stimola la diuresi a causa di un'inibizione del rilascio di vasopressina da parte dell'ipofisi posteriore. Il consumo cronico di alcol provoca tolleranza a questo effetto. L'aumento della diuresi \u00e8 anche spiegato dall'aumento del volume e quindi della pressione del sangue, dovuti all'ingestione della bevanda, ma anche dall'effetto vasodilatatore dell'alcol, e quindi all'aumento di pressione: bere alcolici per dissetarsi quindi diventa controproducente.\nApparato gastroenterico.\nL'ingestione di alcol provoca un aumento della secrezione salivare e gastrica, effetti riflessi prodotti dal gusto e dall'azione irritante di alte concentrazioni di etanolo a livello gastrico.\nIn bevitori cronici di alcol si osserva generalmente malassorbimento a livello intestinale e diarrea, probabilmente dovuti a cambiamenti morfologici dell'epitelio intestinale (con un appiattimento dei villi) e una diminuzione degli enzimi digestivi.\nL'alcol ha un effetto tossico sia acuto che cronico sul pancreas, provocando pancreatiti probabilmente per un'azione tossica diretta sulle cellule degli acini pancreatici.\nI maggiori effetti tossici si osservano nel fegato. Uno dei primi effetti della tossicit\u00e0 \u00e8 l'accumulo di grasso (lipidosi), che avviene anche dopo l'assunzione di dosi relativamente basse. Il danno epatico progredisce verso un'irreversibile necrosi e fibrosi epatica: l'aumento ematico della gamma GT \u00e8 un ottimo indice di danno epatico. La cirrosi \u00e8 fattore di rischio per l'epatocarcinoma (HCC).\nApparato genitale.\nSia l'esposizione acuta che cronica all'alcol provoca impotenza nell'uomo. Circa il 50% degli etilisti cronici di sesso maschile sono impotenti e mostrano segni di femminilizzazione testicolare e ginecomastia. Questi effetti sono sia secondari a un'alterata funzione dell'ipotalamo, che diretti sulle cellule di Leydig, provocando un'inibizione della sintesi steroidea testicolare.\nL'effetto sulla funzione sessuale nelle donne \u00e8 meno noto, ma in donne alcoliste \u00e8 stata segnalata una diminuzione della libido e della lubrificazione vaginale e alterazioni del ciclo mestruale.\nL'etanolo riduce la secrezione di ossitocina, il che provoca un ritardo del parto. Questo effetto \u00e8 stato usato in passato per ritardare il parto in donne con contrazioni premature, ma \u00e8 stato abbandonato perch\u00e9 la dose necessaria era troppo elevata e causa ubriachezza nella madre e intossicazione acuta nel neonato.\nOncogenicit\u00e0.\nIl consumo di alcol etilico \u00e8 un fattore di rischio per una vasta gamma di tumori: l'etanolo \u00e8 una sostanza dichiarata cancerogena dall'OMS. Le bevande alcoliche sono classificate dallo IARC cancerogeni di classe 1, quindi responsabili della formazione di tumori, categoria che accomuna in maniera similare fumo di sigaretta e amianto, sia per l'effetto diretto dell'etanolo che per l'effetto del suo primo metabolita, l'acetaldeide. Altri studi, controversi, bilanciano l'effetto certo dell'etanolo con azioni antiossidanti svolte da molecole presenti in alcune bevande alcoliche come il vino rosso, di cui la pi\u00f9 nota \u00e8 il polifenolo resveratrolo.\nVi sono diversi meccanismi d'azione che lo portano ad avere un ruolo di sostanza pre-cancerogena e pro-cancerogena. \nIl suo metabolismo ne comporta l'ossidazione, da parte delle cellule del corpo e della flora batterica del tratto gastrointestinale superiore e inferiore, ad acetaldeide, molecola ritenuta cancerogena. \nL'alcol etilico \u00e8 considerato un fattore causale per il tumore al fegato; un fattore di rischio elevato per il tumore alla cavit\u00e0 orale, alla faringe, alla laringe e all'esofago; un fattore di rischio per il tumore all'intestino e alla mammella.\nEffetti secondari.\nGli etilisti tendono a sostituire con le bevande alcoliche gran parte degli altri alimenti della dieta, e questo li predispone a deficienze nutrizionali, in particolare gravi carenze di vitamine del gruppo B. La carenza di tiamina \u00e8 alla base di una serie di patologie tipicamente osservate negli etilisti, come la neuropatia periferica, la psicosi di Korsakoff e l'encefalopatia di Wernicke.\nEmbrio e Fetopatia.\nL'assunzione di alcol durante la gravidanza provoca effetti tossici gravi sull'embrione e sul feto con conseguenze irreversibili. Nel primo trimestre aumenta significativamente il rischio di aborto spontaneo. Nel bambino si osserva tipicamente la sindrome alcolica fetale, caratterizzata da tre condizioni: anomalie craniofacciali (tra cui microcefalia), disfunzioni del sistema nervoso centrale (iperattivit\u00e0, deficit di attenzione, ritardo mentale e disfunzioni dell'apprendimento), difetti del setto interatriale nel cuore e rallentamento della crescita. L'incidenza della sindrome alcolica fetale negli Stati Uniti \u00e8 di circa 0,5-1 bambino su 1000 nati.\nAltri effetti.\nL'alcol provoca un aumento della secrezione di ormoni steroidei dal surrene, stimolando l'ipofisi anteriore a secernere ACTH (sindrome \"pseudo\"Cushing).\nIntossicazione acuta.\nI primi ben noti sintomi di intossicazione acuta da etanolo nell'uomo sono un eloquio indistinto, incoordinazione muscolare motoria, aumentata fiducia in s\u00e9 stessi ed euforia. La maggior parte dei soggetti sono rumorosi ed estroversi, mentre altri diventano pi\u00f9 chiusi e solitari: comunque l'umore rimane labile, con atteggiamenti alternati di aggressivit\u00e0, sottomissione, euforia, malinconia.\nLa dose tossica di etanolo dipende da individuo a individuo, per et\u00e0, sesso, popolazione, alimentazione, malattie, assuefazione. \nUna moderata assunzione giornaliera di etanolo potrebbe, secondo alcuni studi, diminuire il rischio di infarto miocardico acuto e di ictus ischemico. Negli studi sottoposti a revisione paritaria \u00e8 stata considerata come unit\u00e0 di misura il \"drink\", corrispondente a una quantit\u00e0 di alcol variabile da 2,5 a 14,9 grammi. Tale quantit\u00e0 (corrispondente all'incirca a quella contenuta in un bicchiere di vino) avrebbe effetti protettivi su alcune malattie cardiovascolari, mentre quantit\u00e0 superiori a 60 grammi al giorno aumenterebbero significativamente il rischio di ictus. Un'analoga correlazione con la dose di alcol giornaliera \u00e8 stata osservata negli studi che prendevano in considerazione la mortalit\u00e0 per tutte le cause.\nL'intossicazione da alcol si misura in grammi per litro di sangue (g/L). Approssimativamente, un aumento di 0,2\u00a0g/L in una persona a stomaco pieno di 60\u00a0kg di peso corrisponde all'assunzione di 12\u00a0g di alcol.\nMentre sotto i 0,2-0,4\u00a0g/L non si osservano generalmente effetti sul comportamento, assunzioni pi\u00f9 elevate provocano, tra l'altro, un notevole aumento della probabilit\u00e0 di incidenti stradali poich\u00e9 dosi anche relativamente basse di etanolo diminuiscono la capacit\u00e0 di guida.\nI sintomi e i segni sono molto variabili a seconda dell'individuo e dipendono anche dalla personale tolleranza all'etanolo, la quale \u00e8 ridotta nelle donne, nei bambini e negli astemi, e aumentata nei bevitori abituali e negli alcolisti. Infatti dopo 1\u20132 settimane di assunzione quotidiana di alcol la velocit\u00e0 della degradazione epatica dell'alcol aumenta del 30% e complesse modificazioni neurochimiche conducono ad adattamenti neuronali e adeguamenti comportamentali.\nAlterazioni del comportamento, della funzionalit\u00e0 psicomotoria e delle capacit\u00e0 cognitive si osservano anche con concentrazioni ematiche di etanolo di 0,2\u20130,3\u00a0g/L. Anche in assenza di assunzioni concomitanti di farmaci, la morte pu\u00f2 avvenire a CEE di 3\u20134\u00a0g/L e parimenti si sono osservate sopravvivenze con CEE di 8\u00a0g/L.\nL'insieme degli effetti comportamentali dell'assunzione elevata di alcol viene definito ubriachezza, e gli effetti fisici che si osservano in seguito sono chiamati postumi dell'ubriachezza.\nDipendenza da alcol.\nL'alcol provoca dipendenza fisica e psicologica, dimostrata dai sintomi osservati in seguito alla deprivazione. \nLa forma di astinenza fisica nell'uomo, si sviluppa nella forma grave dopo circa 8 ore.\nLa voglia di bere e la ricerca continua di alcol sono tipici segni di dipendenza psicologica.\nIl meccanismo per il quale l'etanolo provoca dipendenza \u00e8 sconosciuto, ma si ipotizzano effetti a livello di corteccia cerebrale, che \u00e8 particolarmente sensibile ai danni da abuso di alcol.\nIl quadro di etilosi irreversibile \u00e8 rappresentato dalla sindrome di Wernicke-Korsakoff.\nSi tratta di un'encefalopatia correlata al deficit di tiamina (Sindrome di Wernicke, reversibile), con comparsa di deficit irreversibile della memoria a breve termine (Sindrome di Korsakoff), deficit cognitivi, alterazioni della personalit\u00e0, anomalie comportamentali, fino, nei casi estremi, alla necessit\u00e0 di parziale o totale accudimento.\nNella classifica di pericolosit\u00e0 delle varie droghe stilata dalla rivista medica \"Lancet\", l'alcol occupa il quinto posto.\nUtilizzo terapeutico.\nL'etanolo viene utilizzato nel trattamento dell'intossicazione da metanolo o da glicole etilenico (antigelo) in quanto compete con l'enzima alcol-deidrogenasi (ADH) che trasforma queste sostanze in composti tossici."}
{"id": "640658", "revid": "125828177", "url": "https://it.wikipedia.org/wiki?curid=640658", "title": "Buganda", "text": "Il Buganda \u00e8 un regno composto dai 52 clan dell'etnia africana baganda; \u00e8 il pi\u00f9 grande dei regni tradizionali rimasti nell'Uganda moderno. Il sovrano del Buganda \u00e8 chiamato Kabaka.\nIl regno \u00e8 delimitato a sud dal lago Vittoria, a est dal fiume Nilo Vittoria, e a nord dal lago Kyoga. Sia l'antica capitale ugandese (lEntebbe sia quella attuale (Kampala) si trovano nel Buganda.\nI tre milioni di baganda (singolare \"maganda\", spesso indicati anche con la parola principale \"ganda\") costituiscono il pi\u00f9 grande gruppo etnico dell'Uganda (circa il 17% della popolazione totale del paese). Lo stesso nome \"Uganda\" (scelto per il paese quando questo divenne un protettorato britannico nel 1894) \u00e8 la versione swahili di \"Buganda\". La lingua dei Baganda, il Luganda, \u00e8 la principale seconda lingua dell'Uganda insieme all'inglese; viene insegnato in diverse scuole, inclusa l'Universit\u00e0 di Makerere.\nStoria.\nBuganda precoloniale e coloniale.\nIl Buganda era originariamente un regno vassallo di Bunyoro. Nel XVIII e XIX secolo la sua influenza crebbe rapidamente, e il Buganda divenne il regno dominante della regione. Non fu mai conquistato dagli eserciti coloniali; fu il re (kabaka) Mwanga ad accettare lo status di protettorato britannico. A quel tempo, il regno si estendeva a ovest fino al Lago Alberto, e Mwanga interpret\u00f2 l'accordo con gli inglesi come un patto fra uguali. L'esercito Baganda combatt\u00e9 per gli inglesi in altre aree, e agenti Baganda furono incaricati di raccogliere i tributi delle colonie per conto del Regno Unito. Le citt\u00e0 commerciali Baganda divennero importanti centri del protettorato, e i Ganda sfruttarono le opportunit\u00e0 offerte dall'\"alleanza\" con gli Europei nel commercio e nell'istruzione. Nel 1962, quando l'Uganda ottenne l'indipendenza, la qualit\u00e0 della vita e il livello di alfabetizzazione nel Buganda erano i pi\u00f9 alti del paese.\nNel XX secolo, i kabaka del Buganda ebbero sempre una grande influenza sulla vita politica e sociale del paese, e anche all'interno del regno acquisirono un ruolo pi\u00f9 forte di quello tradizionale. Consiglieri del kabaka andarono gradualmente a sostituire i capi clan, tanto che il kabaka arriv\u00f2 ad acquisire il titolo di \"capo di tutti i clan\", concetto che non apparteneva alla cultura Ganda precoloniale. Alcuni kabaka intrapresero azioni militari contro regioni vicine (per esempio il Bunyoro, conquistato dall'esercito Ganda). Molto influente era anche il katikiro, il consigliere del kabaka, che aveva un ruolo paragonabile a quello di un Primo Ministro occidentale. Il kabaka dovette affrontare negli anni venti l'opposizione della classe media educata, coalizzata nel partito Young Baganda Association.\nGli inglesi non si opposero alla crescente influenza dei kabaka. Il Buganda divenne il cuore del protettorato, e ottenne formalmente il controllo di altre zone del protettorato stesso, inclusi i regni di Toro, Nkore, Busoga e Bunyoro.\nPolitica in Uganda prima dell'indipendenza.\nNegli anni immediatamente prima dell'indipendenza, la prospettiva delle prime elezioni port\u00f2 alla nascita di numerosi partiti politici. Questo fenomeno preoccup\u00f2 i leader dei regni tradizionali, che temevano l'avvento di una nuova struttura di potere che li avrebbe privati dei loro vantaggi. Un certo disagio rispetto alla prospettiva del nuovo sistema politico si diffuse ulteriormente quando il segretario di stato per le colonie britannico Andrew Cohen, nel 1953, ventil\u00f2 l'ipotesi che Uganda, Kenya e Tanganica (oggi parte della Tanzania) venissero uniti in una federazione simile alla Federazione di Rhodesia e Nyasaland (corrispondente agli odierni Zimbabwe, Zambia e Malawi). Molti ugandesi temevano che la federazione sarebbe stata sotto il controllo dei coloni bianchi kenioti, che in quel periodo stavano combattendo la rivolta dei Mau-Mau; e i Ganda, in particolare, erano convinti che questa grande unione territoriale avrebbe drasticamente ridotto la loro influenza sulla vita del paese. Il kabaka Mutesa II rifiut\u00f2 di collaborare con Cohen e chiese la separazione del Buganda dal resto del protettorato; per tutta risposta, Cohen mand\u00f2 il kabaka in esilio a Londra.\nL'esilio di Mutesa II lo fece immediatamente apparire come un martire agli occhi dei Ganda, alimentando i loro sentimenti separatisti e causando un'ondata di proteste. Dopo due anni di tentativi per sedare questa rivolta, Cohen concesse al kabaka di tornare sul proprio trono, aumentando addirittura i suoi poteri amministrativi; sebbene gli inglesi definissero il kabaka un \"monarca costituzionale\", i poteri di Mutesa II andavano ben oltre quelli normalmente attribuiti a questo tipo di figura in occidente. Un movimento chiamato \"gli amici del re\" inizi\u00f2 a fare pressioni affinch\u00e9 il kabaka diventasse di fatto il capo dello stato dell'Uganda indipendente. I politici del Buganda che non condividevano questa visione furono etichettati come \"nemici del re\" e subirono un forte ostracismo politico e sociale.\nLa principale opposizione politica del re all'interno del Buganda era costituita dal Partito Democratico (Democratic Party, DP) di Benedicto Kiwanuka. Si trattava di un partito di ispirazione cattolica, che si opponeva al predominio del protestantesimo in Buganda. Lo stesso kabaka, in effetti, doveva essere protestante, e veniva investito dei suoi poteri in una cerimonia ispirata a quella con cui la chiesa anglicana incoronava i monarchi britannici. Il DP era un partito ben organizzato, con un proprio organo di stampa, il \"Munno\", pubblicato presso la missione di Kisubi.\nAl di fuori del Buganda, molti partiti locali si opponevano all'idea di un'Uganda governato dal kabaka. Dall'unione di molte correnti anti-monarchiche nacque nel 1960 l'Uganda People's Congress (UPC) di Milton Obote.\nAlla fine degli anni cinquanta, la scena politica del futuro Uganda appariva quindi estremamente polarizzata. I sostenitori del kabaka ammontavano a circa un terzo della popolazione; troppi per essere ignorati ma troppo pochi per costituire una maggioranza politica. Nonostante l'incertezza della situazione, gli inglesi annunciarono per il marzo del 1961 le prime elezioni politiche per un governo di transizione che avrebbe accompagnato il paese all'indipendenza. In seguito alla scelta degli \"amici del re\" di boicottare le elezioni, dalle urne usc\u00ec un risultato alquanto innaturale, con il Partito Democratico che conquistava la maggior parte dei seggi. Di conseguenza, Kiwanuka fu eletto Primo Ministro.\nI separatisti Ganda, uniti nel partito Kabaka Yekka (KY), reagirono facendo pressioni affinch\u00e9 all'Uganda venisse data una struttura federale, con una larga autonomia del Buganda. Obote dell'UPC, che aveva subito una simile sconfitta elettorale, appoggi\u00f2 le richieste del KY. In seguito a questo accordo, le prime elezioni ufficiali del 1962 videro la sconfitta del DP e la formazione di un parlamento con 43 delegati dell'UPC, 24 del KY e 24 del DP. Nell'ottobre del 1962, l'Uganda divenne indipendente, con un governo costituito da membri della coalizione KY-UPC, Obote come Primo Ministro e il kabaka Mutesa II come Presidente.\nDopo l'indipendenza.\nSubito dopo l'indipendenza, la controversia sul ruolo dei re nell'ordinamento politico ugandese fu uno dei temi pi\u00f9 discussi. Sebbene vi fossero in Uganda quattro regni, la discussione verteva principalmente sulla monarchia del Buganda. Nel 1967, Obote modific\u00f2 la costituzione del 1966 e costrinse Mutesa II a un nuovo esilio, con una manovra molto simile a un colpo di Stato militare. Il palazzo del re fu occupato dall'esercito dell'Uganda, che lo adib\u00ec a caserma. Il nuovo regime fu estremamente duro con chiunque professasse fedelt\u00e0 al re o simpatia per gli \"amici del re\" e il KY. Mutesa non torn\u00f2 mai pi\u00f9 in Uganda; mor\u00ec tre anni dopo.\nNel 1972, Obote fu a sua volta deposto dal capo dell'esercito, Idi Amin. Nel 1980 si tennero nuove elezioni politiche e Obote torn\u00f2 al potere, nonostante le proteste di un nuovo partito monarchico chiamato Partito Conservatore (Conservative Party), che accus\u00f2 Obote di brogli elettorali.\nNegli anni ottanta emerse in Uganda il Movimento di Resistenza Nazionale (National Resistance Movement, NRM) di Yoweri Museveni, che diede inizio a una guerra civile per destituire Obote. L'NRM era formato in parte di Ganda, ma la posizione di Museveni rispetto al kabaka e al Buganda rimase sempre piuttosto ambigua. Alcune fonti ugandesi sostennero che Museveni aveva pubblicamente promesso di restaurare sul trono il kabaka Muwenda Mutebi II, in esilio come il suo predecessore. Quando l'NRM sal\u00ec al potere nel 1986, la controversia torn\u00f2 a infiammarsi. I clan Ganda si mobilitarono e chiesero la restituzione del palazzo del kabaka e il ritorno sul trono di Muwenda Mutebi. Esponenti dell'NRM etichettarono queste proteste come \"deliri\" e i leader Ganda come \"opportunisti\", minacciando punizioni esemplari per chi sosteneva le loro posizioni. Tuttavia, nel 1993 il governo restaur\u00f2 il regno Buganda come monarchia costituzionale all'interno dell'Uganda, incoronando Muwenda Mutebi II.\nCultura.\nLa cultura politica e sociale Ganda \u00e8 fortemente autoritaria. In tempi precoloniali, la disobbedienza al re era punita con la morte. A questo elemento si unisce una forte enfasi sull'iniziativa personale come strumento per raggiungere un alto status sociale, indipendentemente dalle proprie origini. Nella visione Ganda, una persona costruisce il proprio destino lavorando con impegno, e scegliendo accuratamente i propri amici, alleati e protettori.\nL'economia tradizionale Ganda \u00e8 centrata sull'agricoltura. A differenza della maggior parte degli altri popoli africani dell'Africa Orientale, i Ganda non sono grandi allevatori; molti Baganda affidano il loro bestiame a pastori di altre etnie. Le banane sono il cibo principale della dieta Baganda; poich\u00e9 questo tipo di coltivazione non depaupera il terreno, i villaggi Ganda sono in genere stanziali. Le donne svolgono la maggior parte del lavoro agricolo, mentre gli uomini si dedicano tradizionalmente alla politica e alla guerra.\nL'organizzazione sociale Ganda enfatizza il patrilignaggio e l'organizzazione in clan dotati di un capo clan e un consiglio di rappresentanti delle diverse famiglie. Tra i compiti assegnati ai capi clan ci sono tradizionalmente le decisioni sui matrimoni (in genere organizzati in modo da unire diverse famiglie in funzione di alleanze politiche e sociali), la gestione del terreno coltivabile, la riscossione dei tributi, e la cura della coesione sociale del clan. Ogni famiglia venera i propri antenati con cerimonie specifiche.\nI villaggi Ganda comprendono in genere diverse decine di abitazioni, e sono solitamente sui pendii delle colline (mentre la sommit\u00e0 viene dedicata alla coltivazione). Nei villaggi tradizionali, il capo clan abitava al centro. Nella seconda met\u00e0 del XX secolo, la struttura sociale tradizionale \u00e8 andata sfumando, e i villaggi sono diventati pi\u00f9 dispersi.\nLa maggior parte delle famiglie sono legate a uno specifico territorio detto \"butaka\", anche se i membri della famiglia spesso vanno ad abitare in altri butaka in seguito ai matrimoni.\nLa famiglia tradizionale Buganda viene spesso descritta come un micro-regno. Il padre viene rispettato come un sovrano; le sue decisioni non vengono messe in discussione. Lo status sociale di un uomo \u00e8 determinato anche dalla rete di relazioni clientelari che riesce a stabilire; per cementare questo genere di relazioni, spesso il padre manda i propri figli a vivere nelle case dei suoi protettori. Tutt'oggi, i Baganda ritengono che i bambini maturino pi\u00f9 rapidamente se vengono allontanati dai propri genitori fin da piccoli. Numerose regole sociali contornano il sistema clientelare Baganda; gli uomini di status sociale elevato, per esempio, sono tenuti a dimostrarsi ospitali e generosi e dotati di grande autodisciplina e fiducia in s\u00e9 stessi.\nLa cultura Ganda tollera la diversit\u00e0 in modo molto pi\u00f9 marcato di quella di molti altri popoli africani. Anche prima dell'arrivo degli europei, molti villaggi Ganda ospitavano stranieri di altri gruppi etnici, specialmente come lavoratori.\nStruttura politica del Buganda.\nIl Buganda \u00e8 una monarchia costituzionale con parziale autonomia all'interno dell'Uganda, con un re detto \"kabaka\". Ha un proprio parlamento, chiamato \"lukiiko\", a cui appartengono membri della famiglia reale, capi delle contee, ministri, e 52 capi clan. Il kabaka presiede solo la prima e l'ultima seduta annuali del lukiiko."}
{"id": "640664", "revid": "1262866", "url": "https://it.wikipedia.org/wiki?curid=640664", "title": "Sturla (Genova)", "text": "Sturla (\"Sturla\" in ligure) \u00e8 un quartiere residenziale di 8.045 abitanti del comune di Genova, compreso nel Municipio IX Levante. Gi\u00e0 antico borgo di pescatori, quale insieme di piccole cale marinare (Sturla a mare, sulla foce del torrente Sturla, Vernazzola e Boccadasse, quest'ultimo compreso nel limitrofo quartiere di Albaro), \u00e8 situato sul golfo omonimo.\nNell'Ottocento il territorio dell'attuale quartiere faceva parte del comune di San Martino d'Albaro, mentre il borgo di Vernazzola era frazione di San Francesco d'Albaro (entrambi questi comuni furono annessi a Genova nel 1874).\nGeografia fisica.\nTerritorio.\nIl quartiere \u00e8 tagliato in due dall'omonimo torrente Sturla che sfocia nel mare antistante. Lo Sturla \u00e8 lungo dieci chilometri e raramente \u00e8 in secca. Nasce nella zona di San Desiderio e Bavari da dove corre in una stretta valle tra le pendici del monte Fasce e del monte Ratti, giungendo poi alla zona di Borgoratti. Sfocia vicino al depuratore raccogliendo nel suo percorso le acque dei suoi affluenti quali il rio Pom\u00e0, il rio Can\u00e8, il rio Penego ed altri rivi minori.\nAltro torrente della zona \u00e8 il rio Vernazza, oggi completamente incanalato in gallerie sotterranee, che dalla zona dell'antica Aurelia Romana denominata appunto Vernazza, nel quartiere di San Martino, passando per la valletta in cui \u00e8 collocato il liceo King e quindi sotto piazza Sturla, sfocia nell'insenatura di Vernazzola.\nNella zona di Sturla fin dall'Alto Medioevo sorsero, favoriti dalla presenza di idonei approdi, alcuni insediamenti marinari. Questi antichi borghi, con le case dei pescatori affacciate sul mare, restano oggi defilati rispetto al percorso della via Aurelia, che proprio in questo punto si allontana dalla costa.\nClima.\nDati stazione meteo Limet 2012-2021 della Sportiva Sturla (m.10slm)\nStoria.\nLe vicende storiche di Sturla sono strettamente legate a quelle di Genova. La zona fino all'inizio del Novecento, come del resto i due comuni a cui apparteneva (San Francesco d'Albaro e San Martino d'Albaro), era formata da piccoli nuclei abitati di contadini e pescatori, fuori dalle principali vie di comunicazione del tempo.\nLe notizie storiche pi\u00f9 antiche riguardanti la zona di Sturla si riferiscono alle frequenti lotte tra fazioni guelfe e ghibelline che insanguinarono Genova nel Medioevo. Si ha notizie di scontri tre le famiglie Grillo e Vento nel 1179.\nNel 1284, Oberto Doria, Capitano del popolo e ammiraglio della Repubblica di Genova, nel corso della guerra contro i Pisani, culminata il 6 agosto dello stesso anno con la battaglia della Meloria, schier\u00f2 le sue navi davanti alla spiaggia di Sturla, in attesa degli eventi.\nIl 26 novembre 1322 i guelfi attaccarono in forze il castello di Sturla, presidio dei ghibellini che da l\u00ec potevano dominare la valle del Bisagno. Dopo due giorni gli assedianti, che disponevano anche di un trabucco, colpirono il castello con getti di pietre, danneggiandolo, e il castellano Antonio Doria fu costretto ad arrendersi.\nNel 1363, durante un banchetto dato dal nobile Pietro Malocello nella sua casa di Sturla in onore di Pietro I, re di Cipro, in visita a Genova, mor\u00ec improvvisamente, forse avvelenato, il doge Simone Boccanegra.\nMonumenti e luoghi d'interesse.\nAree naturali.\nNel territorio di Sturla \u00e8 presente e preservato un sito di interesse comunitario, proposto dalla rete Natura 2000 della Liguria, per il suo particolare interesse naturale e geologico. Il sito \u00e8 collocato tra i fondali dei quartieri genovesi di Boccadasse, Sturla, Quarto dei Mille, Quinto al Mare e Nervi dove \u00e8 segnalato un particolare habitat formato da praterie di \"posidonia oceanica\" e formazioni coralline. Tra le specie animali sono presenti i pesci: \"bavosa cornuta\", \"bavosa ruggine\", \"cavalluccio marino\", \"tordo grigio\", \"tordo merlo\", \"tordo musolungo\", \"tordo pavone\".\nCultura.\nA Sturla era attiva una delle pi\u00f9 note squadre di canto popolare genovese di trallalero, i \u201cCanterini Vecchia Sturla\u201c, fondata nel 1926 ma oggi non pi\u00f9 esistente.\nGeografia antropica.\nAttualmente con il toponimo Sturla viene indicata tutta l'area urbana compresa tra corso Europa, via Orsini, la sponda destra dello Sturla, dal quale prende il nome, e il mare.\nIl quartiere nel corso del Novecento ha conosciuto un'impetuosa espansione edilizia, all'interno della quale sono tuttavia ancora riconoscibili i nuclei originari degli antichi borghi marinari. I rioni limitrofi sono, ad ovest Albaro; a nord Borgoratti e San Martino; ad est Quarto dei Mille.\nIl quartiere ospita il campo sportivo per l'atletica leggera Villa Gentile e alcune strutture balneari pubbliche e private, compresa una piscina presso la societ\u00e0 Sportiva Sturla. Tra Sturla e Vernazzola \u00e8 stato realizzato un depuratore delle acque del sistema fognario urbano.\nNel quartiere si trovano diversi istituti scolastici: l'asilo nido \"Nini Corsanego\", la scuola dell'infanzia \"Bartolomeo Chighizola\", entrambi sulla via diretta da piazza Sturla a Vernazzola; la scuola primaria intitolata a Ettore Vernazza, la scuola secondaria \"Bernardo Strozzi\" e il liceo scientifico e classico \"Martin Luther King\", realizzato negli anni sessanta del Novecento.\nAl sobborgo di Sturla il poeta Vico Faggi, genovese d'adozione, ha dedicato questi versi:\nVernazzola.\nVernazzola, caratteristico borgo marinaro alla foce del rio Vernazza, si trova a poca distanza a levante di Boccadasse, il pi\u00f9 conosciuto dei piccoli borghi marinari della zona, che per\u00f2 fa parte del quartiere di Albaro. Dalla baia sulla quale si affaccia il borgo, protetta dagli scogli detti \"Grosso\" e \"Bernardina\", lo sguardo spazia a levante fino al promontorio di Portofino.\nVernazzola, oltre che borgo marinaro, in passato \u00e8 stato soprattutto un importante approdo, dal quale aveva inizio la via che risalendo la valle Sturla attraverso Bavari portava nell'alta Val Bisagno. Per questa ragione, immediatamente dietro le case della riva sorgeva un tempo un convento di domenicani, con annesso ospitale a servizio dei viaggiatori. Nel tempo, dietro la palazzata di riva sorsero palazzi di villa di famiglie patrizie genovesi ed infine, nel primo Novecento, lussuosi villini in stile Liberty. Come Boccadasse, il borgo conserva intatti le antiche case, l'impianto viario e l'atmosfera di un tempo.\nAlcune delle vie intorno a Vernazzola hanno caratteristici nomi ispirati all'antica mitologia classica: Argonauti, Giasone, Icaro, Pelio, Urania. Questi nomi furono attribuiti per volere dell'ultimo sindaco di San Francesco d'Albaro, appassionato cultore del mondo classico, poco prima dell'annessione del comune a Genova, nella seconda met\u00e0 dellOttocento.\nLungo la via che conduce al capo di Santa Chiara, caratteristico punto panoramico, sovrastato dal medievaleggiante castello Turcke, si trovano alcune ville settecentesche, il convento delle Agostiniane e la chiesetta di Santa Chiara, fondata nel XVI secolo.\nSturla a mare.\nVicinissimo a Vernazzola, separato dalla piccola altura che divide il rio Vernazza e il torrente Sturla, si trova il nucleo storico di Sturla, piccolissimo borgo di pescatori, come evidenziato da alcuni toponimi, che si snoda sulla direttrice di Via del Tritone, Via Tabarca, Via Zoagli, Vico del Pesce e Via del Bragone.\nOggi il borgo, in parte ridimensionato dall'apertura immediatamente a monte della moderna viabilit\u00e0 di scorrimento (Via dei Mille), \u00e8 composto da poche case raccolte intorno all'antichissimo oratorio di San Celso, la cui esistenza \u00e8 documentata dal 1311 anche se fu riedificato in epoca barocca e ricostruito completamente nel 2002.\nInfrastrutture e trasporti.\nStrade.\nInizialmente la Via Aurelia, usata dal Medioevo sino all'epoca napoleonica, evitava la parte a mare passando per le vie Antica Romana di Quarto, per il Ponte Vecchio di Sturla (un ponte medioevale che con due arcate passa sullo Sturla), per le vie delle Casette, Pontetti e Vernazza.\nCon la rivoluzione viaria ottocentesca di Genova nella zona di Albaro e Sturla fu aperta la \"strada Principale\", prosecuzione verso Genova della nuova via Aurelia a mare, che nel 1808 aveva raggiunto Nervi da levante. La nuova strada, perpendicolare alle antiche creuze che scendevano verso il mare ponendo fine all'isolamento della citt\u00e0 sulla direttrice di Levante, raggiunta la chiesa parrocchiale di Sturla (affacciata su piazza Sturla) si dirigeva verso San Martino, per arrivare da qui a Genova. Nel Novecento vennero realizzati altri assi viari che partendo dalla piazza Sturla collegavano pi\u00f9 direttamente il quartiere al centro di Genova.\nLa piazza Sturla venne ampliata con un viadotto che prosegue come via Caprera sulla valletta del torrente Vernazza. A mare di questa moderna viabilit\u00e0 restano appartati gli antichi e piccoli borghi di pescatori.\nDa piazza Sturla, proseguendo verso l'interno tramite via Sturla, viale Massaua e via Isonzo si giunge in corso Europa, strada realizzata negli anni sessanta, che collega, attraversandoli, i quartieri del levante genovese con il centro cittadino.\nIl casello autostradale pi\u00f9 vicino \u00e8 quello di Genova-Nervi, sull'autostrada A12, a 4\u00a0km da Sturla.\nFerrovie.\nA Sturla si trova una stazione ferroviaria sulla linea Genova-Pisa, nella quale fermano esclusivamente treni regionali, utilizzati per i collegamenti con gli altri quartieri cittadini e i vari centri della riviera di Levante.\nMobilit\u00e0 urbana.\nIl quartiere di Sturla \u00e8 servito da autobus urbani dell'AMT Genova."}
{"id": "640668", "revid": "767487", "url": "https://it.wikipedia.org/wiki?curid=640668", "title": "Voglia di tenerezza", "text": "Voglia di tenerezza (\"Terms of Endearment\") \u00e8 un film del 1983 diretto da James L. Brooks e tratto dal romanzo di Larry McMurtry.\nTrama.\nAurora Greenway resta vedova ancora giovane e con una figlia piccola, Emma. La donna \u00e8 possessiva e il rapporto con la figlia \u00e8 stretto ma anche molto tormentato. Emma sposa l'insegnante Flap Horton contro il volere della madre che infatti non va neanche alle nozze. Successivamente la coppia \u00e8 costretta a traslocare poich\u00e9 Flap viene trasferito in un altro \"college\"; nel frattempo hanno tre figli, due maschi e una bimba.\nIl matrimonio per\u00f2 non \u00e8 riuscito; i due litigano spesso e le entrate familiari non bastano a sostenere le spese. Emma inizia una relazione con un direttore di banca sposato conosciuto casualmente alla cassa di un \"supermarket\" mentre la donna faceva la spesa; successivamente Emma scopre che il marito la tradisce gi\u00e0 da tempo con una sua studentessa.\nAurora non si \u00e8 pi\u00f9 risposata, bench\u00e9 abbia sempre dei corteggiatori. In seguito a un attacco di panico dopo la cena del suo compleanno la donna si decide ad accettare un invito del suo nuovo vicino di casa Garrett Breedlove, un ex astronauta della NASA scapolo e donnaiolo. I due iniziano una relazione ma mentre Aurora si innamora dell'uomo, lui non riesce proprio a essere monogamo e la lascia.\nNel frattempo Emma scopre di avere un tumore incurabile: la sua malattia \u00e8 l'occasione per una riconciliazione con la madre, alla quale affida i suoi tre figli. Nonostante la loro relazione sia finita, Garrett sta vicino ad Aurora per aiutarla a superare il dolore."}
{"id": "640671", "revid": "547992", "url": "https://it.wikipedia.org/wiki?curid=640671", "title": "Maurizio Mattioli", "text": "Carriera.\nLa sua carriera cinematografica inizia presto, con alcune interpretazioni minori gi\u00e0 negli anni settanta, arrivando complessivamente a circa 90 film interpretati per il grande schermo. Interpreta spesso la figura del romano di periferia, rozzo e cialtrone. In anni pi\u00f9 recenti ha dato vita a personaggi di cafone arricchito, come nel film \"Un'estate ai Caraibi\" in cui interpreta un faccendiere che sfrutta il suo segretario. Dopo aver recitato a teatro in \"Un paio d'ali\" nel 1997 e in \"Rugantino\" nel 1998, ha interpretato il ruolo di Alberto Dominici nelle quattro stagioni della fiction \"Un ciclone in famiglia\", e quello di Augusto Cesaroni, nella prima, quinta e sesta serie de \"I Cesaroni\".\nTra le sue altre interpretazioni, quella di Nino Diamanti in \"Anni '60\". In televisione ha dato vita a diverse parodie, tra le quali quella di Bill Clinton e di vari altri personaggi negli spettacoli del Bagaglino, della cui compagnia ha fatto parte per molti anni. Ha doppiato numerosi personaggi in cartoni animati e film di animazione, tra cui \"Z la formica\" e \"La gang del bosco\", e dal 2007 presta la voce al personaggio di Dog Chapman, nella serie \"Dog the Bounty Hunter\", trasmessa in Italia sul canale Gxt della piattaforma Sky. Dal 1998 per le successive tre edizioni messe in scena fa parte del cast teatrale di \"Rugantino\". Nel luglio 2014 ha ricevuto il riconoscimento speciale \"Leggio d'oro Alberto Sordi\".\nVita privata.\nIl 16 ottobre 2014 venne a mancare sua moglie Barbara Divita, rimasta paralizzata per un incidente stradale avvenuto sette anni prima. La coppia era sposata dal 1977 e non aveva avuto figli.\nProcedimenti giudiziari.\nNel 1995 venne arrestato per spaccio di cocaina; rimase un mese detenuto nel carcere di Poggioreale a Napoli. Nel 1996 \u00e8 stato rinviato a giudizio; al termine del processo fu tuttavia assolto dalle accuse."}
{"id": "640672", "revid": "305248", "url": "https://it.wikipedia.org/wiki?curid=640672", "title": "Marella Agnelli", "text": "Era la moglie di Gianni Agnelli. \nBiografia.\nOrigini.\nNata a Firenze da una famiglia dell'antica aristocrazia napoletana, in giovent\u00f9 visse in diversi paesi d'Europa al seguito del padre diplomatico, Filippo Caracciolo di Castagneto. La madre Margaret Clarke era statunitense di Peoria (Illinois). Un suo fratello, Carlo Caracciolo, fu fondatore insieme con Eugenio Scalfari del gruppo editoriale l'Espresso-La Repubblica. Un altro fratello, Nicola Caracciolo, divenne giornalista, studioso di storia contemporanea e autore televisivo.\nLa giovent\u00f9 tra l'Europa e gli Stati Uniti.\nDopo aver seguito gli studi superiori e conseguito il diploma in Svizzera, frequent\u00f2 l'Acad\u00e9mie des beaux-arts e quindi l'Acad\u00e9mie Julian di Parigi. Intraprese l'attivit\u00e0 di fotografa a New York, lavorando come assistente di Erwin Blumenfeld, e in seguito, rientrata in Italia, lavor\u00f2 saltuariamente come redattrice e fotografa per la casa editrice di \"Vogue\", la Cond\u00e9 Nast.\nIl matrimonio, i figli, i nipoti.\nIl 19 novembre 1953 Marella Caracciolo spos\u00f2 Gianni Agnelli nel castello di Osthoffen, a Strasburgo, in Francia, dove il padre aveva la carica di rappresentante diplomatico italiano presso il Consiglio d'Europa. Madre di Edoardo e di Margherita Agnelli, ebbe dalla secondogenita otto nipoti: i fratelli John e Lapo, componenti dell'attuale consiglio d'amministrazione della FIAT e della , Ginevra, Pietro, Sofia, Maria, Anna e Tatiana. Gli ultimi cinque nipoti nacquero delle nozze di Margherita con Serge de Pahlen, mentre i primi tre dal suo primo matrimonio con Alain Elkann. Aveva poi dieci bisnipoti: Leone, Oceano e Vita dal matrimonio di John con Lavinia Borromeo; Giacomo, Pietro e Marella dal matrimonio di Ginevra con Giovanni Gaetani dell'Aquila d'Aragona; Anastasia, Serge, Roman e Margherita sono figli di Maria de Pahlen: il padre dei primi due (che vivono in Svizzera con i nonni materni) \u00e8 il suo ex-marito Georg Maevskiy, georgiano.\nDesigner di tessuti.\nNel 1973 intraprese la carriera di designer di alta moda, specializzandosi in particolare nella realizzazione di disegni per stoffe d'arredamento. Nel 1977 negli Stati Uniti le venne conferito il premio Product Design Award of the Resources Council Inc. La sua eleganza nel vestire, invece, la port\u00f2 a comparire nella \"Hall of Fame\" della rivista Vanity Fair, insieme con il marito Gianni Agnelli e al nipote Lapo Elkann.\nIl giardinaggio.\nAppassionata di giardinaggio, divenne nota per aver curato la progettazione di giardini nelle sue dimore, Villa Frescot sulla collina di Torino e Villar Perosa nei pressi di Torino e quella di Marrakech in Marocco, dove viveva stabilmente dal 2005. Trasformando poi il suo hobby in una professione, scrisse diversi libri di giardinaggio e di fotografia, tra cui due sull'oasi di Ninfa, situata nella tenuta Caetani di Cisterna di Latina.\nIn onore di questa sua passione \u00e8 stata a lei dedicata una rosa. \nFu membro dell'International Council del MOMA di New York, del Tate International Council di Londra, del Board degli Amici dei Giardini Botanici Hanbury, presidente \"honoris causa\" della Riserva Naturalistica Torrente Chisone di Villar Perosa e presidente dell'Associazione Amici Torinesi Arte Contemporanea.\nI ritratti.\nFu immortalata da alcuni fotografi fra i quali Clifford Coffin, che la ritrasse insieme con altre dame dell'aristocrazia italiana per l'edizione del 1\u00ba marzo 1949 di Vogue USA, e Richard Avedon che, riferendosi al suo collo sottile e allungato, la soprannomin\u00f2 \"il cigno\". Fu ritratta anche da Andy Warhol, che la inser\u00ec insieme con il marito in una delle sue famose serie di serigrafie colorate. Ebbe modo di frequentare numerosi personaggi del mondo dell'arte e della letteratura. Tra questi, lo scrittore statunitense Truman Capote, la cui amicizia \u00e8 stata richiamata anche nel film statunitense \"Infamous\", dove il ruolo di Marella \u00e8 interpretato dall'attrice Isabella Rossellini.\nIl mecenatismo.\nGrandi collezionisti d'arte, Gianni e Marella Agnelli possedevano opere di Canaletto, Bellotto, Canova, Manet, Renoir, Picasso, Matisse, Severini e Modigliani. Una parte di questa collezione privata \u00e8 stata donata alla \"Fondazione Giovanni e Marella Agnelli\" ed \u00e8 esposta nella \"Pinacoteca dal Lingotto\" dal settembre 2002, pochi mesi prima della morte di Gianni Agnelli.\nLa struttura che la ospita, detta \"lo Scrigno\" per la sua particolarissima forma, \u00e8 stata progettata da Renzo Piano sul tetto dell'edificio del Lingotto, storica sede della FIAT.\nMorte.\nMor\u00ec nella sua casa di Torino il 23 febbraio 2019, per le complicazioni della malattia di Parkinson; totalmente invalida da anni, negli ultimi tempi era anche alimentata artificialmente. Le esequie si tennero in forma strettamente privata il 25 febbraio alle ore 11 nella chiesa di San Pietro in Vincoli a Villar Perosa e furono presiedute da monsignor Derio Olivero, vescovo di Pinerolo. Al termine del rito la salma venne tumulata nella cappella di famiglia nel cimitero cittadino."}
{"id": "640673", "revid": "8489", "url": "https://it.wikipedia.org/wiki?curid=640673", "title": "Bust a move", "text": ""}
{"id": "640674", "revid": "767487", "url": "https://it.wikipedia.org/wiki?curid=640674", "title": "Momenti di gloria", "text": "Momenti di gloria (\"Chariots of Fire\") \u00e8 un film del 1981 diretto da Hugh Hudson.\nPresentato in concorso al 34\u00ba Festival di Cannes, il film, sceneggiato da Colin Welland, \u00e8 tratto dalla storia vera degli universitari di Cambridge che si allenarono per partecipare alle Olimpiadi del 1924 di Parigi.\nIl film ricevette sette \"nomination\" agli Oscar e ne vinse quattro, tra cui, a sorpresa, anche quello al miglior film, oltre a vincere un Golden Globe e tre prestigiosi BAFTA, incluso quello al migliore film. La pellicola \u00e8 ricordata anche per la celebre colonna sonora del compositore greco Vangelis, che divenne in breve tempo una vera \"hit\", venendo poi considerata e utilizzata come inno delle grandi imprese sportive e, pi\u00f9 in generale, dello sport.\nTrama.\nIl film, tramite dei flashback, racconta la storia romanzata di Eric Liddell e Harold Abrahams, due velocisti britannici, uno scozzese e l'altro inglese, che parteciparono alle Olimpiadi del 1924. Liddell \u00e8 un fervente cristiano e vede nella corsa un modo per rendere omaggio alla grandezza di Dio; Abrahams \u00e8 invece figlio di un ricco ebreo e usa la corsa come mezzo di riscatto personale all'interno della realt\u00e0 snob di Cambridge.\nDurante le Olimpiadi, pochi giorni prima delle qualificazioni, Liddell scopre che la sua gara di qualificazione dei 100 metri si svolger\u00e0 di domenica; questa giornata, essendo santificata al Signore, non pu\u00f2 essere utilizzata per svolgere delle attivit\u00e0 lavorative o sportive. Liddell decide quindi di non partecipare alla qualificazione nonostante le forti pressioni della delegazione britannica. La situazione infine viene risolta da un compagno di squadra che gli cede il posto alla qualificazione dei 400 metri, permettendo a Liddell di gareggiare in un giorno non festivo e di vincere infine la medaglia d'oro.\nPrima della sua gara \u00e8 stata disputata quella dei 100 metri, vinta da Abrahams, che si era rivolto a un allenatore professionista e per questo era stato duramente criticato, soprattutto dal rettore di Cambridge, college dove studiava insieme con altri partecipanti a quella Olimpiade. Inoltre, al suo allenatore di origine italiana Sam Mussabini, era stato proibito l'ingresso allo stadio e per questo la vittoria lo render\u00e0 ancora pi\u00f9 orgoglioso del lavoro compiuto. Invece Liddell assiste alla gara come spettatore ed esulta sinceramente per la vittoria di Abrahams, nonostante la rivalit\u00e0 tra i due atleti, facendo capire il vero spirito dello sport.\nAl ritorno in Inghilterra, i due atleti e l'intera squadra britannica verranno salutati e accolti come eroi dalla folla accorsa al loro sbarco. Dopo le Olimpiadi, le loro vite si separano: Liddell diventa missionario e parte per la Cina mentre Abrahams si sposa e diventa, come il padre, un ricco uomo d'affari. Il film si conclude proprio con il funerale nel 1978 di Harold Abrahams a cui partecipano alcuni compagni sopravvissuti; manca per\u00f2 Eric Liddell, morto nel 1945 in Cina durante la seconda guerra mondiale, come viene svelato dai sottotitoli durante la scena finale (che \u00e8 la stessa dell'inizio del film) della corsa di allenamento sulla spiaggia di tutta la nazionale britannica.\nL'amicizia \u00e8 il tema dominante del film, ne permea la struttura e ne lega le varie parti narrative. Un esempio interessante per l'epoca in cui il film \u00e8 ambientato, sviluppa e racconta il legame di Harold Abrahams, ebreo di origine, con i propri compagni di squadra, compreso il cristiano Eric, dai quali in pi\u00f9 occasioni ricever\u00e0 aiuto e sostegno.\nProduzione.\nLe riprese, tra l'aprile e giugno del 1980, si svolsero interamente in Inghilterra e Scozia.\nLa famosa sequenza che apre il film con gli atleti britannici che corrono sulla spiaggia, accompagnata dal celebre brano di Vangelis, fu girata sulla \"West Sands Beach\" a Fife, Saint Andrews in Scozia.\nColonna sonora.\nOltre alle musiche di Vangelis, nel film sono presenti anche brani del compositore di operette inglese Arthur Sullivan, che fanno da cornice al periodo in cui \u00e8 ambientato il film. Gli studenti cantano \"He is an Englishman\", tratto dall'operetta H.M.S. Pinafore e a teatro ascoltano \"Il Mikado\" e precisamente l'aria cantata dalle tre giapponesi vestite da Geisha.\nIl brano cantato dal coro di voci bianche durante il funerale di Harold Abrahams \u00e8 il riarrangiamento di \"Jerusalem\" composto nel 1916 dal compositore inglese Hubert Parry.\nAccoglienza.\nIncassi.\nCon un budget di 5,5 milioni di dollari, la pellicola ne incass\u00f2 pi\u00f9 di 55 milioni nei soli Stati Uniti d'America. Usc\u00ec in Gran Bretagna il 15 maggio 1981, negli Usa il 25 settembre mentre in Italia il 18 dicembre dello stesso anno.\nRiconoscimenti.\nNel 1999 il British Film Institute l'ha inserito al 19\u00ba posto della lista dei migliori cento film britannici del XX secolo.\nAdattamento e inesattezze.\nL'adattamento romanza la vera storia dei due atleti. Il calendario della competizione olimpica era conosciuto gi\u00e0 molti mesi prima dell'inizio delle gare. Liddell si iscrisse direttamente alla corsa dei 400 metri e il problema etico descritto nel film in realt\u00e0 non ebbe luogo. Il film trascura anche le medaglie d'argento e di bronzo che Abrahams e Liddell vinsero in gare successive."}
{"id": "640675", "revid": "8489", "url": "https://it.wikipedia.org/wiki?curid=640675", "title": "Bust-a-Move", "text": ""}
{"id": "640680", "revid": "22356", "url": "https://it.wikipedia.org/wiki?curid=640680", "title": "Oxyaena", "text": "L'ossiena (gen. Oxyaena) \u00e8 un mammifero estinto, appartenente agli ossienodonti. Visse nell'Eocene inferiore (circa 55 - 50 milioni di anni fa) e i suoi resti fossili sono stati ritrovati in Nordamerica, Europa e Asia.\nDescrizione.\nVagamente simile a un grosso gatto dal corpo robusto e le zampe corte, Oxyaena era lungo circa un metro (esclusa la coda); le specie pi\u00f9 grandi (come Oxyaena forcipata) potevano superare i 20 chilogrammi di peso e avevano la taglia di un ghiottone. \nCranio.\nIl cranio era basso, largo e compatto, e possedeva la dentatura tipica degli animali carnivori, con grandi canini aguzzi e molari taglienti; nelle specie pi\u00f9 grandi il cranio poteva raggiungere i 20 centimetri di lunghezza. Solitamente gli incisivi superiori erano di piccole dimensioni ma ancora funzionali, ma nella specie O. gulo vi era una riduzione dell'incisivo centrale e dell'incisivo laterale. In alcuni esemplari di \"O. forcipata\" il primo e il terzo incisivo erano scomparsi. Le proporzioni dei premolari, analogamente, variavano da specie a specie: in alcune specie (come O. lupina) erano di piccole dimensioni, mentre in altre (come \"O. forcipata\") erano relativamente robusti; questa caratteristica, tuttavia, potrebbe essere dovuta a dimorfismo sessuale. I carnassiali inferiori possedevano un talonide e un metaconide di taglia variabile, mentre il protoconide e il paraconide tendevano a essere allineati, andando a formare un margine sempre pi\u00f9 tagliente. Rispetto all'assai simile \"Dipsalidictis\", \"Oxyaena\" possedeva carnassiali pi\u00f9 taglienti, con una \"postmetacrista\" allungata sul primo molare superiore e un lungo paralofide (spesso rigonfio) sul secondo molare inferiore. Inoltre, rispetto a \"Dipsalidictis\" i trigonidi sui molari inferiori erano pi\u00f9 lunghi che ampi, con metaconidi ridotti; il secondo molare superiore era sprovvisto di metacono, mentre i premolari erano in generale pi\u00f9 robusti.\nIl cranio possedeva una porzione facciale relativamente lunga rispetto a quella di altri ossienodonti, e le arcate zgomatiche delimitavano una fossa temporale meno sviluppata rispetto a quella di \"Patriofelis\".\nScheletro postcranico.\nIl corpo era piuttosto allungato e basso, a causa delle zampe relativamente corte. L'omero era di foggia primitiva: era corto e robusto, con una grande tuberosit\u00e0 preminente, creste del deltoide e del supinatore ben marcate e un forame entepicondilare; la fossa dell'olecrano era poco profonda. Nelle zampe anteriori, pentadattile, terzo e quarto dito erano pressoch\u00e9 di uguale lunghezza: la disposizione delle dita era parassonica. Le zampe posteriori erano caratterizzate da un astragalo con una troclea appiattita: l'articolazione era quindi poco mobile. I metatarsi erano corti e la loro estremit\u00e0 distale presentava una leggera convessit\u00e0. In generale, le zampe erano robuste e i piedi erano dotati di dita ben separate fra loro; si ritiene che \"Oxyaena\" fosse almeno parzialmente plantigrado. \nClassificazione.\nIl genere \"Oxyaena\" venne descritto per la prima volta da Edward Drinker Cope nel 1874, sulla base di resti fossili ritrovati in Nuovo Messico in terreni dell'Eocene inferiore. La specie tipo, e anche una delle meglio conosciute, \u00e8 \"Oxyaena lupina\", nota anche per fossili ritrovati in Colorado e in Wyoming. A questo genere sono state attribuite numerose specie dalle caratteristiche marcatamente diverse (soprattutto per quanto riguarda la dentatura): tra queste, sono solitamente considerate valide le nordamericane \"O. forcipata, O. pardalis, O. simpsoni, O. gulo\" (quest'ultima rinvenuta anche in Inghilterra) e l'europea O. woutersi, rinvenuta in Belgio e in Francia. In Asia sono noti fossili attribuiti a \"Oxyaena\" provenienti dalla Cina. Al genere \"Oxyaena\", in passato, sono state attribuite anche le specie attualmente ascrivibili al genere \"Dipsalidictis\". \n\"Oxyaena\" \u00e8 il genere eponimo degli ossienodonti, un gruppo di mammiferi sviluppatisi nel corso del Paleocene e diffusi anche nell'Eocene, dalle spiccate abitudini carnivore. In particolare, \"Oxyaena\" era un membro specializzato del gruppo, vicino all'origine di forme dell'Eocene medio pi\u00f9 grandi e specializzate, come \"Patriofelis\". \nPaleoecologia.\nL'ossiena era uno dei predatori pi\u00f9 diffusi della sua epoca. Viveva nelle pianure, cacciando piccoli animali. Le zampe non garantivano una corsa particolarmente efficiente, perci\u00f2 si pensa che questo animale tendesse agguati alle sue prede. "}
{"id": "640684", "revid": "287204", "url": "https://it.wikipedia.org/wiki?curid=640684", "title": "Gente comune (Film)", "text": ""}
{"id": "640686", "revid": "767487", "url": "https://it.wikipedia.org/wiki?curid=640686", "title": "Il braccio violento della legge", "text": "Il braccio violento della legge (\"The French Connection\") \u00e8 un film del 1971 diretto da William Friedkin, e interpretato da Gene Hackman, Roy Scheider e Fernando Rey.\nLa pellicola riscosse gran successo, ottenendo vari premi internazionali, tra cui 5 premi Oscar e tre Golden Globe mentre divise la critica specializzata dell'epoca, aprendo numerosi dibattiti. Nel 1998 l'American Film Institute l'ha inserito al settantesimo posto della classifica dei migliori cento film statunitensi di tutti i tempi, mentre dieci anni dopo, nella lista aggiornata, \u00e8 sceso al novantatreesimo posto.\nTrama.\nDue investigatori della Narcotici di New York, Jimmy Doyle e Buddy Russo, dalla vita sregolata, solitaria e dai metodi assai violenti, sono in difficolt\u00e0 con i propri superiori a causa del fallimento di alcune operazioni. Basandosi solo su vaghi indizi, seguono una pista che li porta a scoprire una grossa spedizione di droga provienente da Marsiglia, gestita da un misterioso trafficante francese, Alain Charnier.\nAffiancati e sorvegliati da due colleghi, Doyle e Russo iniziano un'indagine complessa che si fonda su pedinamenti estenuanti, avara di progressi e che diverr\u00e0 una vera ossessione. Nel frattempo Charnier elude la sorveglianza dei due investigatori e, aiutato dai complici americani Weinstock e Boca, dal \"killer\" Pierre Nicoli e dal famoso attore televisivo Henry Deveraux, riesce a scaricare in citt\u00e0 l'auto di quest'ultimo, dov'\u00e8 nascosta la partita di droga.\nA Doyle e Russo viene tolto il caso, ma i due non s'arrendono e, grazie a una soffiata, riescono a requisire la vettura di Devereaux nella quale, dopo un'interminabile perquisizione, rinvengono la droga, celata sotto i pianali delle portiere; successivamente la rimettono a posto per non creare sospetti e individuare il luogo dello scambio.\nLa resa dei conti vede il fallimento sia del piano criminale (con una sparatoria che porta ad alcuni morti e a molti arresti tra i delinquenti), sia del principale obiettivo della polizia, la cattura di Charnier, che riesce a dileguarsi; inoltre, scambiandolo per Charnier, Doyle uccide per errore uno dei due colleghi che affiancavano lui e Russo nelle indagini.\nProduzione.\nIl soggetto de \"Il braccio violento della legge\" trae origine dal libro-inchiesta di Robin Moore, che ricostruiva un clamoroso sequestro di eroina realmente accaduto nell'ambito di un traffico internazionale che vedeva implicata la malavita americana e marsigliese. I veri agenti, artefici dell'operazione, erano Eddie Egan e Sonny Grosso, divenuti consulenti tecnici per il film al quale parteciparono anche come attori, con piccoli camei.\nFernando Rey fu ingaggiato per errore: il regista incaric\u00f2 il casting di scritturare un attore visto in \"Bella di giorno\" di Luis Bu\u00f1uel, ma in realt\u00e0 aveva in mente Francisco Rabal.\nNella scena dell'inseguimento, le riprese pi\u00f9 pericolose furono filmate direttamente dal regista, perch\u00e9 gli altri cameramen avevano tutti famiglia, a differenza di quest'ultimo, e non vollero rischiare. Inoltre, l'incidente automobilistico all'incrocio tra Stillwell Avenue e l'86\u00b0 strada avvenne realmente, coinvolgendo la macchina degli attori e un pendolare che si stava recando al lavoro, che fu risarcito.\nAccoglienza.\nCritica.\nDi portata innovativa per linguaggio e contenuti, oggi \u00e8 considerato un capolavoro dell'arte cinematografica, ben oltre i semplici confini del genere poliziesco. A riprova di tale consacrazione nel 2005 \u00e8 stato inserito nell'elenco del National Film Registry fra i film in lingua inglese da conservare (a cura del National Film Preservation Board presso la Biblioteca del congresso degli Stati Uniti).\nLa maggior parte della critica specializzata ha rimarcato i pregi dell'autore nel dipingere il realistico e serrato confronto fra due gruppi (poliziotti e criminali) alquanto sfumati ed ambigui nei caratteri, talmente indefiniti da apparire spesso in posizioni eticamente rovesciate (senza tuttavia stravolgerne il senso, giacch\u00e9 la prevalenza della legge sul crimine rimane evidente in tutto l'arco della trama).\nQuesta nuova concezione dello scontro fra \"buoni e cattivi\", introdotta dai precedenti \"Il mucchio selvaggio\" e \"Gangster Story\", viene reinterpretata con taglio documentaristico senza alcuna carica nostalgica e retorica, giungendo ad un finale sospeso, originale ed amaro. Di notevole valore estetico anche la rappresentazione di un paesaggio metropolitano moderno dai toni freddi e desolanti, cos\u00ec lontano dagli stereotipi in uso.\nFriedkin utilizza un linguaggio cinematografico inconsueto, capace di integrare frenetici ritmi di montaggio tipici delle scene d'azione (ad esempio il celebre e lungo inseguimento), a piani alternati per la creazione di atmosfere particolari (come lo scorrere del tempo durante gli appostamenti-pedinamenti, ed il diverso stato d'animo fra gli antagonisti).\nSupportato da un'eccellente sceneggiatura, montaggio ed interpretazione d'assieme (Hackman su tutti), riesce ad equilibrare costantemente tensione narrativa e definizione dei personaggi, trasmettendo in maniera credibile sia l'esistenza grama di agenti afflitti da dubbi, frustrazioni, rivalit\u00e0, ed un flebile senso della giustizia, sia l'elevato tenore di vita di trafficanti senza scrupoli, \"educatamente criminali\" in apparenza pi\u00f9 rispettati e stimati, ci\u00f2 nondimeno sempre sull'orlo della cattura.\nIl film oltre ad aver influenzato profondamente il poliziesco, ha contribuito, contemporaneamente ad opere di altri grandi registi come Coppola, Altman, Schlesinger, Pollack, alla nascita di quel \"nuovo cinema americano anni 70\", che raccontava la societ\u00e0 coniugando realismo e canoni classici hollywoodiani, spettacolo ed impegno, azione ed introspezione.\nSequel.\nNel 1975 viene girato un sequel del film, \"Il braccio violento della legge N\u00ba 2\" (\"French Connection II\"), diretto da John Frankenheimer, che ottenne un successo minore rispetto al capostipite. Nel 1986 viene prodotto un altro sequel, il film per la TV \"Il braccio violento della legge 3\" (\"Popeye Doyle\"), diretto da Peter Levin."}
{"id": "640693", "revid": "767487", "url": "https://it.wikipedia.org/wiki?curid=640693", "title": "Il pi\u00f9 grande spettacolo del mondo", "text": "\"Il pi\u00f9 grande spettacolo del mondo (The Greatest Show on Earth)\" \u00e8 un film del 1952 diretto da Cecil B. DeMille e ambientato nel mondo del circo. Per girarlo DeMille si serv\u00ec di un celebre circo americano, il Ringling Bros. e Barnum &amp; Bailey Circus, il cui personale partecip\u00f2 attivamente alle riprese.\nTrama.\nIn un circo chiamato \"Il pi\u00f9 grande spettacolo del mondo\" arriva il Grande Sebastian, un acrobata che si mette subito in competizione con la trapezista Holly che si sente attratta e nello stesso tempo rimpiazzata dal nuovo arrivato.\nHolly \u00e8 comunque amata dal responsabile del circo Brad. In questo triangolo si intrecciano vite e sogni del circo e dei suoi artisti e lavoratori.\nUn giorno Sebastian decide di cimentarsi in un numero rischioso togliendo la rete di protezione; cadr\u00e0 rimanendo con un braccio paralizzato. Holly cerca allora di aiutarlo con il suo amore. Intanto nel circo iniziano i guai. Per prima cosa Brad scopre che Harry, un venditore di souvenir, truffa i clienti con un gioco d'azzardo spillando loro molti soldi. In seguito Klaus, un domatore di elefanti, tenta di uccidere la bella ma velenosa artista Angela in uno dei suoi numeri facendola schiacciare da uno dei suoi animali; questo perch\u00e9 Klaus, essendo innamorato della donna e anche molto geloso, non ha sopportato il fatto di averla vista parlare confidenzialmente con Brad. Quest'ultimo licenzia sia Klaus che Harry, i quali per vendicarsi decidono di saccheggiare uno dei due treni del circo durante uno spostamento, quello che trasporta animali e attrezzatura, e a tal scopo una sera mettono un lumicino sulle rotaie per fare fermare i convogli.\nUna volta riusciti nel loro intento i due delinquenti portano via tutto il denaro, salgono sulla loro auto e si preparano alla fuga. Ma mentre stanno attraversando il passaggio a livello vedono arrivare il secondo treno del circo, quello che trasporta le persone. Klaus, sapendo che l\u00ec sopra c'\u00e8 Angela, per evitare che il treno vada addosso all'altro e che la ragazza si faccia male, con l'auto va sulle rotaie incontro al convoglio nella speranza che si fermi ma il macchinista non fa in tempo a frenare e si scontra con l'auto che salta quindi in aria per poi finire addosso all'altro treno.\nI due convogli, eccetto pochi vagoni, si distruggono totalmente e alcuni passeggeri restano feriti, in particolare Brad. Per poterlo salvare, Holly chiama il clown Buttons. Quest'ultimo in verit\u00e0 si chiama Johnny ed \u00e8 un medico ricercato dalla polizia per aver ucciso dalla disperazione la propria moglie in fin di vita. Egli infatti essendo ricercato portava sempre la faccia truccata da clown per evitare che nessuno lo riconoscesse o sospettasse di lui. Curando Brad viene scoperto e in seguito arrestato dall'agente Gregory il quale viaggiava sul treno proprio per quel motivo.\nNonostante il grande incidente, la mattina dopo il circo riesce comunque a dare il consueto spettacolo. Holly si riconcilia con Brad, mentre Sebastian chiede ad Angela, che non aspettava altro, di sposarlo."}
{"id": "640696", "revid": "34392", "url": "https://it.wikipedia.org/wiki?curid=640696", "title": "Psicologia dell'Emergenza", "text": ""}
{"id": "640699", "revid": "1417447", "url": "https://it.wikipedia.org/wiki?curid=640699", "title": "Tutti gli uomini del re", "text": ""}
{"id": "640703", "revid": "767487", "url": "https://it.wikipedia.org/wiki?curid=640703", "title": "Barriera invisibile", "text": "Barriera invisibile (\"Gentleman's Agreement\") \u00e8 un film del 1947 di Elia Kazan ispirato al \"bestseller\" omonimo di Laura Z.Hobson.\nTrama.\nPhilip Schuyler Green \u00e8 un affermato giornalista americano che trasloca dalla California a New York assieme al figlio Tommy e la madre malata di cuore. Quel giorno Phil riceve un nuovo incarico dal suo capo, John Minify: dovr\u00e0 scrivere un articolo sull'antisemitismo. Dopo aver riflettuto a lungo per trovare un'idea brillante e originale, Phil decide di fingersi ebreo per qualche settimana per provare sulla sua pelle le conseguenze dell'antisemitismo. Phil rivela la verit\u00e0 soltanto a sua madre, a Tommy, al suo migliore amico ebreo Dave Goldma che cerca un posto di lavoro e una casa per la sua famiglia, a Minify, e alla nipote di quest'ultimo, Kathy, con cui avvia una relazione sentimentale.\nLe reazioni della gente che pensa che lui sia davvero ebreo sono molto differenti: Anne Dettrey, collega e amica di Phil, accetta la cosa senza alcun problema, ma \u00e8 praticamente l'unica a farlo. I compagni di scuola di Tommy lo prendono in giro crudelmente chiamandolo \"sporco ebreo\", molti alberghi rifiutano di ospitarlo e molti degli invitati alla festa di fidanzamento di Kathy e Phil organizzata dalla sorella di lei, Jane, non vengono alla festa inventandosi deboli scuse. Kathy stessa, pur non avendo lei di per s\u00e9 delle ostilit\u00e0 nei confronti degli ebrei, teme le reazioni della gente attorno a lei e, nonostante condanni e disprezzi l'antisemitismo non ha il coraggio di far nulla per contrastarlo. Queste differenze di opinioni causano la rottura del rapporto tra Kathy e Phil.\nIl giorno dopo Phil pubblica l'articolo che viene molto apprezzato. Anne Dettrey invita Phil a cenare con lei e in questa occasione sostiene di non accettare l'ipocrisia e che Kathy non merita Phil in quanto non possiede la sua stessa integrit\u00e0 morale e non \u00e8 disposta a fare il passo tra le chiacchiere e le azioni. Ammette anche di essere innamorata di Phil, ma \u00e8 consapevole che questo sentimento non \u00e8 contraccambiato. La madre di Phil \u00e8 entusiasta dell'articolo scritto dal figlio e confessa della sua speranza che le cose cambino in futuro. Dave trova lavoro e fa comprendere a Kathy il suo errore.\nRiconoscimenti.\nNel 2017 il film \u00e8 stato selezionato per la conservazione nel National Film Registry della Biblioteca del Congresso degli Stati Uniti per essere \"culturalmente, storicamente ed esteticamente significativo\"."}
{"id": "640705", "revid": "697352", "url": "https://it.wikipedia.org/wiki?curid=640705", "title": "Altay", "text": ""}
{"id": "640706", "revid": "767487", "url": "https://it.wikipedia.org/wiki?curid=640706", "title": "La mia via", "text": "La mia via (\"Going My Way\") \u00e8 un film del 1944 scritto e diretto da Leo McCarey.\nTrama.\nIl giovane reverendo O'Malley viene inviato dai superiori nella piccola e assonnata parrocchia di Saint Dominic, nei sobborghi di New York, per aiutare l'ormai anziano padre Fitzgibbon, che \u00e8 l\u00ec da quaranta anni. Per non dare al vecchio sacerdote la sensazione di essere da sostituire perch\u00e9 inutile, O'Malley finge di mettersi ai suoi ordini e di assecondarlo. In breve tempo, facendo per\u00f2 di testa sua, O'Malley riesce a far rifiorire la parrocchia. Dove regnavano rabbia e rassegnazione, l'ugola d'oro del protagonista riporta serenit\u00e0 e voglia di vivere.\nEssendo stato musicista O'Malley coinvolge i ragazzi della parrocchia in un coro. Non avendo per\u00f2 solo un repertorio di tradizionali canzoni religiosi non trova l'iniziale approvazione di padre Fitzgibbon che recatosi dal vescovo scopre la verit\u00e0. Rattristatosene Fitzgibbon inizialmente vuole allontarsi ma poi cambia idea grazie alle attenzioni del giovane reverendo.\nLa parrocchia ha gravi difficolt\u00e0 economiche e con l'aiuto di Genevieve Linden, cantante al Metropolitan sua amica, O'Malley riesce a vendere alcune sue composizioni per rimpinguare le casse.\nQuando le cose sembrano messe per il meglio e O'Malley sta per invitare padre Fitzgibbon a visitare l'anziana madre che non vede da quarantanni la chiesa va a fuoco. Questa \u00e8 una dura prova che mette a dura prova la fede e la salute del vecchio prete.\nLa costanza dei protagonisti fa per\u00f2 superare anche questo momento ed il film si conclude quando O'Malley destinato ad aiutare altrove un altro anziano parroco si accomiata facendo incontrare Fitzgibbon con la madre.\nRiconoscimenti.\nBarry Fitzgerald ha vinto l'Oscar come miglior attore non protagonista ma \u00e8 stato nominato anche come miglior attore protagonista, fu l'unico caso nella storia degli Oscar.\nNel 2004 \u00e8 stato scelto per la conservazione nel National Film Registry della Biblioteca del Congresso degli Stati Uniti.\nDoppiaggio.\nIl doppiaggio in italiano del film venne eseguito negli Stati Uniti nel 1944, da un gruppo di attori italo-americani.\nSerie televisiva.\nIl film gener\u00f2 una serie televisiva, \"Going My Way\", trasmessa sulla ABC dal 1962 al 1963."}
{"id": "640707", "revid": "219110", "url": "https://it.wikipedia.org/wiki?curid=640707", "title": "IBM System p", "text": "L'IBM System p (precedentemente nota come RS/6000, sigla di RISC System/6000) \u00e8 una serie di server prodotti da IBM e basati su processori RISC e sistemi operativi di tipo UNIX, predecessore della famiglia IBM Power Systems.\nStoria.\nPresentata nel 1990, la serie RS/6000 rimpiazzava la serie RT-PC. La serie nel corso della sua vita ha subito molti cambiamenti di nome. Inizialmente nota come RS/6000, la serie venne rinominata \"e\"Server pSeries nel 2000 come parte della linea e-Server.\nLa serie utilizza i processori POWER5 dal 2004 quando la famiglia venne rinominata \"e\"Server p5. IBM ha accorpato diversi prodotti nel marchio System per meglio focalizzare i prodotti nel mercato e la serie \u00e8 stata nuovamente rinominata System p5 nel 2005.\nLa serie System p5 comprende anche i prodotti IBM della linea OpenPower.\nProcessori.\nI primi RS/6000 erano basati sui processori POWER1 e POWER2. Dopo lo sviluppo del progetto PowerPC molti server di fascia bassa e le workstation furono basate sui processori PowerPC come il 603 e 604. I server di fascia alta furono basati su cluster SP per via delle notevoli prestazioni nei calcoli in virgola mobile dei sistemi di calcolo POWER. La variante del PowerPC RS64 fu utilizzata nei server commerciali per le notevoli prestazioni negli interi e nella gestioni di elevate moli di dati.\nDopo lo sviluppo del processore POWER4 la serie RS64 venne dismessa e sistemi basati sugli interi e sulla gestione di elevate moli di dati non sono pi\u00f9 sviluppati.\nCaratteristiche.\nTutti i sistemi IBM System p5 e la serie \"e\"Server p5 supportano il partizionamento logico con il Virtual I/O e la Micro partitioning. I System p generalmente utilizzano il sistema operativo AIX e le ultime versioni a 64 bit del sistema operativo Linux.\nDeep Blue.\nDeep Blue \u00e8 un RS/6000 che venne utilizzato come base per realizzare il primo sistema in grado di vincere un match di scacchi con il campione del mondo Garry Kasparov. Il sistema era un server a 30 nodi RS/6000 Sp con 480 processori custom VLSI sviluppati per l'analisi delle posizioni. Il programma di scacchi era scritto in C e girava sul sistema operativo AIX. Il programma valutava 100.000.000 posizioni al secondo."}
{"id": "640710", "revid": "842", "url": "https://it.wikipedia.org/wiki?curid=640710", "title": "RS/6000", "text": ""}
{"id": "640714", "revid": "1318658", "url": "https://it.wikipedia.org/wiki?curid=640714", "title": "Al-Nabigha al-Dhubyani", "text": "La sua trib\u00f9, i Banu Dhubyan, risiedeva nelle relative vicinanze di Mecca, ma N\u0101bigha stesso pass\u00f2 la maggior parte del suo tempo nelle corti di al-H\u012bra e dei Ghassanidi. Fu anche alla corte lakhmide di al-H\u012bra sotto al-Mundhir III e sotto al-Nu\u02bfm\u0101n III ma fu costretto a rifugiarsi nella corte ghassanide di al-J\u0101biya, a causa di alcuni versi oltraggiosi che aveva scritto sulla regina, pur tornandovi nuovamente nel 600. Quando al-Nu\u02bfm\u0101n III mor\u00ec, circa cinque anni dopo, torn\u00f2 presso la sua trib\u00f9.\nLa data della sua morte \u00e8 incerta, anche se sembra probabile che non abbia conosciuto alcunch\u00e9 dell'Islam. Le sue poesie consistono per la maggior parte di elegie e satire e riguardano la lotta di al-\u1e24\u012bra e dei Ghassanidi, dei Banu 'Abs e dei Ban\u016b Dhuby\u0101n.\nLe sue poesie sono state pubblicate da Wilhelm Ahlwardt in \"Diwans of the six ancient Arabic Poets\" (Londra, 1870), e separatamente da Hartwig Derenbourg (Parigi, 1869, nuova edizione rispetto a quella proposta nel 1868 dalla rivista orientalistica \"Journal Asiatique\").\nBibliografia.\nOltre quella citata nel lemma, si veda anche:"}
{"id": "640715", "revid": "599013", "url": "https://it.wikipedia.org/wiki?curid=640715", "title": "The High Road", "text": ""}
{"id": "640717", "revid": "123836303", "url": "https://it.wikipedia.org/wiki?curid=640717", "title": "Repubblica dell'Altaj", "text": "La Repubblica dell'Altaj (in russo \u0420\u0435\u0441\u043f\u0443\u0431\u043b\u0438\u043a\u0430 \u0410\u043b\u0442\u0430\u0439, \"Respublika Altaj\", in altai \u0410\u043b\u0442\u0430\u0439 \u0420\u0435\u0441\u043f\u0443\u0431\u043b\u0438\u043a\u0430, \"Altaj Respublika\") \u00e8 una repubblica della Russia, situata nel sud della Siberia ai confini con il Territorio dell'Altaj, il Kazakistan, la Cina, la Mongolia, Tuva, la Chakassia e l'Oblast di Kemerovo.\nGeografia fisica.\nLa capitale \u00e8 Gorno-Altajsk; altre citt\u00e0 minori sono Majma, Ko\u0161-Aga\u010d, Turo\u010dak, Ongudaj, \u0160ebalino, Ust'-Koksa, Ust'-Kan, Akta\u0161, \u010cemal, Kyzyl-Ozek, Ulagan, Ust'-Sema, Ust'-Ulagan, \u010coja.\nMontuosa e ricca di foreste a sud (monti Altaj), la regione \u00e8 pi\u00f9 fertile a nord (cereali, cotone e allevamento); inoltre gode di notevoli risorse del sottosuolo (oro, argento, piombo, zinco, rame, ferro e carbone).\nIl clima continentale presenta estati brevi e calde, e inverni lunghissimi e freddi. I rilievi sono caratterizzati da alte montagne, separate da strette e profonde valli fluviali, e alcuni grandi bacini lacustri. Il monte pi\u00f9 alto - Belucha (Kadyny-Ba\u017ey) - 4506 m, \u00e8 il punto pi\u00f9 alto della Siberia.\nLa rete idrografica comprende pi\u00f9 di 20 migliaia di corsi d'acqua con una lunghezza totale di pi\u00f9 di 60\u00a0000\u00a0km e circa 7\u00a0000 laghi con superficie totale di pi\u00f9 di 600\u00a0km\u00b2. I fiumi pi\u00f9 lunghi sono il Katun' e Bija, che uniti formano il fiume Ob' - tra i pi\u00f9 grandi fiumi della Siberia. Il lago pi\u00f9 esteso \u00e8 il Teleckoe (Altyn-Kel) con una superficie di 230,8\u00a0km\u00b2 e una profondit\u00e0 di 325 metri.\nFuso orario.\nLa Repubblica dell'Altaj si trova nel fuso orario designato ai sensi della norma internazionale per il fuso orario di Krasnojarsk (KRAT, UTC+7).\nSuddivisioni amministrative.\nLa divisione amministrativa di secondo livello della Repubblica dell'Altaj comprende 10 \"rajon\" (\"distretti\") e 1 citt\u00e0 sotto la giurisdizione della \"oblast'\".\n\"Rajon\".\nLa Repubblica dell'Altaj comprende 10 \"rajon\" (fra parentesi il capoluogo):\nCitt\u00e0.\nL'unico centro urbano della Repubblica dell'Altaj con \"status\" di citt\u00e0 \u00e8 il capoluogo Gorno-Altajsk.\nInsediamenti di tipo urbano.\nNella Repubblica dell'Altaj non si trova alcun centro urbano con \"status\" di insediamento di tipo urbano.\nEconomia.\nL'economia \u00e8 basata sull'agricoltura (zootecnia e orticoltura) e sul turismo.\nArte.\nGi\u00e0 in tempi antichi nacque la civilt\u00e0 del bronzo, che produsse piccoli pezzi nello stile animalistico che si diffusero verso ovest influenzando anche l'arte delle steppe occidentali.\nSi distinsero tre fasi storiche particolari, come quella di Andronovo, dal 1700 al 1200 a.C., quella di Karasuk, dal 1200 al 700 a.C. e la cultura di Tagar, dal 700 al 100 a.C. costituita da una popolazione formata da nomadi e cavalieri. Dalla zona dell'Altaj nacque un proficuo scambio culturale-produttivo con le affini popolazioni prossime al Fiume Giallo e una conseguente diffusione dello stile animalistico nella arte cinese dall'epoca dei Regni Combattenti in poi. In periodi successivi si svilupper\u00e0 un'ondata artistica di ritorno dalla Cina verso i territori dell'Altai, rielaborata e maggiormente raffinata e stilizzata.\nL'arte dell'Altaj \u00e8 soprattutto caratterizzata dalla cultura di Pazyryk e nelle sue manifestazione pi\u00f9 tarde, qualche storico intravede influenze dell'arte degli Unni. I prodotti realizzati dall'arte dell'Altaj non sono cos\u00ec dissimili da quelli delle steppe, anche se in questa zona sono stati ritrovati un gran numero di fermagli, borchie, cinturoni e dispositivi equestri, raffigurazioni di combattimenti fra animali reali o fantasiosi, incastri di pietre e vari ornamenti.\nMigrazioni.\nLe comparazioni tra genomi delle popolazioni indigene centro-americane, indicano una compatibilit\u00e0 con i genomi di alcune popolazioni russe, con un particolare riferimento a quelle della repubblica di Altai. Popoli come Mexica, Incas, Mayas, etc. avrebbero i loro progenitori nei nomadi delle steppe del sud Siberia che avrebbero oltrepassato lo stretto di Bering 20-30.000 anni fa sfruttando una sorte di ponte di ghiaccio che univa allora il continente asiatico con quello americano."}
{"id": "640718", "revid": "767487", "url": "https://it.wikipedia.org/wiki?curid=640718", "title": "Faust (film 1926)", "text": "Faust (\"Faust - Eine deutsche Volkssage\") \u00e8 un film del 1926 diretto da Friedrich Wilhelm Murnau.\nIl film espressionista si basa su antiche narrazioni del leggendario racconto, nonch\u00e9 sulla versione della storia come scritta da Goethe.\nFu l'ultimo film del regista diretto in Germania, in seguito egli lavorer\u00e0 ad Hollywood: quando il film venne proiettato all'UFA-Palast am Zoo di Berlino, il regista stava gi\u00e0 girando negli USA.\nTrama.\nL'arcangelo Michele e Mefisto stringono un patto, per il quale a quest'ultimo sarebbe spettato il dominio sulla Terra se gli fosse riuscito di corrompere l'anima dello studioso dottor Faust.\nLo stesso Mefisto diffonde la peste nel villaggio in cui vive Faust, un vecchio alchimista. Nonostante le ricerche e le preghiere, Faust non trova alcun rimedio all'epidemia. In preda allo sconforto, Faust getta i suoi libri nel fuoco, compresa la Bibbia. Uno di questi libri si apre in una pagina che indica come ottenere potere e gloria stipulando un patto con il Diavolo. Seguendo ci\u00f2 che \u00e8 scritto, Faust si reca ad un incrocio e evoca le forze del male. Appare Mefisto, che offre i suoi servigi sulla base di un contratto di prova per un solo giorno, misurato dallo scorrere della sabbia in una clessidra. Inizialmente Faust usa i suoi nuovi poteri per guarire la gente del villaggio. Non riesce per\u00f2 a salvare una malata che porta un crocifisso al collo: la folla se ne accorge e lo vuole lapidare, ma Faust riesce a rifugiarsi nel suo studio.\nFaust trova un ulteriore accordo con Mefisto, che gli offre la sua giovinezza in cambio della sua anima immortale. Mefisto tenta Faust con la visione di una bella ragazza, poi lo porta a bordo di un cavallo volante al matrimonio della duchessa di Parma, che era proprio la donna della visione. Mentre Faust si allontana con lei, Mefisto resta con il marito e lo uccide. Proprio mentre Faust \u00e8 nel letto con la duchessa, scadono le 24 ore del patto: Mefisto gli estorce una conferma eterna.\nBen presto Faust si stanca dell'estasi della giovinezza e vuole tornare a casa sua. Qui, davanti ad una chiesa, incontra la giovane Gretchen e se ne innamora, ottenendo di essere corrisposto grazie ad una catenina d'oro che Mefisto le fa trovare in camera.\nAttraverso alcuni trucchi di Mefisto Faust riesce ad incontrare Gretchen a casa di Marthe Schwerdtlein, con la quale lo stesso Mefisto si diverte a civettare. Finalmente Gretchen ammette Faust nella sua camera da letto. Mefisto si adopera allora affinch\u00e9 la coppia venga scoperta: prima sveglia la madre con un colpo di vento, poi in un'osteria fa una soffiata al fratello di Gretchen, Valentin. La madre scopre i due giovani a letto e muore di crepacuore. Il fratello invece sfida Faust a duello, ma viene ucciso a tradimento alle spalle dallo stesso Mefisto il quale poi grida all'omicidio ai quattro venti, costringendo Faust alla fuga.\nPrima di morire, Valentin identifica in Faust il suo assassino ed accusa sua sorella di essere una prostituta. Gretchen viene cos\u00ec messa alla gogna e diviene una reietta, finendo per strada. In inverno, partorito il figlio avuto da Faust, si trova a vagare nel mezzo di una bufera di neve ma nessuno le concede ospitalit\u00e0. Nel delirio, Gretchen ha la visione di una culla su cui appoggia il bambino, che invece inesorabilmente morir\u00e0 assiderato. Quando alcuni soldati la trovano, la ragazza, accusata di infanticidio, viene condannata al rogo. Il suo grido di aiuto arriva all'orecchio di Faust, che obbliga Mefisto ad accompagnarlo sul luogo dell'esecuzione. Mentre si dirige verso Gretchen, Faust maledice la sua giovent\u00f9 e conseguentemente Mefisto gliela toglie, ridonandogli l'aspetto del vecchio. Poco prima di morire, Gretchen riconosce nel vecchio uomo che la sta abbracciando il suo Faust: i due muoiono insieme e le loro anime volano in cielo.\nMefisto ha perso la sua scommessa con l'arcangelo Michele, sconfitto da una forza a lui sconosciuta: l'amore.\nProduzione.\nQuando il film usc\u00ec nelle sale il 14 ottobre 1926, Friedrich Wilhelm Murnau era all'apice della sua carriera, dato che gi\u00e0 nel 1922 \"Nosferatu il vampiro\" era assurto ad uno dei lavori principali del cinema muto. Tre anni dopo con \"L'ultima risata\" (1924) Murnau cominci\u00f2 la sua carriera internazionale, che lo port\u00f2 poi ad Hollywood con il primo contratto sottoscritto nel gennaio 1925 con il produttore William Fox durante il suo primo viaggio negli Stati Uniti. Ma prima di trasferirsi definitivamente in California Murnau gir\u00f2 un ultimo film in Germania, appunto \"Faust\" con Emil Jannings nel ruolo di protagonista, che per altro aveva gi\u00e0 avuto ne \"L'ultima risata\". Negli altri ruoli scelse la stella del teatro svedese G\u00f6sta Ekman nel ruolo di Faust, nonch\u00e9 l'allora ancora sconosciuta Camilla Horn nel ruolo di Gretchen, dopo che la prima scelta, l'attrice Lillian Gish, aveva rifiutato.\nSoggetto.\nIl \"Faust\" di Murnau intreccia motivi dal libro popolare \"Historia von Doktor Johann Fausten \u2013 dem weitbeschreyten Zauberer und Schwarzk\u00fcnstler\" (1587) con elementi delle relative successive drammatizzazioni di Christopher Marlowe e J. W. Goethe: la ricerca del sapere da parte del vecchio Faust, l'offerta di Mefisto di un patto di eterna giovinezza da firmare col proprio sangue, l'incontro di Faust con Gretchen con gli annessi episodi del corteggiamento, del duello con il fratello Valentin, la gogna, il rogo e la redenzione finale grazie all'amore. E tutto questo all'interno della disputa tra l'arcangelo ed il signore delle tenebre.\nTecnica cinematografica.\nGi\u00e0 il \"preludio in cielo\" mostra uno dei tratti caratteristici di Murnau: la sua sofisticata tecnica di ripresa e di animazione, che conferiscono una straordinaria potenza visiva. Nel suo \"Faust\" Murnau esplora i limiti delle possibilit\u00e0 cinematografiche, soprattutto per quanto attiene gli effetti visivi - come le doppie esposizioni. La scena mantiene un equilibrio tra l'espressionismo - che dopo \"Il gabinetto del dottor Caligari\" di Robert Wiene (1920) forgia il cinema tedesco - e la pittura romantica, con riferimento ai pittori Caspar David Friedrich e Lovis Corinth, specialmente nelle riprese esterne.\nRestauri e Musiche.\nIl compositore e direttore d'orchestra Bernd Wilden ha realizzato una nuova colonna sonora sinfonica per il film in occasione del suo restauro nel 2013. La prima si ebbe il 7 novembre 2013 presso la Rudolf-Oetker-Halle di Bielefeld, citt\u00e0 natale di Murnau, con l'esecuzione della Bielefelder Philharmoniker accompagnata dal Coro della Citt\u00e0 di Bielefeld, sotto la direzione dello stesso Wilden.\nEdizioni Home Video.\nEsiste al momento una sola edizione italiana Home-Video del film, distribuita da DNA Srl, inclusa come Extra nel DVD del film \"La Beaut\u00e9 du diable\" (La bellezza del diavolo, 1950). Questa edizione non \u00e8 doppiata. Il film \u00e8 stato editato e sottotitolato in italiano con il contributo dello studioso di Storia del Cinema Riccardo Cusin. Questa versione \u00e8 disponibile anche in streaming su alcune piattaforme."}
{"id": "640725", "revid": "458186", "url": "https://it.wikipedia.org/wiki?curid=640725", "title": "Unipol Arena", "text": "L'Unipol Arena, conosciuta dal 1993 al 2008 come PalaMalaguti e dal 2008 al 2011 come Futurshow Station, \u00e8 uno dei maggiori impianti sportivi coperti polivalenti d'Italia, situato a Casalecchio di Reno nell'area della citt\u00e0 metropolitana di Bologna. La capienza \u00e8 variabile a seconda della tipologia di spettacolo. Durante la Supercoppa 2020, la capienza per la pallacanestro \u00e8 stata fissata ad 8.800 posti, mentre per i concerti nel 2018 sono state raggiunte 18.800 persone.\nStoria.\nIl palazzetto fu costruito nel dicembre 1993, progettata dagli ingegneri Mauro Checcoli e Francesco Zarri insieme al geometra Giovanni Cenci.\nQuesto impianto ha ospitato le partite di basket delle due squadre di Bologna, la Fortitudo e la Virtus: inizialmente il campo era unicamente della Fortitudo, poi ha attraversato un periodo in cui entrambe le squadre lo utilizzavano per le partite casalinghe; dal 1999 \u00e8 diventato la casa unicamente della Virtus Bologna, quando la Fortitudo ha deciso di trasferirsi al vecchio PalaDozza, situato in centro a Bologna.\nIl palazzetto era nato come arena per i concerti dal vivo e mantiene questa vocazione: si sono esibiti cantanti e gruppi del panorama musicale come Paul McCartney (2011), R.E.M. (1995, 2008), David Bowie (1996), The Who (2016), Oasis (1997), Depeche Mode (1998, 2001, 2009, 2014, 2017), Bruce Springsteen (1999, 2002, 2005, 2006), Queen (2017),\nCranberries (1999, 2002), Red Hot Chili Peppers (2003, 2016), Anastacia (2005), Coldplay (2005, 2008), Alter Bridge (2016), Pearl Jam (2006), Green Day (2009, 2013 e 2017), Muse (2009, 2012), Metallica, Thirty Seconds to Mars (2010), Sting, Eros Ramazzotti, Vasco Rossi (2010), Elton John, Tina Turner, Spice Girls, Laura Pausini, Take That, Francesco Guccini, The Smashing Pumpkins, Slash, Jennifer Lopez, Justin Bieber (2013, 2016), Subsonica, Black Sabbath (2014), Francesco De Gregori (2015), Zucchero Fornaciari (dal 1995 ad oggi), Foo Fighters (2015), Claudio Baglioni (dal 1993 ad oggi), i Pooh (2016), Deep Purple (2017), The Cure, Katy Perry, Demi Lovato (2018) e molti altri.\nIl basket non \u00e8 l'unica attivit\u00e0 dell'impianto, infatti la Unipol Arena \u00e8 un contenitore polivalente che ha ospitato e ospita numerosi importanti eventi: sportivi, come la Sei giorni di ciclismo, la coppa del mondo di equitazione, il superbowl supercross di motociclismo ed \u00e8 stata tappa dei tour in Italia delle stelle del Wrestling; eventi teatrali, come Notre Dame de Paris, Benigni, Proietti, Fiorello, Grillo, alcune anche con assetto teatrale per i pi\u00f9 piccoli come la Melevisione; oltre a convegni e fiere.\nIl \"restyling\" del 2008.\nNell'estate 2008 sono avvenuti lavori di \"restyling\" che hanno portato all'abbandono di un design multicolore (giallo, arancione, grigio e viola) degli interni, per muri e seggiolini bianchi e scale nere (i colori sociali della Virtus); sono stati allestiti una galleria-museo dedicata alla storia della Virtus, un nuovo parquet levigato in bianco, con le V e le stelle in trasparenza, ed un corridoio sotterraneo con grafiche bianco-nere per l'accesso al campo di gioco dagli spogliatoi. Sono anche stati installati 6 maxi-schermi a videoproiezione, di cui 2 per pubblicit\u00e0, replay e collegamenti dal corridoio sotterraneo e due per i tabelloni dei punteggi.\nNell'ottobre del 2011, l'arena cambi\u00f2 definitivamente il proprio nome in \u201cUnipol Arena\u201d.\nDalla 13\u00aa giornata di andata della stagione 2013/2014 (dicembre 2013), \u00e8 stato ripristinato l'ingresso centrale al campo per gli atleti, abbandonando il corridoio sotterraneo. Il 31 dicembre 2017 l'Unipol Arena ha ospitato l'evento Capodanno in musica, condotto da Federica Panicucci in diretta su Canale 5.\nIl 7 dicembre 2019 ha ospitato la serata finale del 62\u00ba Zecchino d'Oro trasmessa in prima serata su Rai 1 con la conduzione di Antonella Clerici e Carlo Conti.\nCentro vaccinale anticovid\nNella primavera-estate 2021 l'Unipol Arena \u00e8 stata utilizzata come centro vaccinale di contrasto alla pandemia COVID-19\nCollegamenti.\n\u00c8 servita dalla stazione Casalecchio Palasport sulla Ferrovia Casalecchio-Vignola."}
{"id": "640726", "revid": "984", "url": "https://it.wikipedia.org/wiki?curid=640726", "title": "Stephen Gunn", "text": ""}
{"id": "640727", "revid": "767487", "url": "https://it.wikipedia.org/wiki?curid=640727", "title": "L'eterna illusione", "text": "L'eterna illusione (\"You Can't Take It With You\") \u00e8 un film del 1938 diretto da Frank Capra.\nIl film \u00e8 tratto da una commedia - vincitrice del Premio Pulitzer - scritta da George S. Kaufman e Moss Hart.\nVincitore di due Oscar (per il miglior film e per la miglior regia), fu il film col maggiore incasso nell'anno 1938.\nTrama.\nLa famiglia Vanderhof-Sycamore, guidata dal nonno Martin Vanderhof, \u00e8 una famiglia bizzarra, dove ognuno \u00e8 libero di seguire le proprie aspirazioni artistiche, dai francobolli ai fuochi d'artificio, dalla drammaturgia alla danza fino alla vendita di scatole di canditi contenenti i minacciosi e oscuri messaggi d'una fantomatica setta chiamata \"La Mano Nera\".\nAlice Sycamore, nipote di Martin, si innamora di Tony Kirby, di cui \u00e8 la segretaria. Tony \u00e8 figlio di un cinico banchiere, Anthony P. Kirby, che sta cercando di comprare tutti i terreni necessari per impiantare una fabbrica di armi; e proprio Martin Vanderhof \u00e8 l'unico che si rifiuta di vendere la sua propriet\u00e0 al potente Kirby.\nLa situazione precipita quando Tony porta i propri genitori a cena a casa di Alice nella sera sbagliata. La polizia irrompe in casa Sycamore e arresta tutti i componenti della famiglia, accusandoli di disturbo della quiete pubblica a causa dell'esplosione di alcuni fuochi d'artificio.\nIl matrimonio sembra ormai impossibile, anche perch\u00e9 Alice, non volendo sposarsi senza l'approvazione dei genitori di Tony, lascia la citt\u00e0.\nLa situazione si risolve con la decisione di Tony di lasciare la banca del padre per perseguire i propri sogni, e grazie all'intervento di Martin Vanderhof, che spiega ad Anthony P. Kirby quali siano le cose fondamentali della vita e come il denaro non sia la cosa pi\u00f9 importante, perch\u00e9 non lo si pu\u00f2 portare con s\u00e9 al termine della propria esistenza (da cui il titolo originale, \"You Can't Take It With You\").\nPromozione.\nLa realizzazione dei manifesti e delle locandine promozionali, per l'Italia, fu affidata al pittore cartellonista Anselmo Ballester.\nCuriosit\u00e0.\nIl corvo che appare nel film \u00e8 interpretato da Jimmy the raven, un esemplare addestrato di corvo imperiale (qui alla sua prima esperienza cinematografica) che apparve in molti altri film nei due decenni successivi; dopo \"L'eterna illusione\", Frank Capra scrittur\u00f2 Jimmy in gran parte dei suoi film."}
{"id": "640728", "revid": "339392", "url": "https://it.wikipedia.org/wiki?curid=640728", "title": "N-Napoleon", "text": ""}
{"id": "640729", "revid": "339392", "url": "https://it.wikipedia.org/wiki?curid=640729", "title": "Io e Napoleone", "text": ""}
{"id": "640731", "revid": "106908", "url": "https://it.wikipedia.org/wiki?curid=640731", "title": "Tiro alla fune ai Giochi della II Olimpiade", "text": "Il tiro alla fune alla II Olimpiade fu rappresentato da un'unica sfida. Alla competizione presero parte soltanto due squadre: una squadra mista svedese e danese e la squadra francese del Racing Club de France. La gara unica si svolse il 16 luglio 1900 a Parigi al Bois de Boulogne."}
{"id": "640733", "revid": "2175", "url": "https://it.wikipedia.org/wiki?curid=640733", "title": "Raissa Gorbachev", "text": ""}
{"id": "640734", "revid": "767487", "url": "https://it.wikipedia.org/wiki?curid=640734", "title": "Il paradiso delle fanciulle", "text": "Il paradiso delle fanciulle (\"The Great Ziegfeld\") \u00e8 un film del 1936 diretto da Robert Z. Leonard.\nRicostruisce in maniera romanzata la vita del celebre impresario Florenz Ziegfeld che, dai suoi primi spettacoli con il culturista Eugen Sandow, diventer\u00e0 - con le sue spettacolari passerelle di magnifiche ragazze immerse in scenografie mozzafiato - il nome pi\u00f9 illustre del teatro di rivista delle notti newyorkesi. Diviso tra l'amore per la prima moglie Anna Held, quello per la seconda, Billie Burke, e quello (non sempre platonico) per le sue girls, Ziegfeld \u00e8 interpretato da William Powell. Powell riprender\u00e0 il personaggio di Ziegfeld nel film musicale del 1945 \"Ziegfeld Follies\". La parte di Anna Held fu affidata alla tedesca Luise Rainer che, con questo ruolo, vinse l'Oscar alla migliore attrice.\nIl personaggio di Audrey Dane, interpretato da Virginia Bruce, \u00e8 ispirato a quello di Lillian Lorraine, una delle pi\u00f9 famose Ziegfeld Girl.\nTrama.\nLa vita romanzesca e romanzata di Ziegfeld, l'inventore della rivista americana. Dopo un difficile inizio giunge finalmente a Broadway, dove ottiene un successo strepitoso. Ma un crollo improvviso lo conduce alla povert\u00e0. Muore, quasi dimenticato, nel 1932.\nProduzione.\nIl film fu prodotto dalla MGM e venne girato nei suoi studios, situati al 10202 di W. Washington Blvd di Culver City.\nDistribuzione.\nDistribuito dalla Metro-Goldwyn-Mayer (MGM), il film fu presentato in anteprima a Los Angeles il 22 marzo, uscendo poi nelle sale cinematografiche statunitensi l'8 aprile 1936. A New York, venne programmato all'Astor Theatre.\nIn Italia, venne presentato nell'agosto 1936 alla 4\u00aa Mostra del Cinema di Venezia dove Robert Z. Leonard fu candidato alla Coppa Mussolini. Nel 1976, Francesco Savio cur\u00f2, per la Mostra veneziana, una retrospettiva dedicata al cinema del 1936 nella quale fu inserito anche \"Il paradiso delle fanciulle\". Sulla copertina del catalogo della rassegna appare la scenografia di uno spettacolo di Ziegfeld ricostruito per il film.\nEsiste al momento una sola edizione italiana Home-Video del film, edita da DNA Srl, inclusa come Extra nel DVD del film \"FOLLIE DI ZIEGFELD\" (Ziegfeld Follies, 1946). Questa edizione non \u00e8 doppiata. Il film \u00e8 stato editato e sottotitolato in italiano con il contributo di Francesca De Santis e dello studioso di Storia del Cinema Riccardo Cusin. Questa versione \u00e8 disponibile anche in streaming su alcune piattaforme."}
{"id": "640737", "revid": "767487", "url": "https://it.wikipedia.org/wiki?curid=640737", "title": "Cavalcata (film)", "text": "Cavalcata (\"Cavalcade\") \u00e8 un film del 1933 diretto da Frank Lloyd e interpretato da Diana Wynyard e Clive Brook, basato sull'omonima opera teatrale di No\u00ebl Coward andata in scena la prima volta a Londra nel 1931.\nRicevette quattro candidature ai premi Oscar ottenendo quelli per il miglior film, miglior regista e migliore scenografia.\nTrama.\nJane e Robert Marryot, una coppia dell'alta borghesia londinese, si apprestano a brindare all'inizio del 1900 insieme ai figli Joe e Edward e ai domestici Alfred ed Ellen Bridges. Nonostante i festeggiamenti, Jane e Ellen sono preoccupate perch\u00e9 presto i loro mariti partiranno come volontari per servire nella seconda guerra boera. Dopo la partenza di Robert, Jane continua la sua vita grazie al sostegno emotivo dell'amica Margaret Harris. Mentre stanno assistendo a un'operetta a teatro, lo spettacolo viene interrotto dall'annuncio che le truppe britanniche hanno trionfato nell'assedio di Mafeking, provocando l'entusiasmo del pubblico. Robert e Alfred tornano a casa per la gioia delle loro famiglie. Robert viene nominato cavaliere per il suo servizio mentre Alfred annuncia alla moglie di aver comprato un pub a Londra e che presto lasceranno il servizio e si trasferiranno in un appartamento insieme alla figlia Fanny. Durante i festeggiamenti per il ritorno dei due uomini giunge la notizia della morte della regina Vittoria.\nPassano gli anni e le cose per i Bridges non vanno come sperato. Nel 1908 Alfred \u00e8 ormai diventato un alcolista e ci\u00f2 ha compromesso la gestione del pub e il pagamento dell'affitto dell'appartamento in cui vive con la sua famiglia. Un giorno Ellen riceve la visita di Jane e suo figlio Edward, che ora \u00e8 studente a Oxford. Ellen non dice ad Alfred della visita e cerca di nascondere a Jane i problemi che la affliggono, ma Alfred si presenta completamente ubriaco e reagisce in modo sgarbato alle gentilezze di Jane gettando via la bambola che la donna aveva portato per Fanny. La bambina scappa per strada inseguita da Alfred, che viene fatalmente investito e ucciso da un carro dei pompieri. Trascorso un anno, il 25 luglio 1909 Ellen e Fanny incontrano di nuovo la famiglia Marryot al mare, dove assistono allo storica trasvolata di Louis Bl\u00e9riot sulla Manica. Ellen spiega a Jane che lei e Fanny vivono dei proventi del pub, ora di sua propriet\u00e0. Fanny \u00e8 diventata una ballerina e cantante di talento mentre Edward ha dichiarato il suo amore alla compagna di giochi d'infanzia Edith, la figlia di Margaret Harris. Tre anni dopo, nell'aprile 1912 Edward ed Edith si sono sposati e stanno trascorrendo la luna di miele sul lussuoso transatlantico RMS Titanic, dove troveranno la morte in seguito al tragico affondamento.\nNel 1914 scoppia la prima guerra mondiale e Robert e Joe Marryot si arruolano entrambi, pensando che il conflitto finir\u00e0 entro pochi mesi. Durante un congedo, Joe torna a Londra e vede Fanny Bridges in un nightclub nel quale si esibisce. La ragazza lo riconosce e, mentre assistono dal tetto del locale a un raid aereo degli Zeppelin, tra i due nasce un legame affettivo. Joe sopravvive ai successivi quattro anni di guerra e trascorre la maggior parte del tempo libero con lei, all'insaputa dei suoi genitori, ma quando le propone di sposarlo Fanny appare esitante a causa delle loro differenti classi sociali. Subito dopo l'annuncio dell'armistizio Ellen scopre la storia d'amore tra i due ragazzi e la rivela a Jane che ne rimane sorpresa. Lo stesso giorno Jane riceve un telegramma che la informa che Joe \u00e8 stato ucciso in battaglia. Affranta dal dolore, la donna attraversa tristemente le celebrazioni dell'armistizio a Trafalgar Square.\nNegli anni successivi il mondo continua a cambiare. La vita quotidiana diventa ancora pi\u00f9 caotica ma alcuni sostengono che l'umanit\u00e0 lavori per la pace. Ormai anziani, alle soglie del 1933 Jane e Robert mantengono la loro tradizione di celebrare il nuovo anno con un brindisi al futuro. Nella strada sottostante, la gente festeggia cantando \"Auld Lang Syne\" che annuncia il nuovo anno.\nProduzione.\nPer la cessione dei diritti cinematografici dell'opera e dei brani protetti da copyright No\u00ebl Coward ricevette dalla Fox Film Corporation 100.000 dollari, una delle cifre pi\u00f9 alte pagate per una propriet\u00e0 letteraria in quel momento. Il regista Frank Borzage inizi\u00f2 i preparativi per dirigere il film nel marzo 1932, dopo aver completato \"Young America\" con Spencer Tracy, e pianific\u00f2 di lavorare direttamente con Coward. Nella sua autobiografia, il commediografo ha affermato di aver incontrato i funzionari della Fox a Hollywood ma di non essere stato coinvolto nella produzione. La Fox invi\u00f2 Borzage a Londra con il suo assistente e una troupe per filmare l'opera teatrale.\nIl film avrebbe dovuto essere prodotto da Al Rockett, ma il capo della produzione Winfield Sheehan, rientrato agli studios dopo un periodo di assenza, prese il suo posto e decise di puntare su un regista di origine britannica. Frank Borzage, il cui contratto con la Fox era stato sospeso il 20 giugno 1932 in modo che potesse dirigere \"Addio alle armi\" con la Paramount e \"Segreti\" con la Mary Pickford Company, fu quindi sostituito da Frank Lloyd. Per scrivere la sceneggiatura venne chiamato dall'Inghilterra il commediografo Reginald Berkeley, ex ufficiale della Rifle Brigade durante la prima guerra mondiale e membro del Parlamento, che lavor\u00f2 a partire dall'adattamento gi\u00e0 scritto da Sonya Levien e S. N. Behrman.\nIl 1\u00ba luglio Winfield Sheehan scrisse un promemoria di dodici pagine per Lloyd e Berkeley in cui forn\u00ec la sua analisi dell'opera ed espose ci\u00f2 che aveva pianificato di cambiare per la versione cinematografica: \u00abIl tono basso alla fine dello spettacolo teatrale sarebbe dannoso per il film. Lasciate che la fine giunga con lo spirito che si innalza, con fede e speranza e con un'ultima nota spirituale di felicit\u00e0. Vedo raggi di luce negli effetti fotografici, un risveglio e un'ascensione come nei capolavori biblici illustrati nell'Ascensione di nostro Signore\u00bb. Il produttore scrisse anche che i dialoghi avrebbero dovuto essere \u00abin un linguaggio semplice e comprensibile a tutti, dai 12 ai 75 anni di et\u00e0. Tagliate i dialoghi in modo che ogni battuta sia in tema con la storia o faccia ridere. Meno dialoghi ci sono meglio \u00e8, ma non dobbiamo perdere nessun punto importante dell'opera\u00bb.\nInfine, Sheenan scrisse che il film avrebbe dovuto essere non solo la storia dell'Inghilterra ma del mondo durante gli anni rappresentati: \u00abPossiamo diffondere in modo conciso la sua importanza con un sapore internazionale per renderlo un'epopea mondiale? Se riusciamo a far sentire al pubblico che il mondo \u00e8 un buon posto in cui vivere, che c'\u00e8 felicit\u00e0 e conforto spirituale e un sentimento nel cuore della contentezza e della pace della mente per andare avanti con coraggio e con fede, allora abbiamo realizzato il nostro tema drammatico. Quando gli spettatori lasceranno il cinema dovranno avere un sentimento di coraggio e fede per vedere la stella della speranza e la decisione, come risultato di ci\u00f2 a cui hanno assistito, di essere coraggiosi, onesti, di buon umore e di buon cuore, con la fiducia che esiste un aldil\u00e0, un Essere Supremo e una ricompensa di felicit\u00e0 in futuro\u00bb.\nIl 19 luglio 1932 la Motion Picture Association of America esamin\u00f2 l'opera che Borzage aveva filmato a Londra e la sceneggiatura finale alla presenza di Sheehan, Lloyd, Berkeley e del direttore di produzione Sol M. Wurtzel. Il 24 settembre, i funzionari della MPAA scrissero a Sheehan lodando la sceneggiatura ma offrendo anche i seguenti suggerimenti: 1) non era opportuno per il personaggio di Jane partecipare alle celebrazioni successive all'assedio di Mafeking; 2) non doveva essere posta troppa enfasi sul ruolo svolto dai soldati americani nella prima guerra mondiale, a causa di un certo risentimento in Inghilterra per il ritardo dell'entrata americana e per il merito presunto che l'America avesse vinto la guerra; 3) le scene finali del crollo virtuale del mondo non avrebbero dovuto includere le attivit\u00e0 di gangster, poich\u00e9 l'Inghilterra non era afflitta da questo problema; 4) parole come \"Signore\", \"inferno\" e \"maledizione\" avrebbero dovuto essere eliminate perch\u00e9 il Codice Hays non avrebbe lasciato scappatoie al riguardo. Lo studio accolse i suggerimenti, tranne l'ultimo. Frank Lloyd inform\u00f2 l'ufficio di William Harrison Hays che non avrebbe potuto eliminare le espressioni incriminate senza gravi danni al film e che effettuare nuove riprese era impossibile perch\u00e9 l'attore coinvolto era gi\u00e0 tornato in Inghilterra.\nCast.\nIl direttore dei dialoghi George Hadden si rec\u00f2 in Inghilterra per selezionare il cast. Tre delle attrici gi\u00e0 presenti nella produzione teatrale, Una O'Connor, Irene Brown e Merle Tottenham, ripresero gli stessi ruoli nel film, mentre a Binnie Barnes non piacque il modo in cui la parte di Fanny Bridges era stata modificata e rifiut\u00f2 di partecipare, venendo sostituita da Ursula Jeans.\nLa parte di Jane Marryot venne assegnata a Diana Wynyard, nota sino ad allora come attrice teatrale, dopo che era stata presa in considerazione l'attrice austriaca Elissa Landi, sotto contratto con la Fox.\nOltre ad una giovane Betty Grable (la ragazza bionda sulla carrozza), tra i numerosi attori non accreditati figurano il futuro regista e montatore statunitense Robert Parrish (un boy scout) e noti interpreti teatrali britannici come Lionel Belmore (zio George), Mary Forbes (la Duchessa di Churt), Tom Ricketts (un cameriere) e David Torrence (l'uomo alla conferenza per il disarmo).\nRiprese.\nIl film fu girato dai primi di ottobre al 29 novembre 1932 negli studi Fox Movietone di Westwood in California, dove furono ricreati numerosi luoghi di riferimento londinesi e britannici tra cui i Kensington Gardens, Trafalgar Square, la Victoria Station, il Gaiety Theatre, il porto di Tilbury e la spiaggia di Margate. La Mason Opera House di Los Angeles venne utilizzata per filmare le scene dell'operetta e altre sequenze furono girate al Rancho Sausal Redondo, sempre a Los Angeles.\nColonna sonora.\nOltre ad alcune composizioni originali di No\u00ebl Coward (\"Girls of the C.I.V.\", \"Mirabelle\", \"Twentieth Century Blues\", \"Lover of My Dreams\"), nel film furono utilizzati pi\u00f9 di cinquanta ballate, inni e brani popolari relativi ai vari periodi rappresentati. Tra questi: \"Auld Lang Syne\" di Robert Burns, \"When Johnny Comes Marching Home\" di Louis Lambert, \"I Do Like to Be Beside the Seaside\" di John H. Glover-Kind e \"It's a Long, Long Way to Tipperary\" di Jack Judge.\nDistribuzione.\n\"Cavalcata\" fu proiettato in anteprima il 5 gennaio 1933 al Gaiety Theatre di New York e fu distribuito in Canada dal successivo 12 febbraio e negli Stati Uniti dal 15 aprile.\nDopo l'uscita del film, Winfield Sheehan ricevette un telegramma in cui No\u00ebl Coward espresse il suo entusiasmo per l'adattamento della sua opera: \u00abHo appena visto \"Cavalcata\" e sono profondamente in debito con te. Posso sinceramente dire che il film ha superato le mie pi\u00f9 grandi speranze... La storia \u00e8 stata diretta, adattata e interpretata con un'adesione cos\u00ec sensibile al testo e allo spirito della mia opera che sono doppiamente entusiasta della risposta sia della stampa che del pubblico al tuo brillante risultato. Ti prego di accettare i miei pi\u00f9 sentiti ringraziamenti e congratulazioni\u00bb.\nEdizioni home video.\nIl film \u00e8 stato distribuito nel 1993 in VHS e nel 2013 \u00e8 uscito in doppia versione DVD/Blu-ray, con il commento dello storico del cinema Richard Schickel.\nAccoglienza.\nIncassi.\nIl film incass\u00f2 complessivamente 3,5 milioni di dollari, a fronte di un costo di produzione di 1,3 milioni, risultando il secondo film sonoro di maggior successo fino a quel momento.\nCritica.\nIl sito \"Rotten Tomatoes\" riporta il 64% di recensioni professionali con giudizio positivo e il seguente consenso critico: \u00abSebbene recitato in modo solido e piacevole da guardare, \"Cavalcata\" manca di coesione e sacrifica la vera emozione per la sdolcinatezza\u00bb.\nAlla sua uscita, \"Cavalcata\" ottenne ottime recensioni da parte della critica. La rivista \"Variety\" lo defin\u00ec \u00abun film grande, coraggioso e bellissimo... potente e coinvolgente\u00bb ed elogi\u00f2 le ottime interpretazioni di tutto il cast, in particolare quelle di Diana Wynyard, Clive Brook, Frank Lawton e Herbert Mundin. Anche il critico Mordaunt Hall sottoline\u00f2 sul \"New York Times\" la prova di Clive Brook, Diana Wynyard e Frank Lawton e defin\u00ec il film \"emozionante\" e \"imponente\". \u00abL'atmosfera di Londra e di altri luoghi\u00bb, scrisse nella recensione, \u00ab\u00e8 stata riprodotta in modo magistrale... In tutte le sue scene c'\u00e8 una meticolosa attenzione per i dettagli, non solo nelle ambientazioni, tra cui quella di Trafalgar Square durante i festeggiamenti dell'armistizio, ma anche nella selezione degli attori. Si dispiega con un gusto e una misura cos\u00ec notevoli che molti si commuoveranno dopo aver assistito a questa produzione\u00bb. \"The Hollywood Reporter\" parl\u00f2 di \u00abun eccellente e brillante documento sulla follia e sul conseguente declino della civilt\u00e0 attraverso le tragedie della guerra. \u00c8 reso umano e avvincente in virt\u00f9 della squisita e quasi perfetta interpretazione di Diana Wynyard\u00bb. Oltre alle performance degli attori, la recensione sottoline\u00f2 la regia di Frank Lloyd, la fotografia di John F. Seitz e il lavoro del truccatore Charles Dudley (\u00abqualcosa da consigliare ad altri studios\u00bb).\nAltri media.\nIl 5 ottobre 1955 la CBS trasmise una riduzione televisiva di un'ora di \"Cavalcata\" come primo episodio della serie antologica \"The 20th Century-Fox Hour\", con Michael Wilding e Merle Oberon nei ruoli di Robert e Jane Marryot."}
{"id": "640745", "revid": "124712054", "url": "https://it.wikipedia.org/wiki?curid=640745", "title": "Stefano Di Marino", "text": "Biografia.\nLaureato in giurisprudenza, decise per\u00f2 di seguire la sua passione per la letteratura thriller, il noir metropolitano d'azione e l'horror.\nNel 1989 entr\u00f2 a far parte della redazione della rivista fantascientifica \"Urania\". Nel 1993 inizi\u00f2 a lavorare come traduttore, sceneggiatore di fumetti, autore. Dal 2002 al 2007 fu consulente sui generi thriller e avventuroso per la casa editrice Longanesi. In seguito dedic\u00f2 tutta la sua attivit\u00e0 alla scrittura creativa. Nel 2008 partecip\u00f2 al volume \"History &amp; Mystery\" della Piemme con il racconto \"Il Labirinto di Lucrezia\"; nel mese di marzo inizi\u00f2 la sua collaborazione con la collana \"Il Giallo Mondadori Presenta\" della Arnoldo Mondadori Editore con \"Un uomo da abbattere\", primo romanzo della trilogia \"Montecristo\".\nCollabor\u00f2 con la rivista on-line Thriller magazine, con il Blog di \"Segretissimo\" e con l'associazione Milanonera Eventi. Scrisse per \"Writers Magazine Italia\", \"Thriller Magazine\", \"Sherlock Magazine\", \"Milanonera Mag\", \"Liberi Discrivere Thiller Pages\" e \"Altrisogni\". Nella sua pagina nel social network Facebook teneva regolarmente una rubrica intitolata \"Colpo in canna\", in cui promuoveva e discuteva di autori e narrativa di genere. Svolse un'intensa attivit\u00e0 di promozione e presentazione del suo lavoro e di quello di colleghi italiani. Diresse corsi di scrittura in vari centri culturali. Fu ideatore e curatore della rivista digitale \"Action\".\nScrisse i suoi romanzi sia come Stefano (a volte Steve) Di Marino sia usando vari pseudonimi, tra cui Stephen Gunn, Xavier LeNormand, Frederick Kaman, Etienne Valmont, Jordan Wong Lee, Alex Krusemark e Gilbert Oury. Era maestro di Thai boxe, Kickboxing, Savate e Taiji; alla passione per le arti marziali dedic\u00f2 anche vari saggi e manuali.\n\u00c8 morto suicida lanciandosi da una finestra della sua abitazione di Milano il 6 agosto 2021, sembra a causa della depressione seguita alla recente scomparsa del padre.\nOpere.\nSerie Il Professionista.\nScritti con lo pseudonimo di Stephen Gunn\nSerie \"Vlad\".\nScritti con lo pseudonimo di Xavier LeNormand\nSerie \"Jasmine, La Regina dei Gitani\".\nScritti con lo pseudonimo di Etienne Valmont\nSerie \"Julius Colleoni, Agente di Ventura\".\nScritti con lo pseudonimo di Frederick Kaman\nSerie Bas Salieri.\nPubblicati col nome Stefano Di Marino\nRomanzi vari.\nScritti come Stefano (Steve) Di Marino\nRomanzi in formato eBook.\nI seguenti titoli sono stati editi anche in formato cartaceo.\nTraduzioni.\nDato l'alto numero di libri tradotti, si riportano di seguito solo alcuni titoli. Per un elenco pi\u00f9 esaustivo, si rimanda al catalogo Vegetti e altri."}
{"id": "640746", "revid": "984", "url": "https://it.wikipedia.org/wiki?curid=640746", "title": "Jordan Wong Lee", "text": ""}
{"id": "640748", "revid": "767487", "url": "https://it.wikipedia.org/wiki?curid=640748", "title": "All'ovest niente di nuovo", "text": "All'ovest niente di nuovo (\"All Quiet on the Western Front\") \u00e8 un film del 1930 diretto da Lewis Milestone.\nAnalisi.\nTratto dal romanzo di Erich Maria Remarque \"Niente di nuovo sul fronte occidentale\" (1928), \u00e8 considerato universalmente come un classico dell'antimilitarismo. Nel 1979 ne venne realizzato un remake per la TV intitolato \"Niente di nuovo sul fronte occidentale\" e diretto da Delbert Mann.\nTrama.\n1916. In un piccolo villaggio tedesco, il professore di liceo \"Kantorek\" esalta gli ideali bellici e patriottici e convince i propri allievi ad arruolarsi (tranne un giovane chiamato \"Giuseppe Behn\", che verr\u00e0 successivamente persuaso dai suoi compagni), ma il loro entusiasmo scema immediatamente all'eseguire, durante l'addestramento, gli ordini del sottufficiale \"Himmelstoss\", che con i suoi modi ed il carattere austero educher\u00e0 i ragazzi alla vera realt\u00e0 del fronte, ben diversa dalla retorica del professore.I soldati vengono poi assegnati ad un'unit\u00e0 di veterani, che nei loro confronti si sentono superiori e sono meno accomodanti; questi, senza cibo da due giorni, ridacchiano con un po' di malizia quando i \"pulcini\" chiedono loro qualcosa da mangiare. Fortunatamente, hanno dalla loro parte un soldato particolarmente abile nel trovare cibarie, chiamato \"Stanislaw Katczinsky.\"\nLe reclute sono infine inviate in un camion a svolgere una missione durante la notte, ma i nemici tendono loro un'imboscata bombardando improvvisamente la zona e suscitando panico tra le file combattenti; Behn, accecato da un colpo d'artiglieria e noncurante del pericolo per il dolore, grida esponendosi ai nemici e cos\u00ec viene colpito.Tutti, nascosti nelle trincee, guardano impotenti la scena tranne il soldato \"Franz Kemmerich\" che, legato dall'amicizia con lui, corre subito a riportarlo fra loro ignorando gli ammonimenti di Katczinsky; quest'ultimo, facendogli notare che il suo compagno \u00e8 ora un cadavere, rimprovera severamente la stupidit\u00e0 dell'atto d'imprudenza da lui commesso.Di mattina arriva nuovamente il camion a riportare in salvo l'unit\u00e0, di cui la maggior parte dei soldati \u00e8 sopravvissuta.\nRitornati ai bunker presso i posti di combattimento, i soldati, martellati dalla fame e dagli interminabili ed assordanti colpi di artiglieria nemica, sebbene provino a svagarsi giocando a carte incominciano ad andare in escandescenze: Kemmerich perde il controllo, ed uscendo dalla sua postazione viene gravemente ferito.Ad un certo punto i militi raggiungono le trincee in cui fronteggeranno un attacco francese tanto sanguinoso quanto inutile, ed eseguiranno una manovra di contrattacco. \nCombattuta questa battaglia, i soldati ritornano per mangiare qualcosa ma il cuoco della compagnia si rifiuta di dar loro cibo finch\u00e9 non arrivi la seconda compagnia al completo. I soldati spiegano al cuoco che dei 150 commilitoni presenti soltanto 80 sopravvissero al tremendo scontro, e questi accetta allora di distribuire tutte le razioni che aveva cucinato.\nDopodich\u00e9, gravitando i loro pensieri sul medesimo argomento, iniziano una discussione semi-seria sulle reali cause di una guerra tanto spaventosa; Katczinsky, il pi\u00f9 ragionevole e sarcastico, propone ai re, ai diversi ministri ed ai generali di non mandare tutti a combattere un conflitto per il loro esclusivo tornaconto, ma di andare in mutande a bastonarsi l'un l'altro stabilendo il vincitore in base alla forza.Alla fine, decidono di andare in gruppo a visitare Kemmerich, cui \u00e8 stata amputata la gamba e che \u00e8 in gravi condizioni e prossimo a morire: l'amico \"M\u00fcller\" gli chiede di avere i suoi stivali, che alla fine riuscir\u00e0 ad ottenere; \"B\u00e4umer\" fa invece compagnia al morente fino al momento in cui spira, cercando inutilmente di rasserenarlo.\nIn una sequenza dalla profonda componente simbolica, M\u00fcller ed altri soldati perdono la vita in successione, dei quali vengono mostrati i famosi stivali \"ereditati\" da Kemmerich.\nUn giorno i fanti attaccano le linee nemiche in un cimitero e B\u00e4umer uccide un soldato nemico. Intrappolato in una trincea, Paolo resta un'intera notte in compagnia del cadavere del giovane francese; in un accorato \"dialogo\" arriva a chiedergli scusa e gli promette di scrivere alla vedova. Pi\u00f9 tardi, per\u00f2, appena si presenta l'occasione dimentica il francese ed esce fuori dal nascondiglio. \nQuando Paolo viene ferito ed ottiene una licenza, ne approfitta per tornare al paese e, chiamato dall'anziano insegnante a testimoniare di fronte agli studenti l'eroismo della retorica ufficiale, svolge una dura requisitoria contro gli orrori della guerra.Gli studenti, per\u00f2, non lo capiscono e lo trattano come un traditore. Paolo, disgustato da una societ\u00e0 in cui non trova alcuna comprensione, preferisce tornare al fronte dove assiste alla morte di Katczinsky, ucciso da una bomba sganciata da un biplano. In un'apparentemente tranquilla giornata di pausa militare del 1918, poco prima dell'armistizio, il giovane alza la testa incuriosito dalla trincea, per osservare e con una mano tentare di catturare una farfalla, ma questo gesto gli coster\u00e0 la vita, freddato da un cecchino francese.\nIl film termina con un sottofondo d'immagine relativa a un cimitero.\nProduzione.\nLe riprese del film iniziarono l'11 novembre 1929 e continuarono fino al marzo 1930. Prodotto dall'Universal Pictures, il film cost\u00f2 1.448.864 dollari.\nLa lavorazione del film cost\u00f2 la vita ad un uomo, la distruzione di trentacinque set, dieci tonnellate di polvere da sparo, sei tonnellate di dinamite e seimila bombe.\nNel corso delle riprese diversi veterani dell'esercito tedesco, che vivevano negli Stati Uniti, furono chiamati come consulenti tecnici e comparse.\nDistribuzione.\nIn Italia la censura fascista blocc\u00f2 sia il film che il libro di Remarque da cui \u00e8 tratto. In seguito il libro venne editato dalla Mondadori, ma il film, doppiato in italiano dalla Universal nel 1950, venne pi\u00f9 volte respinto dalle commissioni di revisione. Venne approvato alla circolazione cinematografica solo nel settembre 1955 e distribuito nel marzo 1956.\nLa sua uscita nelle sale cinematografiche tedesche suscit\u00f2 la reazione degli esponenti del partito nazista, che cercarono di bloccarne la visione, arrivando a lanciare topi in platea durante l'anteprima a Berlino.\nNel DVD italiano il film \u00e8 presente con un nuovo doppiaggio.\nAccoglienza.\nIncassi.\nIl film ricav\u00f2 dai soli noleggi statunitensi 3.000.000 di dollari.\nRiconoscimenti.\nNel 1990 \u00e8 stato scelto per la conservazione nel National Film Registry della Biblioteca del Congresso degli Stati Uniti.\nNel 1998 l'American Film Institute l'ha inserito al cinquantaquattresimo posto della classifica dei cento migliori film statunitensi di tutti i tempi.\nNel 2008 l'ha inserito al settimo posto della classifica dei dieci migliori film epici.\nCuriosit\u00e0.\nNella scena finale la mano che protende verso la farfalla non \u00e8 quella del protagonista interpretato da Lew Ayres ma del regista stesso Lewis Milestone."}
{"id": "640749", "revid": "62004", "url": "https://it.wikipedia.org/wiki?curid=640749", "title": "Divers Alert Network", "text": "Il Divers Alert Network o DAN \u00e8 una fondazione senza fini di lucro che assiste i subacquei in difficolt\u00e0 tramite una rete internazionale di centrali d'allarme e di soccorso e conduce ricerche scientifiche relative all'attivit\u00e0 subacquea.\nStoria.\nDAN America nacque nel 1983 negli Stati Uniti d'America al Duke University Medical Center - prima conosciuto come Diving Accident Network \u2013 sotto la guida del prof. Peter Bennett, per poi espandersi a livello internazionale, su iniziativa di vari medici e docenti universitari che si erano resi conto della necessit\u00e0 di approntare strutture mediche specifiche per la cura delle emergenze in cui i sub potevano incorrere. Fondato in Italia ed in Europa nel 1983 come International Diving Assistance (IDA) dal dr. Alessandro Marroni, DAN Europe \u00e8 stato il primo servizio di assistenza per le emergenze subacquee, attivo 24h/24 e strutturato come organizzazione senza scopo di lucro, ad offrire fin dall'inizio delle formule assicurative specifiche.\nNel 1984, il dr. Des Gorman e il dr. Fred Gilligan hanno dato inizio, in Australia, al Diver Emergency Service (DES).\nNel 1987, in Giappone, \u00e8 stato creato il Civil Alert Network (CAN) per assistere le emergenze subacquee, sotto la guida del prof. Yoshihiro Mano, della Tokyo Medical School University.\nLe quattro organizzazioni, pur individualmente e non ancora in collaborazione, miravano a dare servizi simili di hotline per le emergenze subacquee, attiva 24h/24, e di consulenza medica continua per le questioni non urgenti. In caso di incidente subacqueo, specialisti in medicina iperbarica e subacquea sarebbero stati pronti ad assistere l'infortunato e consultarsi con il personale dei servizi di emergenza locali, per coordinare l'evacuazione medica e il trattamento, garantendo la miglior cura possibile. C'erano anche altri obiettivi perseguiti quasi analogamente dalle quattro organizzazioni, con risultati sorprendentemente simili, come la raccolta sistematica dei dati legati agli incidenti subacquei per l'elaborazione periodica di report statistici.\nNegli anni si faceva sempre pi\u00f9 chiara la necessit\u00e0 di un'organizzazione internazionale, che assistesse i subacquei in qualsiasi parte del mondo si immergessero. Cos\u00ec, durante un meeting all'Headquarters del DAN America, Durham, N.C., Stati Uniti, nel 1991, ha avuto inizio il processo di formazione dell'International DAN (IDAN). Le quattro organizzazioni preesistenti hanno deciso di adottare il nome comune DAN, acronimo di Divers Alert Network, dando origine a DAN Europe, DAN Australia e DAN Japan, componenti dell'IDAN, insieme al DAN America. Il DAN Southern Africa si \u00e8 unito agli altri nel 1996.\nIl DAN opera tramite un network internazionale di centrali d'allarme specializzate per l'attivit\u00e0 subacquea. Il personale medico \u00e8 formato appositamente per soccorrere i subacquei in difficolt\u00e0 e si appoggia ad una rete di specialisti in medicina iperbarica. La gestione dell'emergenza e le procedure di raccolta dati sono standardizzate a livello di International DAN (IDAN). Una lista di oltre 500 centri iperbarici \u00e8 tenuta sotto costante controllo e aggiornamento dall'IDAN in tutto il mondo.\nLe cinque principali centrali d'allarme attive 24h/24, 7 giorni su 7, sono in:\nNel territorio gestito dal DAN Europe, \u00e8 attiva una rete di centrali d'allarme regionali, a seconda delle aree linguistiche, sotto il controllo di medici specialisti che lavorano in coordinazione con la Hotline del DAN Europe ed il Network dell'IDAN.\nPer garantire sempre il miglior servizio di assistenza, soprattutto nelle zone remote ed isolate, il DAN si appoggia a diversi servizi di assistenza medica e recupero internazionali. In questo modo DAN assicura ai suoi iscritti, in ogni circostanza, non solo il miglior trattamento medico-iperbarico possibile, ma anche un adeguato recupero ed eventuale rimpatrio per le emergenze mediche.\nDAN conduce studi e ricerche per rendere l'attivit\u00e0 subacquea sempre pi\u00f9 sicura:\nProcedura d'attivazione.\nQuando le centrali d'allarme del DAN Europe ricevono una richiesta di soccorso, ecco cosa succede:\n1. La Centrale Nazionale \u00e8 contattata (se esistente), quando il subacqueo \u00e8 nel suo paese d'origine; il caso \u00e8 gestito localmente seguendo il protocollo DAN Europe standard.\n2. Quando il subacqueo \u00e8 all'estero viene contattata la Hotline Centrale del DAN Europe.\n3. Un subacqueo che chiama dall'estero \u00e8 immediatamente messo in contatto, via conferenza telefonica, se possibile, con un medico specialista DAN della stessa lingua/nazione, cos\u00ec da evitare le difficolt\u00e0 linguistiche e mettere il paziente a proprio agio.\n4. In questi casi, se l'incidente avviene in un'area dove \u00e8 presente una Centrale DAN Nazionale, spetter\u00e0 ad essa gestire il caso in collaborazione con la Hotline Centrale del DAN Europe e lo specialista della Centrale Nazionale.\n5. Nei casi in cui l'incidente avviene in paesi dove non \u00e8 presente una Centrale Nazionale, l'emergenza \u00e8 gestita direttamente dalla Hotline Centrale del DAN Europe.\nViene inoltre fornita consulenza per tutto quanto riguarda la medicina subacquea, la ricerca e l'aggiornamento sanitario. Viene poi distribuito agli associati una pubblicazione periodica informativa con tutti gli ultimi studi e ricerche e relazioni e rapporti di incidenti subacquei, terapie prestate e relativi consigli di prevenzione e metodologie di eventuale intervento. Viene fornita una serie di servizi assicurativi a tutta copertura per tutte le attivit\u00e0 subacquee sportive e professionali, comprese spese mediche e trasporti di emergenza. Per istruttori e guide viene inoltre assicurata la copertura per responsabilit\u00e0 civile contro terzi e assistenza legale in caso di controversie legate ai servizi forniti."}
{"id": "640750", "revid": "1305772", "url": "https://it.wikipedia.org/wiki?curid=640750", "title": "DAN", "text": ""}
{"id": "640751", "revid": "767487", "url": "https://it.wikipedia.org/wiki?curid=640751", "title": "La canzone di Broadway", "text": "La canzone di Broadway (\"The Broadway Melody\") \u00e8 un film musicale del 1929 diretto da Harry Beaumont. Fu il primo film sonoro a vincere un Oscar come miglior film. \u00c8 stato uno dei primi musical ad usare una sequenza in Technicolor, iniziando la tendenza al colore che sar\u00e0 utilizzato in un turbinio di musical tra il 1929-1930. Oggi la sequenza a colori \u00e8 considerata persa; rimane solo una copia in bianco e nero della pellicola completa.\n\"La canzone di Broadway\" \u00e8 stato il primo musical della MGM e, a Hollywood, \u00e8 stato il primo film ad essere completamente sonoro (all-talking). La sceneggiatura si deve a Norman Houston e a James Gleason, basata sul soggetto di Edmund Goulding. La musica originale \u00e8 di Nacio Herb Brown (parole di Arthur Freed), compresa la famosa canzone \"You Were Meant For Me\". Bessie Love ottenne per la sua performance naturale e misurata, assai lontana dall'enfasi della pantomima muta fino ad allora predominante, la candidatura all'Oscar come migliore attrice.\nLa trama narra le storie d'amore di star della commedia musicale che si svolgono nel frastuono del backstage di una rivista di Broadway.\nFu il film col maggiore incasso nell'anno 1929.\nTrama.\nQueeney e Hank sono due sorelle ballerine di vaudeville, giunte a New York per trovare la loro grande occasione a Broadway. In citt\u00e0 conoscono solo il loro zio Jed; ed Eddie Kearns, un uomo brillante, autore di canzoni e performer. Eddie \u00e8 il fidanzato della sorella maggiore Hank, ma appena rivede la piccola Queeney ne resta folgorato: se la ricordava bambina, ma ora che \u00e8 cresciuta. Il giovane prospetta alle sorelle la possibilit\u00e0 di una scrittura nel suo prossimo spettacolo e loro ne sono entusiaste. Le porta sul set e organizza per loro un provino, ma un'invidiosa ballerina sabota il piano e rovina tutto. Per fortuna la giovane e intraprendente Queeney rimedia, esercitando il suo fascino presso l'impresario Zanfield. Eddie intanto si sta innamorando della ragazza.\nLa sera del debutto, le due sorelle sono nervose, ma alla fine, nonostante qualche intoppo, tutto va bene. Queeney fa colpo su un ricco uomo d'affari, Jack Warriner, che inizia a corteggiarla. Ma anche Eddie non molla la presa e canta alla giovane ragazza la canzone \"You Were Meant For Me\".\nWarriner invita Queeney, per festeggiarne il compleanno, ad una serata danzante. Le regala un bracciale di diamanti e la fa ballare tutta la sera sulla musica delle canzoni composte da Eddie. La ragazza sembra felice di queste attenzioni, ma la sorella capisce che dietro l'apparenza, c'\u00e8 ben altro. Queeney \u00e8 in realt\u00e0 innamorata di Eddie, ma cerca di dimenticarlo per non portarlo via alla sorella. Questa cerca di dissuaderla dal fingere, agli altri e a s\u00e9 stessa. Ma Queeney \u00e8 determinata. Anche quando Eddie si dichiara a lei apertamente, Queeney - che pure non nasconde la sua attrazione per lui - gli dice che non pu\u00f2 amarlo, per via della sorella.\nAlla fine \u00e8 proprio Hank a scuotere Eddie, a convincerlo a lottare per Queeney, per persuaderla a mollare Warriner e a tornare da lui. \u00c8 una scelta molto dolorosa per lei; ma \u00e8 un sacrificio necessario per la felicit\u00e0 della sorella.\nEddie va da Warriner, per strappargli Queeney; ma quello lo malmena. Ci\u00f2 per\u00f2 basta a far uscire Queeney dalla finzione: lascia il riccone, restituendogli i regali; e abbraccia il suo amato.\nI due si sposano; lasciando Hank sola, ma in fin dei conti felice per aver fatto la cosa giusta. Quenney ha qualche rimorso, pensando alla sorella; ma Eddie la consola.\nProduzione.\nFu prodotto dalla Metro-Goldwyn-Mayer con un budget stimato di 379.000 dollari negli studi della compagnia al 10202 di W. Washington Blvd., a Culver City.\nDel film fu realizzata anche una versione muta, poich\u00e9, a quei tempi, non vi erano ancora molte sale cinematografiche con le apparecchiature audio adatte ai film sonori. Nella versione originale, il film presentava la sequenza musicale \"The Wedding of the Painted Dool\" in Technicolor a due colori (rosso e verde). Il colore sarebbe presto finito per essere associato con il genere del musical e ad altri numerosi film che uscirono tra il 1929 e il 1930, i quali possedevano delle sequenze a colori o erano interamente filmate a colori.\nNumeri Musicali.\nLe coreografie dei numeri musicali si devono a George Cunningham che, nei titoli, non venne accreditato.\nDistribuzione.\nDistribuito dalla Metro-Goldwyn-Mayer, il film fu presentato in prima a Los Angeles il 1\u00ba febbraio 1929. Alla premi\u00e8re californiana, segu\u00ec la presentazione della pellicola sulla costa orientale, che si tenne a New York l'8 febbraio. Il film fu distribuito in tutto il mondo: nei Paesi Bassi, usc\u00ec il 10 maggio 1929, in Argentina il 29 agosto 1929, in Finlandia il 7 ottobre 1929. Nel 1930, venne presentato anche in Danimarca (22 aprile) e in Portogallo (23 ottobre).\nAccoglienza.\nIl film ha avuto un successo notevole. \u00c8 stato il film che ha incassato di pi\u00f9 nel 1929, vincendo anche l'Oscar al miglior film. Storicamente, \u00e8 spesso considerato il primo esempio completo del musical di Hollywood. Tuttavia, \u00e8 stato sin da allora considerato come un film debole poich\u00e9 eccessivamente melodrammatico. Gi\u00e0 nel 1929, gli stereotipi del backstage e dello show-bisness erano considerati poco innovativi. Molti ritengono che il motivo principale per il suo successo agli Oscar fu dovuto al fatto che le altre pellicole con cui gareggiava fossero ugualmente di poco effetto. Filmsite.org descrive l'Oscar 1929 come segue: \"Il film nominati per i premi di quest'anno sono stati alcuni dei film pi\u00f9 deboli nella storia del cinema americano, riflettendo il caos della transizione dal cinema muto al cinema sonoro\".\nLa pellicola gioca un ruolo importante nel film \"Cantando sotto la pioggia\", che ne riprende la musica, tra cui la canzone \"You were ment for me\". Anche \"The Dogway Melody\" ha anche molte scene basate su \"La canzone di Broadway\".\nI manifesti che pubblicizzavano il film come \"All talking, all singing, all dancing\" hanno dato origine all'idioma inglese \"all singing, all dancing\", che significa \"pieno di vitalit\u00e0\".\nEdizioni Home Video.\nDal 2021 \u00e8 disponibile un dvd prodotto da DNA Srl, in versione originale con sottotitoli in italiano. Questa edizione, che \u00e8 stata editata con il contributo dello studioso di Storia del Cinema Riccardo Cusin, \u00e8 disponibile anche in streaming su alcune piattaforme. Il dvd contiene, come extra, il corto (in versione originale) \u201cTHE DOGWAY MELODY\u201d (1930), una parodia de \u201cLa canzone di Broadway\u201d interpretata da soli cani, un\u2019esibizione di Van &amp; Schenck, due famosi Entertainers americani degli anni '10 e '20 e una galleria di Trailers della serie \u201cBroadway Melody\u201d."}
{"id": "640754", "revid": "93556", "url": "https://it.wikipedia.org/wiki?curid=640754", "title": "Peter M\u00fcller (sciatore)", "text": "\u00c8 stato uno dei pi\u00f9 grandi interpreti della discesa libera nella storia dello sci alpino, secondo solo a Franz Klammer per numero di vittorie nella specialit\u00e0 in Coppa del Mondo. Campione del mondo a Crans-Montana 1987, nel suo palmar\u00e8s vanta, tra l'altro, due medaglie olimpiche, tre iridate e due Coppe del Mondo di specialit\u00e0.\nBiografia.\nStagioni 1977-1979.\nM\u00fcller, nato ad Adliswil, ottenne il suo primo risultato di rilievo in Coppa del Mondo il 15 gennaio 1977 giungendo 10\u00ba in discesa libera sulla celebre Streif di Kitzb\u00fchel. L'anno dopo esord\u00ec ai Campionati mondiali nella rassegna iridata di Garmisch-Partenkirchen, piazzandosi al 5\u00ba posto.\nIl 16 dicembre 1978 si aggiudic\u00f2 il suo primo podio in Coppa del Mondo, sulla Saslong della Val Gardena, piazzandosi 2\u00ba alle spalle dell'austriaco Josef Walcher sempre in discesa libera. Colse il primo successo in Coppa del Mondo nella discesa libera disputata il 1\u00ba febbraio 1979 sul tracciato di casa di Villars-sur-Ollon; nella stessa stagione 1978-1979 M\u00fcller conquist\u00f2 la sua prima Coppa del Mondo di discesa libera, dopo aver ottenuto cinque podi con una vittoria.\nStagioni 1980-1985.\nNel 1979-1980 biss\u00f2 il successo nella Coppa del Mondo di specialit\u00e0, grazie anche a tre vittorie tra le quali quelle colte sulla Saslong della Val Gardena il 16 dicembre e sulla Lauberhorn di Wengen il 19 gennaio. Ai XIII Giochi olimpici invernali di , suo esordio olimpico, si piazz\u00f2 al 4\u00ba posto. Nel 1980-1981 nella classifica di discesa libera fu battuto da Harti Weirather e Steve Podborski, sebbene quell'anno avesse ottenuto sette podi con due vittorie tra le quali, nuovamente, in Val Gardena (il 14 dicembre). Ai Mondiali di Schladming 1982 si classific\u00f2, sempre in discesa libera, al 5\u00ba posto.\nIl 12 dicembre 1982 a Val-d'Is\u00e8re si aggiudic\u00f2 la prima gara di supergigante, specialit\u00e0 appena introdotta nel calendario della Coppa del Mondo; nella stagione successiva partecip\u00f2 ai XIV Giochi olimpici invernali di , dove riusc\u00ec a vincere la medaglia d'argento nella discesa libera dietro allo statunitense Bill Johnson. Nel 1985 ai Mondiali di Bormio vinse di nuovo una medaglia d'argento, preceduto in quell'occasione dal compagno di squadra Pirmin Zurbriggen; quell'anno in Coppa del Mondo torn\u00f2 ai massimi livelli dopo due stagioni di flessione, ottenendo sei podi con tre vittorie e piazzandosi al 2\u00ba posto nella classifica di discesa libera, superato di 5 punti dal vincitore Helmut H\u00f6flehner.\nStagioni 1986-1992.\nAnche nel 1985-1986 e nel 1986-1987 M\u00fcller si piazz\u00f2 al 2\u00ba posto nella classifica della Coppa del Mondo di discesa libera: nel primo caso con dieci podi e cinque vittorie, superato di 5 punti da Peter Wirnsberger; nel secondo con sei podi e tre vittorie e sopravanzato da Zurbriggen di 20 punti. Invece ai Mondiali di Crans-Montana 1987 riusc\u00ec a prevalere sulla concorrenza e a indossare la medaglia d'oro nella discesa libera, che ancora gli mancava. Ai XV Giochi olimpici invernali di , suo congedo olimpico, fu ancora medaglia d'argento nella discesa libera, battuto nuovamente da Zurbriggen; nella stessa stagione aggiunse al suo palmar\u00e8s la vittoria in un'altra classica della specialit\u00e0, la Birds of Prey di Beaver Creek (il 12 marzo).\nNella stagione 1988-1989 colse in Val Gardena la sua ultima vittoria (il 9 dicembre) e il suo ultimo podio (il 10 dicembre, 3\u00ba) in Coppa del Mondo, in entrambi i casi in discesa libera. Nella stessa stagione conquist\u00f2 anche l'ultima medaglia della prestigiosa carriera ai Mondiali di Vail, vincendo l'argento nella discesa libera vinta dal tedesco Hansj\u00f6rg Tauscher. L'ultimo piazzamento della sua attivit\u00e0 agonistica fu il 19\u00ba posto ottenuto nella discesa libera di Coppa del Mondo disputata a Vail il 14 marzo 1992.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nSG = supergigante\nKB = combinata"}
{"id": "640759", "revid": "290351", "url": "https://it.wikipedia.org/wiki?curid=640759", "title": "Modello autoregressivo a media mobile", "text": "Il modello autoregressivo a media mobile, detto anche ARMA, \u00e8 un tipo di modello matematico lineare che fornisce istante per istante un valore di uscita basandosi sui precedenti valori in entrata e in uscita.\nA volte denominato modello di Box-Jenkins dal nome dei suoi inventori George Box e Gwilym Jenkins, viene utilizzato in statistica per lo studio delle serie storiche dei dati e in ingegneria dei sistemi nella modellizzazione soprattutto di sistemi meccanici, idraulici o elettronici.\nCaratteristiche.\nSi considera il sistema da descrivere come un'entit\u00e0 che, istante per istante, riceve un valore in entrata (input) e ne genera uno in uscita (output), calcolati in base a dei parametri interni che variano a loro volta in base a leggi lineari.\nOgni parametro interno, dunque, verr\u00e0 ad ogni istante posto uguale a una combinazione lineare di tutti parametri interni dell'istante precedente e del valore in entrata, e il valore in uscita sar\u00e0 a sua volta una combinazione lineare dei parametri interni e in rari casi anche di quello in entrata; in tal caso si parla di modello improprio, la cui caratteristica principale \u00e8 di rispondere istantaneamente alle variazioni dell'input e dare luogo a anomalie nel calcolo qualora fosse collegato ad anello con altri sistemi impropri.\nAlgebricamente, i valori in ingresso e in uscita in un dato istante sono due scalari e i parametri interni formano un vettore. Lo scalare in uscita \u00e8 il prodotto tra il vettore dei parametri e un vettore fisso formula_1 facente parte del modello e di dimensione uguale al numero dei parametri formula_2, sommato all'ingresso moltiplicata per un coefficiente formula_3 che nei sistemi impropri \u00e8 diverso da 0. Il vettore dei parametri \u00e8 in ogni istante calcolato come la somma dello scalare in ingresso per un vettore formula_4 e il precedente vettore dei parametri moltiplicato per una matrice formula_5.\nLinearit\u00e0.\nUn modello ARMA ha diverse caratteristiche che lo rendono semplice da analizzare:\nData una serie storica di valori di formula_6 , il modello di ARMA \u00e8 uno strumento per analizzare e predire dei valori futuri e consiste di due parti, ossia una parte autoregressiva (AR) e di una parte di media mobile (MA). \nIl modello \u00e8 solitamente indicato con ARMA (p,q) dove p \u00e8 l'ordine della parte autoregressiva e q \u00e8 l'ordine della parte media mobile.\nVersione discreta e continua.\nSebbene il modello appena descritto sia discreto, ossia agisce \"a scatti\" su istanti di tempo numerabili in N, \u00e8 possibile con molta facilit\u00e0 ricavarne la versione continua. In tal caso la matrice formula_5 non conterr\u00e0 le combinazioni lineari che forniscono un parametro in funzione degli altri, ma quelle che forniscono la derivata di un parametro in funzione dei valori degli altri.\n\u00c8 possibile approssimare un modello continuo con un modello discreto assumendo di scegliere un intervallo di tempo tra un istante e l'altro sufficientemente piccolo da trascurare l'approssimazione. In genere, in base al teorema di Shannon, \u00e8 opportuno scegliere una frequenza di campionamento che sia almeno doppia rispetto alle frequenze in gioco.\nDescrizione mediante funzione di trasferimento.\nChiamando u(t) la funzione che descrive i valori in ingresso in funzione del tempo e y(t) la funzione che rappresenta l'uscita, sapendo che il modello ARMA ha un'uscita che \u00e8 una combinazione lineare dei precedenti valori dell'ingresso e dell'uscita si calcola y(t) come:\nmentre nel caso di sistema continuo si ha\nche derivata diventa:\nRisulta essere quindi la somma di un termine autoregressivo AR costituito dalla parte con i coefficienti formula_11 e una parte di moving average MA dei coefficienti formula_12.\n\u00c8 possibile introdurre un operatore ritardo formula_13 (in genere si scrive formula_14 per i sistemi continui) che ha lo scopo di ritardare o anticipare un valore, ossia\ne dunque riscrivere il modello come \ne raccogliere y(t) a primo membro ottenendo una frazione\nQuesta rappresentazione del modello \u00e8 detta funzione di trasferimento.\nPropriet\u00e0.\nIl vantaggio dei modelli ARMA \u00e8 che possono essere analizzati con molta facilit\u00e0 rispetto agli altri modelli, pur mantenendo un livello di approssimazione relativamente basso.\nUn sistema continuo, in particolare, sarebbe un sistema di equazioni differenziali difficili da trattare senza considerare la matrice A.\nAnalizzando gli autovalori della matrice A \u00e8 possibile determinare se il sistema \u00e8 stabile o meno, ossia se il valore in uscita pu\u00f2 tendere a valori infiniti per alcune entrate non infinite. In particolare:\nInoltre pi\u00f9 \u00e8 bassa la parte reale degli autovalori e pi\u00f9 velocemente il sistema tende a stabilizzarsi, e viceversa pi\u00f9 la parte reale \u00e8 alta e pi\u00f9 velocemente i valori in uscita dal sistema tenderanno a alzarsi o abbassarsi.\nSi possono anche ottenere informazioni dalla parte immaginaria, in particolare se alcuni autovalori hanno una parte immaginaria non nulla l'uscita tender\u00e0 a oscillare con una frequenza proporzionale al valore immaginario e un'ampiezza che diminuir\u00e0 o aumenter\u00e0 con velocit\u00e0 esponenziale e coefficiente proporzionale alla parte reale degli autovalori.\nModello di sistemi composti.\n\u00c8 possibile usare l'uscita di un modello ARMA come ingresso di un altro modello, eventualmente sommando le uscite di pi\u00f9 modelli, moltiplicandole per costanti arbitrarie e creando degli anelli (ossia mettendo l'uscita di un modello in ingresso a se stesso), ottenendo un sistema ARMA equivalente alla composizione di pi\u00f9 modelli semplici.\nSi pu\u00f2 modellizzare facilmente un modello composto seguendo le seguenti regole:\ndove f(t) \u00e8 la FdT e g(t) \u00e8 una funzione posta lungo l'anello di retroazione (se non \u00e8 presente equivale a 1), mentre r(t) \u00e8 la FdT del sistema composto\nARMA come MA(\u221e).\n\u00c8 dimostrabile che un qualunque processo ARMA stazionario pu\u00f2 essere espresso in modo equivalente come un modello moving average di tipo MA(\u221e). Analiticamente, \u00e8 sufficiente calcolare ricorsivamente i valori di formula_19 o formula_20 con k&gt;0 sostituendoli con i valori dell'entrata.\nIntuitivamente, basta pensare che l'uscita dipende dai valori precedenti dell'ingresso e dell'uscita stessa, ma questi ultimi dipendono ancora una volta dai precedenti valori in ingresso e in uscita e procedendo a ritroso l'influenza delle uscite precedenti diventa asintoticamente meno influente sull'uscita attuale."}
{"id": "640763", "revid": "262457", "url": "https://it.wikipedia.org/wiki?curid=640763", "title": "Rig-veda", "text": ""}
{"id": "640764", "revid": "767487", "url": "https://it.wikipedia.org/wiki?curid=640764", "title": "Quattro matrimoni e un funerale", "text": "Quattro matrimoni e un funerale (\"Four Weddings and a Funeral\") \u00e8 un film del 1994 diretto da Mike Newell.\nCommedia sentimentale che narra le vicende di un uomo circondato da molti amici che, attraverso una serie di occasioni sociali, incontra quella che diverr\u00e0 la donna della sua vita. Il protagonista \u00e8 interpretato da Hugh Grant, che ottenne per la prima volta fama internazionale, mentre nel cast sono presenti anche Andie MacDowell, Kristin Scott Thomas, James Fleet, Simon Callow, John Hannah, Charlotte Coleman, David Bower, Corin Redgrave e Rowan Atkinson.\nRealizzato in sei settimane e costato meno di 3 milioni di dollari, divent\u00f2 un inaspettato successo al botteghino. Divent\u00f2 all'epoca il film britannico di maggior incasso nella storia, con un botteghino mondiale di oltre $ 245,7 milioni, e ricevette due nomination all'Oscar, come Miglior film e per la Migliore sceneggiatura originale. Oltre a questo, Grant ha vinto il Golden Globe come miglior attore in un film commedia o musicale e il BAFTA Award come miglior attore protagonista. Il film ha anche vinto ai BAFTA Awards nelle categorie Miglior Film, Migliore Regia e Miglior Attrice non protagonista (per Kristin Scott Thomas).\nNel 1999, \"Quattro matrimoni e un funerale\" si \u00e8 classificato 23\u00ba tra i 100 film britannici migliori del ventesimo secolo secondo il British Film Institute. Nel 2017 150 tra attori, registi, scrittori, produttori e critici contattati dalla rivista \"Time Out\" l'ha votato come il 74\u00ba miglior film britannico di sempre.\nPer il 25\u00ba anniversario del film, lo sceneggiatore e coproduttore Richard Curtis ha riunito il regista Newell e il cast originale ancora reperibile per un corto, sequel del film, intitolato \"One Red Nose Day and a Wedding\". Il corto \u00e8 andato in onda nel Regno Unito, Venerd\u00ec 15 marzo 2019, durante il Red Nose Day.\nTrama.\nAl matrimonio di Angus e Laura, nel Somerset, il testimone Charles, single, e i suoi amici \u2013 la sua coinquilina Rossella, Fiona e suo fratello Tom, i fidanzati Gareth e Matthew, e David, fratello di Charles \u2013 festeggiano i neosposi. Charles rimane folgorato da Carrie, americana, e i due trascorrono la notte insieme. Al mattino, Carrie chiede scherzosamente che Charles le faccia la proposta di matrimonio, osservando che potrebbero aver \u201cperso una grande occasione\u201d, e riparte per l'America.\nTre mesi dopo, al matrimonio di Bernard e Lydia, conosciutisi al precedente matrimonio, Charles incontra di nuovo Carrie, stavolta accompagnata dal suo nuovo fidanzato, Hamish. Charles al ricevimento di nozze si ritrova seduto al tavolo con alcune sue ex ragazze che lo umiliano spettegolando su di lui; in particolare ritrova Henrietta, ancora addolorata della fine della loro relazione e che lo accusa di essere un \"monogamo pentito\" e di aver paura di lasciare che qualcuno gli si avvicini troppo. Carrie, che nel frattempo ha abbandonato il ricevimento per accompagnare il fidanzato alla stazione, ritorna e trascorre con Charles un'altra notte, ma al mattino \u00e8 lui ad andar via senza dire nulla.\nUn mese dopo, Charles riceve l'invito al matrimonio di Carrie. Mentre fa shopping per un regalo, la incontra e l'aiuta a scegliere l'abito da sposa. Seduti in un bar, si raccontano la loro vita sentimentale e Charles si dichiara alla ragazza, ma inutilmente.\nUn altro mese dopo, Charles e i suoi amici partecipano al matrimonio di Carrie in Scozia. Durante il ricevimento Gareth incarica il gruppo di cercare dei potenziali partner perch\u00e9 vorrebbe andare finalmente al matrimonio di uno dei suoi amici; sempre durante lo stesso ricevimento Rossella incontra un americano di nome Chester. Mentre Charles guarda Carrie e Hamish ballare, Fiona capisce che l'amico \u00e8 innamorato della sposa. Quando Charles chiede perch\u00e9 Fiona sia single, lei gli confessa di essere innamorata di lui da quando si sono conosciuti; sebbene comprensivo, Charles riconosce di non ricambiare i suoi sentimenti. Durante la festa egli incontra nuovamente anche Henrietta, che sembra pi\u00f9 serena e gli chiede scusa per la precedente imbarazzante scenata. Purtroppo, durante il brindisi dello sposo, Gareth muore d'infarto.\nAl funerale di Gareth, Matthew recita la poesia \"Blues in memoria\" di W.H. Auden, in ricordo della loro relazione. Charles e Carrie si incontrano brevemente fuori dalla chiesa. Charles va via con Tom e meditano sul fatto che, nonostante l'orgoglio della loro cricca di essere single, Gareth e Matthew per tutto questo tempo erano stati \"virtualmente sposati\", chiedendosi se la ricerca del vero amore sia uno sforzo inutile.\nDieci mesi dopo arriva il giorno del matrimonio di Charles, e la sposa si rivela essere Henrietta. Poco prima della cerimonia, Carrie arriva e dice a Charles che lei e Hamish si sono separati. Charles va in crisi e si confida con Matthew e David, ma procede ugualmente con il matrimonio. Quando il prete chiede qualsiasi motivo per cui la coppia non dovrebbe sposarsi, David (che \u00e8 affetto da sordomutismo) chiede a Charles di tradurre per lui dalla lingua dei segni: egli dichiara che sospetta che lo sposo ami qualcun altro, cosa che Charles conferma. Henrietta gli sferra un pugno e la cerimonia viene annullata.\nCarrie va a trovare Charles e cerca di scusarsi con lui, che a sua volta le confessa nuovamente il suo amore. Charles allora propone a Carrie di \"non sposarlo per il resto della vita\" e lei accetta.\nAlla fine del film si vedono in fermo immagine delle foto che raccontano il seguito della vicenda: Henrietta sposa un ufficiale delle Guardie dei Granatieri; David sposa la sua ragazza Serena; Rossella sposa Chester; Tom sposa Deirdre, una sua lontana cugina che ha incontrato al mancato matrimonio di Charles; Matthew trova un nuovo compagno; Fiona ha un coinvolgimento con il Principe Carlo; Charles e Carrie hanno un bambino.\nRiconoscimenti.\nNel 1999 il British Film Institute l'ha inserito al 23\u00ba posto della lista dei migliori cento film britannici del XX secolo."}
{"id": "640766", "revid": "14691", "url": "https://it.wikipedia.org/wiki?curid=640766", "title": "Baganda", "text": ""}
{"id": "640767", "revid": "88740", "url": "https://it.wikipedia.org/wiki?curid=640767", "title": "Antonelli", "text": "Pagine correlate.\nGiovanni Antonelli"}
{"id": "640768", "revid": "14691", "url": "https://it.wikipedia.org/wiki?curid=640768", "title": "Maganda", "text": ""}
{"id": "640769", "revid": "599013", "url": "https://it.wikipedia.org/wiki?curid=640769", "title": "Ganda", "text": ""}
{"id": "640770", "revid": "438678", "url": "https://it.wikipedia.org/wiki?curid=640770", "title": "La moglie del soldato", "text": "La moglie del soldato (\"The Crying Game\") \u00e8 un film del 1992 diretto da Neil Jordan.\nTrama.\nJody, un soldato nero dell'esercito britannico, viene sequestrato da un \"commando\" terroristico dell'I.R.A. allo scopo d'ottenere uno scambio con un \"leader\" irlandese, pena l'uccisione. Il militare, subodorando il proprio destino, familiarizza col terrorista Fergus pregandolo, una volta morto, di contattare Dil, la sua ragazza parrucchiera a Londra. Il governo britannico non cede alle richieste e due autoblindo Saracen dell'esercito inglese raggiungono il covo, causando la morte accidentale dell'ostaggio. Fergus, che \u00e8 riuscito a fuggire e a procurarsi documenti falsi, si rifugia a Londra trovando impiego come operaio edile spacciandosi per uno scozzese di nome Jimmy, finch\u00e9 decide d'incontrarsi con Dil, celandole la propria identit\u00e0 e la sua conoscenza del defunto compagno.\nL'uomo resta conquistato dalla ragazza, e le si affeziona, finch\u00e9 un giorno scopre che la ragazza \u00e8 transgender. Inizialmente scioccato, riesce a superare la cosa e continua a frequentarla. Il suo passato non tarder\u00e0 per\u00f2 a tornare; rintracciato dagli ex soci Maguire e Jude, viene ricattato affinch\u00e9 uccida un anziano giudice, in cambio della vita della stessa Dil. Fergus accetta e per proteggere Dil la porta in un posto sicuro, facendole tagliare i capelli e vestire da uomo. Mentre Fergus prepara l\u2019attentato, la donna, ignara e delusa dalla sua assenza, se ne va. Rintracciata dall'uomo, i due vanno a casa di Dil, dove Fergus le rivela la verit\u00e0 sulla morte di Jody. Notte tempo Dil lega a letto Fergus, impedendogli di partecipare all\u2019attentato, che viene compiuto dal solo Maguire, che pur portandolo a termine viene ferito a morte.\nJude, scappata, si reca quindi a casa di Dil, ma viene freddata da quest'ultima, che aveva capito come anche la donna fosse stata coinvolta nel rapimento di Jody. Dil rivolge quindi la pistola contro Fergus e poi contro se stessa, ma in entrambi i casi non ha il coraggio di sparare. Fergus la manda via prima dell\u2019arrivo della polizia e si accusa della morte di Jude. Mesi dopo Dil, con i capelli in fase di ricrescita, va a trovare il suo uomo in prigione e questi, scherzando sul fatto che nonostante tutto ha sempre avuto un animo buono, gli racconta la storiella della rana e dello scorpione, la stessa che gli aveva raccontato Jody durante la prigionia.\nColonna sonora.\nIl brano portante della colonna sonora, l'omonima \"The Crying Game\" (dal titolo inglese originale del film), \u00e8 stato realizzato del cantante inglese Boy George, leader storico del gruppo dei Culture Club, con la produzione e la collaborazione musicale di un'altra band britannica, i Pet Shop Boys. Il brano, in origine interpretato da Dave Berry nel 1964, raggiunse nel 1992 la posizione numero 22 nella classifica dei singoli nel Regno Unito, mentre in Canada giunse in cima alla classifica.\nRiconoscimenti.\nNel 1999 il British Film Institute l'ha inserito al 26\u00ba posto della lista dei migliori cento film britannici del XX secolo."}
{"id": "640771", "revid": "287204", "url": "https://it.wikipedia.org/wiki?curid=640771", "title": "Chi \u00e8 morto alzi la mano", "text": "Chi \u00e8 morto alzi la mano (titolo in lingua originale \"Debout les morts\") \u00e8 un romanzo giallo del 1995 della scrittrice francese Fred Vargas. \u00c8 il primo romanzo in cui compaiono i personaggi dei \"tre evangelisti\" e del vecchio Vandoosler.\nIl romanzo \u00e8 stato pubblicato per la prima volta nel 1995 in Francia, tradotto e pubblicato in Italia nel 2002 da Einaudi. Nel 2006 sempre per Einaudi \u00e8 stata pubblicata una nuova edizione nella collana \"Stile libero Noir - Big\".\nIl romanzo ha ricevuto diversi premi e riconoscimenti in Francia, dove ha vinto il \"Prix Michel-Lebrun de la Ville du Mans\" nel 1995 e il \"Prix Myst\u00e8re de la critique\" nel 1996; inoltre nel 2006 il romanzo ha vinto la prima edizione del \"Duncan Lawrie International Dagger\", un premio per il miglior romanzo poliziesco tradotto in lingua inglese, assegnato dall'associazione britannica \"Crime Writers Association\". \nTrama.\nL'ex cantante d'opera Sophia Sim\u00e9onidis scopre una mattina che nel giardino della sua casa \u00e8 comparso un faggio, forse il dono di un segreto ammiratore, forse la minaccia di avvenimenti nefasti. Alcune settimane pi\u00f9 tardi, la donna sparisce misteriosamente. A far luce sul mistero \u00e8 un'improbabile squadra investigativa formata da tre storici (Marc Vandoosler, Lucien Devernois, Mathias Delamarre) e dallo zio di Marc, un ex-poliziotto cacciato per corruzione; i quattro vivono nella decrepita casa a fianco di quella della Sim\u00e9onidis.\nVoci correlate.\nAltri romanzi di Vargas con protagonisti gli \"evangelisti\":"}
{"id": "640772", "revid": "438678", "url": "https://it.wikipedia.org/wiki?curid=640772", "title": "Il principe delle maree", "text": "Il principe delle maree (\"The Prince of Tides\") \u00e8 un film del 1991 diretto da Barbra Streisand, tratto dal \"bestseller\" omonimo di Pat Conroy (1986)\nTrama.\nTom Wingo viene invitato a recarsi a New York, dopo l'ennesimo tentativo di suicidio della sorella gemella Savannah, dalla psichiatra che da pochi mesi la segue, Susan Lowenstein. Dopo l'iniziale diffidenza e ritrosia a confidarsi, Tom, sollecitato sia dalla donna che lo incalza con abili domande, che dalla situazione drammatica della sorella, porta lentamente a galla dei particolari, sepolti nell'inconscio, delle tragiche vicende della sua famiglia, costituita da un padre violento ed alcolizzato, una madre superficiale e fatua, ora divorziata e sposata con un ricco possidente della zona, e tre figli. Il maggiore, Luke, mor\u00ec tragicamente in una sparatoria con la polizia, Savannah cerc\u00f2 fortuna a New York come poetessa e Tom divenne insegnante ed allenatore di football.\nTom \u00e8 sposato con Sallie, il loro matrimonio \u00e8 in crisi, e la coppia ha tre figlie. La psichiatra \u00e8 a sua volta sposata con Herber Woodruff, un celebre violinista che non vede quasi mai ed ha un figlio, Bernard, con il quale \u00e8 in pieno conflitto.\nTom accetta di insegnare football al ragazzo che, dopo un'iniziale ostilit\u00e0, cede al buon carattere ed alla simpatia umana di Tom. Frattanto Tom si concede una breve parentesi a casa per il compleanno della figlia minore: qui la moglie gli comunica che ha un amante, il quale vuole sposarla. Sconvolto, torna a New York e trova finalmente il coraggio di confidare a Susan l'atroce storia di un drammatico fatto avvenuto quando lui era ancora un ragazzino, fatto poi volutamente rimosso dalla memoria come meccanismo di autodifesa: una notte, tre pericolosi criminali evasi dal vicino penitenziario irruppero in casa loro, e due di essi, con la minaccia delle armi, violentarono, rispettivamente, la sorella Savannah, appena bambina, e l'inerme madre Lila; il terzo evaso, non trovando altre donne nella casa, sodomizz\u00f2 brutalmente Tom che non ebbe il coraggio di opporre alcuna reazione e anzi si prest\u00f2 molto passivamente al soddisfacimento dei bassi istinti dello stupratore, nella ingenua speranza che ci\u00f2 servisse a farlo terminare prima. Solo l'intervento provvidenziale del fratello maggiore Luke, rientrato in casa armato, e l'insperata reazione della madre riescono a ribaltare la situazione, causando la morte dei tre evasi. Lila quindi, di comune accordo con i figli, decide di occultare i tre cadaveri, fingere che nulla sia mai successo, e pertanto tenere per sempre nascosta la vicenda a chiunque e soprattutto al marito. Questo fatto rimane per\u00f2 centrale e incancellabile nella psiche dei fratelli Wingo, perch\u00e9 se da un lato contribuisce a creare per loro un mito attorno alla figura coraggiosa di Luke, dall'altro mina definitivamente la gi\u00e0 difficoltosa (per via dei problemi familiari) vita relazionale di Savannah e di Tom: la prima infatti avr\u00e0 un'esistenza fatta di insuccessi, depressione cronica e turbe psichiche suicide, e il secondo non riuscir\u00e0 mai, salvo che dopo essersi liberato del peso del ricordo grazie ai colloqui con Susan, ad essere s\u00e9 stesso senza indossare l'abituale maschera del buontempone, ad avere autostima e ad affrontare di petto i problemi. La confessione di questi avvenimenti tenuti nascosti per tanti anni, quindi, libera Tom da complessi di colpa e consente a Susan, che ha avuto un breve cedimento sentimentale con lui, di comprendere ed alleviare l'immenso dolore di Savannah. Ormai sereno, Tom torna a casa ritrovando l'amore della moglie e l'affetto delle tre figlie, ma senza dimenticare Susan.\nBox Office.\n\"Il principe delle maree\" \u00e8 stato un successo al box office, partendo al quarto posto con un incasso di $ 10.035.412 dietro a \"Hook - Capitan Uncino\", \"La bella e la bestia\" e \"Il padre della sposa\", ed \u00e8 rimasto nella top 10 per sette settimane."}
{"id": "640773", "revid": "21880", "url": "https://it.wikipedia.org/wiki?curid=640773", "title": "Allium lehmanii", "text": ""}
{"id": "640774", "revid": "125771982", "url": "https://it.wikipedia.org/wiki?curid=640774", "title": "Risvegli", "text": "Risvegli (\"Awakenings\") \u00e8 un film del 1990 diretto da Penny Marshall, con Robin Williams, Robert De Niro e Penelope Ann Miller.\nBasato sui ricordi e l'esperienza di Oliver Sacks raccolte in un suo libro omonimo (usato anche da Harold Pinter come base per la sua opera teatrale \"A Kind of Alaska\" messa in scena nel 1982), \u00e8 stato nominato agli Oscar per miglior film, migliore sceneggiatura non originale e miglior attore (Robert De Niro).\nTrama.\nIl film racconta la storia vera del dottore Malcolm Sayer (vero nome Oliver Sacks) che, nel 1969 in un ospedale del Bronx scopre l'effetto positivo di un nuovo farmaco, la L-DOPA, sulla scorta delle nuove evidenze che il farmaco stava allora acquisendo nella terapia della malattia di Parkinson. Egli somministra questa \"medicina\" a un paziente affetto da catatonia. Questo stato rappresentava l'evoluzione finale dei danni cerebrali provocati, decenni prima, dall'encefalite letargica, una patologia dovuta a un virus non ancora identificato, che si manifest\u00f2 come pandemia nell'arco di tempo 1917-1924. Il dottor Sayer osserv\u00f2 una somiglianza tra la condizione dei pazienti catatonici a cui somministr\u00f2 la levo-dopa e l'amim\u00eca e acines\u00eca tipiche dei pazienti parkinsoniani. Leonard Lowe e il resto dei pazienti vengono risvegliati dopo avere vissuto per decenni in stato catatonico e si ritrovano a vivere una vita del tutto diversa dalla precedente.\nSayer ha rimosso tutti i suoi pazienti da uno stato quasi incosciente ma, con il passare del tempo, capisce di non poterli fermare dal ritornare di nuovo nello stato \"dormiente\". La levo-dopa infatti provoca rapidamente tolleranza, da qui la necessit\u00e0 di un continuo incremento del dosaggio, con la comparsa degli effetti collaterali tipici come tic, movimenti involontari, allucinazioni e cambiamento dell'umore con note di aggressivit\u00e0 e deliri persecutori. Leonard Lowe, il primo paziente a essere \"risvegliato\", \u00e8 anche il primo a sviluppare gravi problemi a causa degli effetti collaterali del farmaco, e tutti gli altri pazienti non vogliono arrivare alla sua stessa situazione. Con il passare del tempo Leonard comincia ad avere spasmi per tutto il corpo, a fare fatica a muoversi e a parlare a causa dei frequenti tic. Leonard, comunque, chiede a Sayer di continuare a dargli la medicina, di controllarlo e di filmarlo poich\u00e9 vorrebbe un giorno contribuire alla scoperta di un medicinale che possa salvare la vita ad altri. S'interessa inoltre a una donna di nome Paula, il cui padre \u00e8 uno dei pazienti dell'ospedale.\nLeonard e Sayer, inoltre, si scontrano con l'amministrazione dell'ospedale che si rifiuta di permettere loro di fare uscire i pazienti. Sayer, riluttante, accetta la decisione mentre Leonard vuole cominciare a vivere la sua nuova vita dopo essere stato per molti anni addormentato. Presto per\u00f2 Leonard torna al suo stato catatonico, e ci\u00f2 si rivela molto difficile da accettare per le infermiere, per Sayer, ma specialmente per la madre di Leonard. Sayer dice al gruppo di assegnazione dei donatori dell'ospedale che, sebbene il \"risveglio\" non possa essere totale, pu\u00f2 essere una ripresa di vita anche solo per un piccolo periodo. Sayer, tuttavia, si sente depresso per non essere riuscito a \"risvegliare\" del tutto Leonard, ma Eleanor gli rivela che Leonard lo considerava il suo migliore amico. Sayer, ricordando il consiglio dello stesso Leonard di vivere ogni minuto della vita, chiede a Eleanor di uscire a prendere una tazza di caff\u00e8 insieme.\nProduzione.\nCast.\nNel film sono presenti due camei: il primo \u00e8 del jazzista Dexter Gordon che appare come paziente e il secondo dell'allora sconosciuto Vin Diesel, che interpreta un inserviente dell'ospedale.\nRiprese.\nLe riprese del film iniziarono il 16 ottobre del 1989 presso il centro psichiatrico di Brooklyn, New York e durarono fino al 16 febbraio del 1990. Secondo Robin Williams, i pazienti dell'ospedale vennero effettivamente utilizzati per le riprese del film. Le riprese furono girate anche presso il Giardino botanico di New York, nella Julia Richman High School, e nel Park Slope, sempre a Brooklyn.\nDistribuzione.\nIl film, distribuito dalla Columbia Pictures, venne distribuito nelle sale cinematografiche statunitensi a partire dal 22 dicembre del 1990.\nAccoglienza.\nIl film ebbe un buon successo al botteghino. Guadagn\u00f2 infatti circa 52 milioni di dollari contro un sostanzioso \"budget\" di 31 milioni di dollari. La pellicola ricevette inoltre numerose recensioni positive da parte della critica. Venne lodata in particolare la difficile e ben riuscita interpretazione di Robert De Niro (che gli fece guadagnare una \"nomination\" agli Oscar come miglior attore)."}
{"id": "640776", "revid": "121577697", "url": "https://it.wikipedia.org/wiki?curid=640776", "title": "Meganeura monyi", "text": "La meganeura (\"Meganeura monyi\") era un insetto preistorico vissuto nel Carbonifero, circa 300 milioni di anni fa.\nDescrizione.\nL'aspetto di questo animale ricorda moltissimo quello di una libellula di dimensioni gigantesche: con un'apertura alare di 75 centimetri e una lunghezza di 50 si tratta forse del pi\u00f9 grande insetto mai apparso sulla Terra, anche se la specie del Permiano \"Meganeuropsis permiana\" \u00e8 un altro buon candidato. La meganeura era un predatore che si cibava probabilmente di piccoli anfibi e altri insetti. Fossili di meganeura sono stati scoperti nelle miniere di carbone di Commentry in Francia nel 1880. Cinque anni pi\u00f9 tardi il paleontologo francese Charles Brogniart descrisse e denomin\u00f2 il fossile. Un altro esemplare degno di nota fu scoperto a Bolsover, nel Derbyshire, nel 1979. L'olotipo si trova nel Museo nazionale di storia naturale di Francia a Parigi.\nPaleobiologia.\nControversie sono sorte sulla questione di come gli insetti del periodo Carbonifero fossero stati capaci di diventare cos\u00ec grandi. Il modo in cui l'ossigeno viene diffuso attraverso il sistema respiratorio tracheale pone un limite massimo alla taglia corporea, che per\u00f2 gli insetti carboniferi sembrano aver ben oltrepassato. Dapprima fu proposto che la meganeura potesse volare perch\u00e9 a quel tempo nell'atmosfera era presente pi\u00f9 ossigeno dell'attuale venti per cento. Questa teoria fu abbandonata dagli scienziati successivi, ma ha ritrovato credito pi\u00f9 di recente grazie a ulteriori studi nella relazione tra gigantismo e disponibilit\u00e0 d'ossigeno. Se questa teoria fosse corretta, questi insetti giganti sarebbero stati pericolosamente suscettibili ai livelli di ossigeno improvvisamente decrescenti, e certamente non potrebbero sopravvivere oggi nella nostra atmosfera."}
{"id": "640777", "revid": "767487", "url": "https://it.wikipedia.org/wiki?curid=640777", "title": "Witness - Il testimone", "text": "Witness - Il testimone (\"Witness\") \u00e8 un film del 1985 diretto da Peter Weir. Il film vinse 2 premi Oscar su 8 candidature nel 1986. Grazie a questa interpretazione, Harrison Ford ottenne la sua unica candidatura all'Oscar come miglior attore protagonista.\nTrama.\nDopo un omicidio nei bagni pubblici della stazione ferroviaria di Philadelphia, l'unico testimone dell'omicidio, un bambino della comunit\u00e0 Amish di nome Samuel Lapp, viene posto assieme alla madre, una giovane vedova, sotto protezione. Una volta scoperto che gli esecutori del delitto sono agenti della polizia, la famiglia e l'uomo di legge incaricato di proteggerli, il detective John Book, si trovano in pericolo e devono scappare. Sfuggito a un sicario, Book si rifugia presso la comunit\u00e0 Amish, dove, assieme a Samuel e a sua madre, dovr\u00e0 affrontare la vendetta dei suoi stessi superiori, che li vogliono morti per cancellare le tracce del crimine compiuto.\nProduzione.\nIl film fu prodotto e distribuito dalla Paramount e venne girato interamente in Pennsylvania, tra Filadelfia, Intercourse e la contea di Lancaster, nella comunit\u00e0 religiosa degli Amish di quel luogo. \u00c8 il primo film girato negli Stati Uniti da Peter Weir.\nDistribuzione.\nPresentato fuori concorso al 38\u00ba Festival di Cannes, il film \u00e8 uscito in 876 sale negli Stati Uniti l'8 febbraio 1985 e ha incassato $ nel suo weekend di apertura, posizionandosi al secondo posto dietro \"Beverly Hills Cop\". \u00c8 rimasto alla seconda posizione per tre settimane e, infine, sal\u00ec in testa alla classifica nella sua quinta settimana di distribuzione, guadagnando oltre 65 milioni di dollari negli Stati Uniti."}
{"id": "640783", "revid": "398640", "url": "https://it.wikipedia.org/wiki?curid=640783", "title": "Edizioni di Giochi senza frontiere", "text": "Questa pagina descrive le edizioni estive di \"Giochi senza frontiere\", trasmissione televisiva dell'Unione europea di radiodiffusione andata in onda dal 1965 al 1982 e dal 1988 al 1999.\nNella maggior parte delle edizioni finora disputate, \"Giochi senza frontiere\" si svolgeva in maniera itinerante, con un numero di puntate variabile (a seconda delle nazioni partecipanti) e una finale, in cui si sfidavano le migliori squadre che tra tutte le puntate avevano realizzato il punteggio pi\u00f9 alto per la loro nazione. Uniche eccezioni sono costituite dalle prime due edizioni (in cui due squadre alla volta si sfidavano e ospitavano i giochi, sul modello di \"Campanile Sera\" e \"Intervilles\" a cui il programma si ispirava, ed erano previste anche le semifinali) e dalle ultime quattro (in cui le gare si tennero in sede unica).\nPer ogni edizione sono riportati l'elenco delle nazioni partecipanti (ciascuna contraddistinta con la sigla e il colore adottato per le squadre) e la tabella delle puntate; per ogni puntata sono indicati la data, la sede dove si \u00e8 svolta e la classifica finale in ordine di piazzamento e con relativo punteggio (per le prime due edizioni, la squadra vincente e perdente).\nNota bene:\nLe vincitrici finali di ogni edizione sono evidenziate in verde scuro. Con l'asterisco (*) sono segnalati vittorie e/o piazzamenti \"ex aequo\"."}
{"id": "640784", "revid": "281901", "url": "https://it.wikipedia.org/wiki?curid=640784", "title": "Pesca col vivo", "text": "La pesca col vivo \u00e8 una tecnica di pesca sportiva indirizzata alla cattura di predatori tramite l'uso di una esca naturale viva. I pesci catturabili tramite questa tecnica sono ad esempio la lecce amia, i pesci serra, spigole, ricciole, dentici, barracuda, lucci, persici reali, etc..)\nLa tecnica.\nLa tecnica consiste in tre fasi fondamentali:"}
{"id": "640786", "revid": "14691", "url": "https://it.wikipedia.org/wiki?curid=640786", "title": "Dio creatore", "text": ""}
{"id": "640787", "revid": "14691", "url": "https://it.wikipedia.org/wiki?curid=640787", "title": "Kagingo", "text": ""}
{"id": "640788", "revid": "14691", "url": "https://it.wikipedia.org/wiki?curid=640788", "title": "Lugaba", "text": ""}
{"id": "640789", "revid": "14691", "url": "https://it.wikipedia.org/wiki?curid=640789", "title": "Namuginga", "text": ""}
{"id": "640790", "revid": "767487", "url": "https://it.wikipedia.org/wiki?curid=640790", "title": "Chris Slade", "text": "Biografia.\nLe sue varie esperienze musicali passano attraverso importanti band come AC/DC, Uriah Heep, Asia, The Firm, Gary Moore e innumerevoli collaborazioni con artisti come Tom Jones, Paul Rodgers, Jimmy Page (Led Zeppelin-The Firm), David Gilmour (Pink Floyd) e Rick Dufay (Aerosmith).\nCaratteristica fondamentale \u00e8 il suo modo pirotecnico di suonare la batteria e le percussioni, strumentazioni che spesso Slade preferisce esasperare e arricchire con ulteriori accessori e elementi per rendere ancora pi\u00f9 potenti le sue prestazioni.\nNella seconda met\u00e0 degli anni Novanta, dopo l'esperienza hard rock con gli AC/DC, Chris Slade ha partecipato per circa cinque anni alle incisioni e ai tour del gruppo progressive rock Asia come membro fisso.\nDopo l'abbandono del gruppo nel 2005, Slade attualmente sta sviluppando un progetto con il neonato gruppo inglese Damage Control (insieme tra gli altri a Robin George e Pete Way).\nUltima nota biografica \u00e8 la sua partecipazione (sempre nel 2005) alla realizzazione dell'album tributo agli Iron Maiden insieme ad altre decine di importanti e famosi musicisti rock (membri di Aerosmith, Metallica, Mot\u00f6rhead, ecc...).\nCon gli AC/DC.\nUna delle pi\u00f9 importanti esperienze nella carriera di Chris Slade \u00e8 senz'altro quella con gli AC/DC, gruppo hard rock australiano spesso al centro delle scene rock mondiali.\nSlade diventa membro ufficiale del gruppo dopo alcuni mesi come session-man nel 1989 (prendendo il posto di Simon Wright, che a sua volta aveva rimpiazzato Phil Rudd nel 1983) e partecipa alle registrazioni dell'album The Razor's Edge (1990), dell'album Live (1992) registrato anche durante il Festival Monsters of Rock di Donington Castle e del singolo Big Gun (1993), realizzato per la colonna sonora del film Last Action Hero con Arnold Schwarzenegger.\nPartecipa infine al The Razor's Edge World Tour nel 1990-1991, da cui appunto il gruppo registra l'album \"Live\".\nLascia gli AC/DC all'inizio del 1994 quando Phil Rudd ritorna nella band dopo oltre dieci anni per l'incisione del successivo album del gruppo, \"Ballbreaker\" (1995).\nIl giorno 07/02/2015 annuncia, attraverso la sua pagina Facebook, il ritorno con gli AC/DC dopo 21 anni a causa dei problemi con la legge da parte di Phil Rudd. Il giorno 08/02/2015 suona con la band in occasione dei Grammy Award. Slade sar\u00e0 il batterista della band anche durante il Rock or Bust tour."}
{"id": "640794", "revid": "99861", "url": "https://it.wikipedia.org/wiki?curid=640794", "title": "Acer saccarinum", "text": ""}
{"id": "640819", "revid": "287204", "url": "https://it.wikipedia.org/wiki?curid=640819", "title": "Acer saccharum", "text": "Lacero zuccherino, acero da zucchero o acero del Canada \u00e8 una specie appartenente alla famiglia Sapindaceae, diffusa in Nord America. L'albero, a rapido accrescimento, non ha dato apprezzabili risultati di acclimatazione in Europa, mentre \u00e8 diffuso nei grandi parchi pubblici e privati americani. Per la sua importanza, la foglia di quest'acero compare sulla bandiera del Canada.\nMorfologia.\nPortamento.\nL'albero ha una crescita iniziale piuttosto lenta: nel corso dei primi 10 anni forma un albero alto 10\u201315 m al massimo, ramificato fin dal basso. Nei boschi raggiunge 30\u201335 m, ma pu\u00f2 arrivare fino a 40 m, con portamento tipicamente espanso. I rametti sono fragili e glabri.\nFoglie.\nHa foglie opposte caduche, con nervature profonde, da tri- a pentalobate e lunghe fino a 13\u00a0cm; i lobi, poco incisi, sono separati da angoli ottusi. Di colore verde scuro, d'autunno assumono sfumature di gradazioni brillanti dal giallo oro all'arancione, fino al cremisi e allo scarlatto; la muta pi\u00f9 spettacolare avviene nella zona settentrionale dell'areale, dove c'\u00e8 la giusta alternanza di giornate soleggiatre e notti fredde.\nIl picciolo \u00e8 di colore opaco e privo di lattice.\nFiori.\nI fiori sono piccoli, di colore giallo-verde e sono riuniti in corimbi sessili, lunghi fino a 5\u00a0mm, appesi a rami lunghi, che nascono insieme o poco prima delle foglie. La pianta pu\u00f2 essere monoica o dioica.\nFrutti.\nI frutti sono a samara doppia (disamara), lunghi 2,5\u00a0cm, con ali leggermente divergenti che diventano bruni in autunno.\nCorteccia.\nLa corteccia \u00e8 grigia o grigio-bruna, liscia o solcata da leggere linee verticali distinte; con l'et\u00e0 scurisce e si fessura.\nDistribuzione e habitat.\nIl suo areale comprende la zona sudorientale del Canada e quella nordorientale degli Stati Uniti, da Terranova e Manitoba a nord fino alla Florida a sud e allo Utah a ovest.\nColtivazione.\nLa pianta richiede terreni fertili, profondi e freschi; cresce bene in climi freddi continentali, con una marcata differenza termica tra estate e inverno. La rusticit\u00e0 \u00e8 calcolata nelle zone da 4 a 9 della classificazione USDA.\nCultivar.\nImportante \u00e8 la cultivar 'Temple's Upright' o 'Monumentale', che assume un portamento colonnare ampio, e assume sfumature arancioni in autunno. Altre cultivar decorative sono 'Globosum', 'Green mountain' e 'Legacy'.\nUsi.\nLa linfa zuccherina che contiene dall'1 al 4% di saccarosio \u00e8 la fonte dello sciroppo d'acero. Viene raccolta praticando fori nella corteccia; un tempo si faceva gocciolare la linfa con apposite cannucce dentro secchi messi nelle cavit\u00e0 poste alla base degli alberi, dove veniva fatta evaporare; oggi si usa un sistema centralizzato di tubazioni. Dalla linfa si ottiene lo zucchero d'acero e da questa lo sciroppo. Occorrono pi\u00f9 di 40 litri di linfa per ottenere un litro di sciroppo.\nIl legno di acero canadese viene usato anche per la costruzione di tavole da skateboard, sotto forma di multistrato da 7 o 9\u00a0mm.\nAnche il legname \u00e8 durevole ed \u00e8 usato a scopi commerciali."}
{"id": "640820", "revid": "171091", "url": "https://it.wikipedia.org/wiki?curid=640820", "title": "Via Roma (Torino)", "text": "Via Roma \u00e8 una delle principali vie del centro storico di Torino. Unisce piazza Castello a corso Vittorio Emanuele II e comprende lungo il suo percorso piazza C.L.N. e piazza San Carlo, terminando in piazza Carlo Felice. Orientata sull'asse nord-sud, essa percorre parallelamente il reticolo d'impostazione tipica delle citt\u00e0 romane di Julia Augusta Taurinorum. La via \u00e8 raggiungibile da piazza Carlo Felice o da Piazza Castello, dove passano le principali linee di trasporto pubblico di bus e tram. Nel tratto ancora aperto ai veicoli \u00e8 percorsa da una linea di bus elettrici, la Star1.\nStoria.\nLa creazione.\nLa \"Via Nuova\" o \"Contrada Nuova\" come venne battezzata alla sua apertura, sul finire del XVI secolo, venne realizzata dall'architetto umbro Ascanio Vittozzi, per volont\u00e0 del duca Carlo Emanuele I di Savoia: misurava, allora, 10 metri di larghezza. La via divenne ben presto uno dei principali assi della citt\u00e0. Viene menzionata in un curioso provvedimento di Carlo Emanuele II di Savoia, il 29 ottobre 1672, che vietava le elevazioni della contrada oltre il cornicione:\nFino ai primi decenni del XIX secolo, la strada terminava all'incrocio dell'attuale via Antonio Gramsci: fu Carlo Felice di Savoia a ordinarne l'espansione negli ultimi due isolati attuali. Questo il decreto che autorizz\u00f2 i lavori:\nLa grande ristrutturazione.\nLa via, dedicata a Roma il 29 marzo 1871, agli inizi del Novecento manteneva ancora le sue caratteristiche forme barocche. Tuttavia si presentava molto caotica e trafficata: la percorrevano due linee tranviarie, una in direzione del Ponte Isabella, l'altra verso corso Orbassano; vi erano addirittura sei cinematografi e il grande salone della \"Galleria Nazionale\" che fu anch'esso per anni il cinematografo pi\u00f9 popolare. Ai lati, la strada era animata da numerose bancarelle, antesignane degli attuali negozi. Si andava creando quindi una necessit\u00e0 di rendere la via pi\u00f9 ordinata, fruibile al traffico e uniforme. Il progetto si rivel\u00f2 ambizioso fin dal principio, prevedendo una radicale ristrutturazione non della sola via ma di gran parte del quartiere centrale circostante. Vennero presentate numerose proposte, molte delle quali considerate troppo \"futuristiche\", e si opt\u00f2 per una soluzione che ben si accordasse agli stilemi barocchi esistenti.\nLa prima fase dell'intervento risale al 1931 e riguarda la sezione che collega piazza San Carlo a piazza Castello. La via venne modificata dotandola di edifici in stile eclettico con portici, caratterizzati da motivi a serliane, completamente pavimentati da marmi policromi di esclusiva provenienza italiana. Questa prima tratta venne aperta al pubblico il 28 ottobre del 1933. Insolita, ma di grande effetto, fu la scelta di pavimentare il fondo stradale di questo primo tratto con una sorta di \"pav\u00e9\" di cubetti in legno, conferendo ulteriore pregio alla via. Nel dopoguerra, a seguito dei danni causati dai bombardamenti del 1944, tale pavimentazione venne rimossa e sostituita da un'uniforme lastricatura in pietra.\nParallelamente a questo primo intervento fu conclusa, a tempo di record, la costruzione dell'imponente Torre Littoria, sita nell'isolato di Sant'Emanuele.\nLa realizzazione della seconda sezione che collega piazza San Carlo a piazza Carlo Felice, quindi alla stazione di Torino Porta Nuova, venne coordinata dell'architetto Marcello Piacentini ed \u00e8 caratterizzata dai dettami dell'architettura razionalista. Numerosi furono gli edifici preesistenti abbattuti per la realizzazione del progetto nell'area del quadrilatero composto da via XX Settembre, via Lagrange, via Giolitti e via Andrea Doria. Qui vennero realizzati nuovi isolati a impianto reticolare, con austeri edifici in stile razionalista, come l'imponente Albergo Principi di Piemonte e l'ex Albergo Nazionale nell'attuale piazza C.L.N..\nI portici presentano una trabeazione continua e sono scanditi dall'impostazione a colonne binate in accordo con quelli su piazza San Carlo. Il secondo tratto, aperto al traffico nell'ottobre del 1937 e completato nell'estate del 1938, venne formalmente inaugurato il 28 ottobre dello stesso anno.\nLa planimetria complessiva dei due interventi \u00e8 tutt'oggi visibile sulle fronti cieche delle due chiese di San Carlo e di Santa Cristina.\nA sottolineare la vocazione di importante asse di scorrimento del cuore della citt\u00e0, nella realizzazione della nuova via Roma, fu prevista anche una galleria sotterranea che avrebbe dovuto ospitare una prima linea di metropolitana negli anni 1960, che per\u00f2 non fu mai realizzata: gli spazi sotterranei furono utilizzati per vari scopi fino a quando il Comune decise di adibirli a parcheggio interrato. Attualmente un vasto sistema di parcheggi sotterranei comunicanti si estende lungo tutto l'asse della via, da piazza Castello sino a piazza Carlo Felice.\nTra il 1931 e il 1937 fu realizzato anche il rinnovo degli impianti d'illuminazione di via Roma, su progetto dell'ingegner Guido Peri.\nNel tratto compreso tra piazza San Carlo e piazza Castello fu introdotta l'armatura illuminante oggi conosciuta come \"Settecento Grande\", su modello delle lanterne a gas dell'Ottocento, mentre l'impostazione razionalista della via Roma \"piacentiniana\" port\u00f2 all'adozione di lanterne tronco-piramidali, dette \"Novecento\".\nSituazione attuale.\nLa marcata vocazione commerciale della via \u00e8 riscontrabile dall'assenza pressoch\u00e9 totale di accessi pedonali o carrabili degli edifici (realizzati sulle vie laterali), al fine di conferire pi\u00f9 spazio possibile alle attivit\u00e0 commerciali.\nFin dal suo rinnovamento, la via \u00e8 infatti diventata uno dei principali percorsi dello \"shopping\" torinese, svolto sotto i caratteristici portici, nei quali trovano posto eleganti caff\u00e8 e soprattutto \"boutique\" oltre agli storici negozi di pasticcerie tipiche o altre botteghe di abbigliamento e calzature.\nLa lunghezza totale \u00e8 di 607 metri, con 14,80 metri di larghezza, portici esclusi, contando anche i quali si raggiungono quasi i 27 metri. Inoltre sono molto alti, pi\u00f9 dei comuni portici.\nProgetti futuri.\nSecondo i progetti futuri del comune e della citt\u00e0 metropolitana di Torino, c'\u00e8 l'intenzione di pedonalizzare l'intera via, visto il successo dei tratti gi\u00e0 pedonalizzati negli anni precedenti, ovviamente ad eccezione degli incroci dove \u00e8 consentito traffico veicolare.\nLa via \u00e8 stata pedonalizzata nella prima parte, da piazza Castello sino a piazza San Carlo, ed \u00e8 in progetto di pedonalizzazione anche il resto della via."}
{"id": "640837", "revid": "729019", "url": "https://it.wikipedia.org/wiki?curid=640837", "title": "Battaglia di Marignano", "text": "La battaglia di Marignano, detta anche la battaglia dei giganti, fu uno scontro armato avvenuto tra il 13 e 14 settembre 1515 a Melegnano e San Giuliano Milanese, 16\u00a0km a sud est di Milano per il controllo del Ducato di Milano.\nLa battaglia vide la vittoria dell'alleanza franco-veneta (costituitasi dopo il cambio di alleanze nella Lega Santa), ossia dei francesi di Francesco I coadiuvati da alcuni lanzichenecchi e - verso la fine della battaglia - dalle forze della Repubblica di Venezia. Sul fronte opposto erano schierati gli svizzeri, che dal 1512 avevano il controllo effettivo del Ducato di Milano, anch'esso presente nella figura del duca Massimiliano Sforza con i suoi cavalieri e fanti.\nPrologo.\nIl 24 agosto 1515 un'asta per l'assegnazione di cariche pubbliche in cambio di fondi per la guerra ebbe luogo al Maggior Consiglio della Repubblica di Venezia.\nIl prologo della battaglia fu lo straordinario passaggio delle Alpi di una grande armata francese composta, alla fine, da circa uomini e 40 o 70 enormi cannoni, che pass\u00f2 per la gran parte attraverso una strada appena costruita che si snodava lungo il Colle della Maddalena o di Argentera. Il merito fu dell'ingegnere spagnolo Pedro Navarro, caduto in disgrazia presso il suo sovrano e assoldato dal re francese, che individu\u00f2 e rese praticabile, comandando i genieri, un itinerario precedentemente sconosciuto. Questa fu considerata una delle imprese militari pi\u00f9 importanti dell'epoca e ricord\u00f2 la traversata di Annibale. A Villafranca Piemonte i francesi, guidati da Jacques de La Palice, sorpresero e catturarono il comandante pontificio, Prospero Colonna, in un'audace incursione di cavalleria in profondit\u00e0 dietro le linee alleate.\nQuesto fatto colse di sorpresa gli svizzeri, che controllavano i colli del Moncenisio e del Monginevro che si ritirarono verso Milano.\nI negoziati di Gallarate.\nUna serie di colloqui fu intrapresa nel settembre 1515 (colloqui di Gallarate), durante la quale Francesco I offr\u00ec ulteriori concessioni agli svizzeri, giungendo al Trattato di Gallarate (9 settembre). I francesi negoziarono direttamente con il Papa alle spalle dei confederati. Il duca di Milano era lento a pagare cosicch\u00e9 il soldo ed il cibo erano scarsi. In breve, dopo la firma del trattato, il Canton Berna, Friburgo, Vallese e Soletta, si ritirarono con confederati.\nForze in campo.\nI francesi avevano una forza imponente, composta di cavalieri pesanti, cavalieri leggeri, fanti, lanzichenecchi di cui 6.000 veterani della \"banda nera\" (detta cos\u00ec per i colori delle bandiere e delle armature), qualche migliaio di mercenari italiani e 70 pezzi d'artiglieria.\nAccanto agli svizzeri combatterono poche centinaia di cavalieri e fanti milanesi poich\u00e9 l'esercito sforzesco aveva praticamente cessato di esistere. Alcuni sostenitori del Duca, contadini male armati, briganti e partigiani (ghibellini) che gi\u00e0 avevano combattuto contro i francesi negli anni precedenti, rimasero nei dintorni della battaglia senza intervenire, probabilmente perch\u00e9 era stato loro ordinato di agire solo se l'esercito nemico fosse stato messo in fuga, verosimilmente il loro vero unico scopo, in caso di vittoria, era di fare bottino.\nIl contributo milanese alla difesa del ducato fu quindi minimo, anzi un numero quasi uguale, o forse addirittura superiore, di soldati milanesi si trovava, come partigiano della Francia e di Gian Giacomo Trivulzio (guelfi), nel campo avverso.\nLa battaglia.\nPreparativi.\nIl 12 settembre Massimiliano Sforza, Matth\u00e4us Schiner, Markus R\u00f6ist e i principali comandanti svizzeri si riunirono in assemblea nella rocchetta del Castello Sforzesco di Milano per decidere se scendere in battaglia contro i francesi o meno. Le opinioni erano contrastanti, parte degli svizzeri voleva ritirarsi in patria, altri erano contrari allo scontro campale a causa della posizione favorevole dei francesi presso Melegnano e dal momento che si sarebbe potuto sfruttare il supporto delle truppe pontificie al comando di Lorenzo de' Medici ed imperiali al comando di Raimondo di Cardona, accampate presso Piacenza. Prevalse la posizione interventista di Schiner che poteva contare sull'appoggio della maggior parte dei capitani e su quello del presidio della citt\u00e0.\nNella notte tra il 12 e il 13 settembre fu ordinato a Muzio Colonna, al comando di un reparto di cavalleggeri, di provocare i francesi che gi\u00e0 da giorni inviavano piccole unit\u00e0 di cavalleria sino alle porte della citt\u00e0 scontrandosi in scaramucce con la fanteria svizzera. La mattina del 13 settembre gli svizzeri si riunirono nella piazza del Castello e Schiner arring\u00f2 ai soldati incitandoli alla battaglia, riuscendo ad ottenere la maggioranza dei consensi per alzata di mano. I contrari si preparono al ritorno in Svizzera.\nSchiner, certo della vittoria, si mise a cavallo alla testa dell'esercito continuando ad incitare i soldati, seguito dai cantoni pi\u00f9 favorevoli alla battaglia ovvero Glarona, Svitto, Untervaldo, Uri, dai freiknechte di Berna, Friburgo e Soletta, quindi da quelli di Zurigo cui si aggiunsero lungo la strada alcune squadre di cavalleria sforzesche e volontari milanesi. L'esercito mosse dal Castello raggiungendo la basilica di San Giovanni in Conca ed usc\u00ec dalla citt\u00e0 attraverso Porta Romana. Si divise poi in tre colonne: la prima, al centro, costituita dall'avanguardia e dall'artiglieria, marci\u00f2 lungo la via Emilia, la seconda, alla sua destra, costituita dal corpo centrale, lungo la strada di Chiaravalle e l'ultima, alla sua sinistra, la retroguardia, lungo la cosiddetta \"strada delle farine\" che attraversava i piccoli borghi agricoli di Morsenchio, Triulzo, Monticello, Bolgiano giungendo a Zivido. Fu questa colonna che incontr\u00f2 gli avamposti francesi nei pressi di Monticello e Bolgiano, oggi nuclei urbani di San Donato Milanese, le cui truppe furono costrette a ritirarsi verso Melegnano. Nel frattempo l'avanguardia aveva inspiegabilmente fatto fuoco con una decina di falconetti, a quanto pare per sollevare ulteriormente il morale degli uomini, mossa che determin\u00f2 l'impossibilit\u00e0 di ogni attacco a sorpresa a danno dei francesi in quella giornata. I francesi, tuttavia, erano gi\u00e0 stati informati dei movimenti degli svizzeri da cavalleggeri, spie e persino da alcuni prigionieri a cui inizialmente non fu dato credito.\nNel tardo pomeriggio Muzio Colonna propose di accamparsi nelle marcite tra borghi di Civesio e di Borgo Lombardo, protette su ciascun lato dalla Vettabbia e dal Redefossi ma il suo consiglio non fu ascoltato e si decise di proseguire verso il borgo di San Giuliano che essendo parzialmente incendiato nascondeva l'accampamento nemico. I francesi si erano acquartierati a nord di Melegnano, tra Zivido e Rocca Brivio, in una distesa di campi protetti a ovest dalla Vettabbia, dal Redefossi, dalla roggia Spazzola e da altri fossati minori, ad est dal Lambro e a nord da una roggia che era stata fortificata dal Trivulzio e da Pietro Navarro con un alto argine che fungeva da bastione. A sud di questa roggia, presso Zivido, si era accampata l'avanguardia costituita da 100 lance di cavalleria pesante scelta del Trivulzio e da alcuni reparti fanteria francesi e balestrieri guasconi del Navarro; era guidata da Carlo III di Borbone-Montpensier. Il corpo centrale dell'esercito francese e il quartier generale di Francesco I si trovavano presso cascina Santa Brera mentre la retroguardia guidata da Carlo IV di Alen\u00e7on si trovava presso Rocca Brivio. Complessivamente gli accampamenti francesi si estendevano per circa tre chilometri.\nPrima giornata.\nGli svizzeri giunsero poco a nord di Zivido dove disposero l'artiglieria e iniziarono a tirare contro le posizioni francesi che risposero al fuoco. Verso le quattro del pomeriggio uno squadrone di 2.000 picchieri svizzeri, dopo aver varcato la roggia Spazzola e il Redefossi, mosse all'assalto dell'argine difeso dall'artiglieria e dalla fanteria del Navarro riuscendo ad oltrepassarlo e a catturare sette pezzi d'artiglieria al prezzo di un gran numero di morti per poi inseguire il nemico in rotta. Secondo Le Moine l'assalto riusc\u00ec dopo una prima carica respinta dai lancieri e dall'artiglieria che aveva provocato un tal numero di morti da riempire il fossato a difesa dell'argine. I francesi a questo punto lanciarono poche centinaia di cavalieri pesanti contro il grosso della fanteria svizzera, ben 14.000 uomini, che era sopraggiunta ma l'efficacia della carica fu ridotta dalla natura del luogo, ricco di rogge e fossati.\nNegli scontri cadde Francesco di Borbone, duca di Ch\u00e2tellerault e fratello di Carlo. In aiuto dei francesi giunse un contingente di 1.200 lanzichenecchi inizialmente schierati a difesa dell'argine, che attaccarono il fianco della fanteria svizzera ma furono presto sconfitti, costretti a ritirarsi e inseguiti da ottomila svizzeri. Vedendo che l'avanguardia stava ormai cedendo, Francesco I decise di attaccarli personalmente con 300 cavalieri pesanti, 5.000-6.000 lanzichenecchi e alcuni pezzi d'artiglieria. Durante lo scontro gli svizzeri e i lanzichenecchi apparivano talmente simili che si aveva difficolt\u00e0 a distinguerli. Segu\u00ec un attacco portato da alcuni reparti di cavalleria e da migliaia di fanti francesi al comando di Carlo di Borbone. La mossa di Francesco I permise ai francesi di evitare la disfatta e costrinse gli svizzeri ad accamparsi per la notte in una zona paludosa nota come \"il pontile\", presso San Giuliano, protetta da boschi, rogge o fossati su tutti i lati. Verso le ventitre Schiner, R\u00f6ist ed Engelhart si ritrovarono in una casa del borgo per decidere il da farsi.\nSeconda giornata.\nDurante la notte i francesi lanciarono diversi attacchi per cercare di costringere gli svizzeri ad abbandonare le loro posizioni ma non vi riuscirono. Il Trivulzio fece allagare dai suoi guastatori il fossato che si trovava a protezione dell'argine gi\u00e0 citato. Poco dopo l'alba i due eserciti si schierarono per la battaglia.\nIl centro dello schieramento svizzero era tenuto dai \"vecchi cantoni\": Uri, Glarona, Untervaldo e Svitto e gli era stato assegnato il compito di assaltare il corpo principale dell'esercito francese. Sull'ala sinistra c'erano i cantoni di Basilea, Sciaffusa e Lucerna che avrebbero dovuto attaccare sul fianco il duca d'Alen\u00e7on, disperdendone i ranghi per poi supportare il corpo centrale contro il re. Alla destra operavano, Appenzello, San Gallo e Zurigo, i meno motivati alla battaglia, che avrebbero dovuto sostenere l'attacco dei francesi guidati da Carlo III di Borbone. Tra gli zurighesi appariva anche un giovane cappellano di nome Zwingli, figura importante nella riforma protestante.\nCome da piani, il corpo centrale degli svizzeri attacc\u00f2 il corrispettivo francese ma prima di riuscire a raggiungerlo l'artiglieria nemica ne decim\u00f2 i ranghi tanto che una parte, terrorizzata dal fuoco dei cannoni, decise di abbandonare il campo. I restanti cercarono di nuovo di separare il fossato e argine posto a difesa dell'accampamento ma subirono gravi perdite poich\u00e9 venivano continuamente bersagliati dai quadrelli dei balestrieri guasconi e dal tiro degli schioppettieri che si alternavano per la necessit\u00e0 di ricaricare le rispettive armi. Dopo essere riusciti ad oltrepassarlo riuscirono a catturare sedici cannoni ma furono presto affrontati dai lanzichenecchi e dalla cavalleria reale. Nella zuffa fu ferito persino lo stesso Francesco I. I cavalieri del Trivulzio e le truppe del Navarro mossero allora contro il fianco sinistro del corpo centrale svizzero costringendolo a combattere su due fronti. Verso mezzogiorno gli svizzeri, avendo catturato quattro cannoni ma a corto di munizioni o con schioppi malfunzionanti perch\u00e9 bagnati, furono costretti a ritirarsi. Nel frattempo, verso le nove del mattino, l'ala sinistra svizzera, forte di 5.000-6.000 uomini, era riuscita a mettere in fuga la cavalleria del duca d'Alen\u00e7on ma i capitani Aymar de Prie e Robert Stuart d'Aubigny riuscirono a riorganizzare i fuggitivi e opposero resistenza impedendo agli svizzeri di raggiungere il fianco sinistro del corpo centrale francese.\nPoche ore dopo l'inizio degli scontri giunse sul campo di un esercito di 12.000 veneti guidato da Bartolomeo d'Alviano che attacc\u00f2 nel fianco due squadre di fanteria dell'ala sinistra svizzera. Questi inizialmente riuscirono a resistere disperdendo la cavalleria veneta, poi per\u00f2, data la notevole inferiorit\u00e0 numerica, si diedero alla fuga venendo poi inseguiti e decimati dai cavalieri nemici. Gli svizzeri al comando di Tr\u00fcllerey di Sciaffusa si trincerarono nel borgo di Zivido e dopo aver opposto una strenua resistenza morirono nel rogo del villaggio appiccato dai soldati e dall'artiglieria veneta. Ritenendo che la battaglia fosse ormai persa l'ala destra svizzera si ritir\u00f2 in ordine verso Milano senza combattere. I veneti poterono quindi attaccare da dietro il corpo centrale svizzero determinando le sorti della battaglia. Francesco I, persuaso dal Trivulzio, decise di non inseguire il nemico a differenza degli stradiotti veneziani.\nLa cronaca del tempo ci informa che, commosso dalla strage avvenuta, Francesco I fece celebrare nella chiesa di San Giuliano Milanese messe solenni per ben tre giorni ed in seguito (1518) fece erigere la cappella espiatoria, con annesso monastero, detta di Santa Maria della Vittoria, affidata all'ordine dei padri Celestini di Francia. \nFra i comandanti francesi era presente anche Gaspard I de Coligny, incaricato del coordinamento con le truppe venete. La sua attivit\u00e0 deve aver avuto notevole importanza e dovette essere stata svolta con capacit\u00e0 se poi, per questa ragione, il de Coligny ottenne da Francesco I il titolo di maresciallo di Francia.\nConseguenze.\nCon la pace di Noyon (1516), Milano fu restituita alla Francia. Il trattato di pace tra Francia e Svizzera, chiamato Trattato di Friburgo, non venne mai pi\u00f9 infranto fino all'intervento decisivo della Francia napoleonica in Svizzera alla fine del diciottesimo secolo.\nMarignano stabil\u00ec la superiorit\u00e0 dell'artiglieria francese (fabbricata in lega di bronzo) e quello della cavalleria sulla tattica a falange della fanteria svizzera, fino ad allora quasi invincibile. Importante fu anche l'uso di trincee e di fortificazioni campali per fermare gli svizzeri (tattica gi\u00e0 utilizzata da italiani e spagnoli al medesimo scopo) e l'impiego massiccio di armi da fuoco e balestre per indebolire i solidi quadrati elvetici. Per la ennesima volta i picchieri lanzichenecchi non riuscirono a reggere l'impatto coi picchieri svizzeri: malgrado l'appoggio della cavalleria e delle artiglierie il primo giorno gli svizzeri sfondarono la prima linea in una sola ora avanzando di un miglio e solo il buio salv\u00f2 la seconda linea. Con la ripresa dei combattimenti la linea dei lanzichenecchi fu di nuovo sfondata.\nMarignano rappresent\u00f2, nel contempo, la fine dell'avventura espansionistica svizzera. Dopo un'impressionante serie di vittorie (sul duca di Borgogna, contro l'esercito imperiale di Massimiliano I d'Asburgo e contro i francesi in Lombardia), i Confederati non tentarono pi\u00f9 offensive militari extraterritoriali. In seguito alla sconfitta i Confederati persero la propria influenza sul Ducato di Milano e cedettero alla Francia i baliaggi acquisiti due anni prima con la Battaglia di Novara (1513): la Valcuvia e la Valtravaglia. Il Vallese, che aveva combattuto a fianco dei Confederati, perse a sua volta la Val d'Ossola.\nMemorie della battaglia.\nRicordano la battaglia, fra l'altro:"}
{"id": "640839", "revid": "287204", "url": "https://it.wikipedia.org/wiki?curid=640839", "title": "George P\u00e8rez", "text": ""}
{"id": "640847", "revid": "600229", "url": "https://it.wikipedia.org/wiki?curid=640847", "title": "Ryom Verzeichnis", "text": ""}
{"id": "640848", "revid": "322321", "url": "https://it.wikipedia.org/wiki?curid=640848", "title": "Chiesa dei Santi Pietro e Paolo (Roma)", "text": ""}
{"id": "640849", "revid": "1924342", "url": "https://it.wikipedia.org/wiki?curid=640849", "title": "Hells Bells", "text": "Hells Bells \u00e8 un celebre brano musicale degli AC/DC, dall'album \"Back in Black\" (1980).\n\u00c8 dedicata, come tutto l'album, al cantante Bon Scott, morto nel 1980 a Londra per abuso di alcool.\nCuriosit\u00e0.\nI 13 rintocchi di campana che aprono il brano furono registrati presso un campanile detto \"Carillion\", che fa parte di un monumento ai caduti della Seconda guerra mondiale presso Loughborough, nel Leicestershire. Per il tour mondiale successivo, gli AC/DC fecero invece forgiare appositamente una campana con il logo del gruppo, che verr\u00e0 colpita da Brian Johnson con un grosso martello all'inizio del brano. A partire dal tour di \"Ballbreaker\" (1996) la campana fu sostituita con una replica di maggiori dimensioni ma in materiale plastico; ."}
{"id": "640850", "revid": "226458", "url": "https://it.wikipedia.org/wiki?curid=640850", "title": "Pietro di Hagenbach", "text": "La famiglia era originaria del villaggio di Hagenbach, ove possedeva un castello.\nPietro di Hagenbach fu comandante della IX compagnia d'ordinanza delle truppe del duca Carlo I di Borgogna. In ragione dei servizi resi all'epoca della guerra contro il regno di Francia, dapprima in seno alla Lega del bene pubblico, fu nominato nel 1469 balivo dei territori dell'Alto Reno, dati in pegno dal duca Sigismondo d'Austria a Carlo il Temerario in seguito al trattato di Saint-Omer.\nMilitare talentuoso, membro dell'Ordine di San Giorgio di Borgogna, fu descritto dai cronisti dell'epoca (soprattutto da quelli di parte avversa) anche come un uomo dal carattere brutale e dissoluto. Fu tuttavia un servitore fedele e devoto agli interessi del suo signore, il duca di Borgogna.\nIn seguito alla ribellione della citt\u00e0 di Breisach, il balivo fu arrestato, giudicato e condannato a morte dopo un processo iniquo orchestrato dalle citt\u00e0 imperiali (Strasburgo, Basilea, Colmar e S\u00e9lestat, alleate a Berna ed alla Confederazione svizzera), a cui aveva leso gli interessi economici."}
{"id": "640855", "revid": "1610933", "url": "https://it.wikipedia.org/wiki?curid=640855", "title": "Beccapesci", "text": ""}
{"id": "640857", "revid": "2225", "url": "https://it.wikipedia.org/wiki?curid=640857", "title": "Casablanca (film 1942)", "text": ""}
{"id": "640877", "revid": "1573940", "url": "https://it.wikipedia.org/wiki?curid=640877", "title": "Abderites", "text": "Abderites \u00e8 un genere estinto di mammifero marsupiale, appartenente alla superfamiglia Caenolestoidea, presente nel Miocene (Burdigaliano, tra 16,3 e 15,97 milioni di anni fa), i cui resti fossili sono stati rinvenuti in Sudamerica.\nIl nome deriva da Abdera, un'antica citt\u00e0 tracia che si dice fosse stata fondata da Ercole.\nDescrizione.\nLe dimensioni di questo mammifero non erano eccezionali (grossomodo quelle di un piccolo gatto) e cos\u00ec pure l'aspetto, piuttosto banale. Ci\u00f2 che incuriosisce \u00e8 la dentatura: gli \"Abderites\" erano dotati di molari molto particolari, con un doppio taglio adatto a sgranocchiare materiale duro e fibroso. In particolare, queste strutture assomigliano molto a quelle del marsupiale australiano attuale \"Phalanger orientalis\", non strettamente imparentato. Probabilmente si trattava di frugivori, ma i denti particolari permettevano di nutrirsi di una grande variet\u00e0 di cibo.\nTassonomia.\nDi questo genere si conoscono poche specie, la pi\u00f9 nota delle quali \u00e8 \"A. meridionalis\", del Miocene medio della Patagonia. Questa specie era molto diffusa a quel tempo, e perdur\u00f2 per diversi milioni di anni."}
{"id": "640878", "revid": "320578", "url": "https://it.wikipedia.org/wiki?curid=640878", "title": "Strada europea 45", "text": ""}
{"id": "640893", "revid": "1546219", "url": "https://it.wikipedia.org/wiki?curid=640893", "title": "Trofeo Citt\u00e0 di Borgomanero 2006", "text": "Il Trofeo Citt\u00e0 di Borgomanero-Coppa Lella Mentasti 2006, terza edizione del Trofeo Citt\u00e0 di Borgomanero e seconda edizione della Coppa Lella Mentasti, si svolse il 15 ottobre 2006, su un percorso totale di 50,2 km. Venne vinto dagli italiani Marco Velo e Fabio Sacchi che terminarono la gara in 1h02'47\".\nPartirono un totale di diciassette coppie e tutte conclusero la gara."}
{"id": "640897", "revid": "453768", "url": "https://it.wikipedia.org/wiki?curid=640897", "title": "Bici da turismo", "text": "La bicicletta da turismo \u00e8 un tipo di bicicletta indicata per spostamenti lunghi su percorsi di varie tipologie e per il trasporto di carichi elevati.\nTrova tipologie commerciali differenti, per forma delle ruote, del telaio, per peso e per tipo di accessori, tuttavia alcune caratteristiche sono sempre riscontrabili.\nIn base a queste differenze possiamo raggruppare le bici da cicloturismo in differenti insiemi.\nBiciclette mutuate da bici da corsa.\nCaratterizzare da telaio a diamante, ruote da 28 pollici con \"copertoncino\" e camera d'aria, manubrio ricurvo.\nIl sistema frenante \u00e8 costituito da freni ad archetto \"Caliper\", che garantiscono buon bloccaggio e particolare modulabilit\u00e0, ma suscettibili ad infangamento su sterrato.\nI comandi dei cambi sono costituiti o dalle tradizionali levette sul telaio o tramite comandi ergonomici integrati alle leve dei freni.\nLa guarnitura \u00e8 spesso costituita da tre corone per permettere una maggior adattabilit\u00e0 del ciclista su percorsi molto differenti.\nI pignoni sono spesso dotati di pi\u00f9 denti delle normali biciclette da corsa per poter garantire comfort anche in condizioni di carico.\nI portapacchi sono spesso montati su telaio mediante delle fascette esterne, in quanto i telai da corsa spesso non sono dotati di fori per l'inserimento di perni di fissaggio.\nI vantaggi di queste biciclette sono:\nGli svantaggi sono:\nBiciclette mutuate da Mountain Bike.\nCaratterizzate da telaio a diamante, spesso dotato di ammortizzatore anteriore; ruote da 26 pollici, con pneumatico largo e generalmente con scolpitura poco pronunciata, se non addirittura slick. Manubrio dritto, a volte dotato di \"Bar End\". &lt;br&gt;\nIl sistema frenante \u00e8 costituito da freni Cantilever, freni a V oppure freni a disco, che garantiscono un ottimo bloccaggio e sono resistenti all'infangamento su sterrato.\nI comandi dei cambi sono costituiti da levette su manubrio o pi\u00f9 raramente da \"comandi grip\", sempre su manubrio.\nLa guarnitura \u00e8 quasi sempre costituita da tre corone di minor dentatura per permettere una maggior adattabilit\u00e0 del ciclista su percorsi sterrati o molto pendenti.\nI portapacchi posteriori sono montati su telaio mediante perni di fissaggio su fori predisposti mentre quelli anteriori sono montati mediante perni di fissaggio, se disponibili, oppure mediante fascette aggiunte nel caso di biciclette dotate di ammortizzatori posteriori che non permettono il montaggio di ulteriori dispositivi.\nI vantaggi di queste biciclette sono:\nGli svantaggi sono:\nBiciclette ibride.\nDette anche \"bici da trekking\", sono caratterizzate da telaio con geometrie a diamante e misure tipiche vicine a quelle di telai MTB, ruote da 28 pollici, con pneumatico medio o stretto e scolpitura poco pronunciata, manubrio dritto o ricurvo.\nIl sistema frenante \u00e8 costituito da freni a V oppure dai pi\u00f9 moderni freni a disco.\nI comandi dei cambi sono costituiti da levette su manubrio in caso di manubrio diritto o da comandi ergonomici integrati alle leve freno in caso di manubrio ricurvo.\nLa guarnitura \u00e8 quasi sempre costituita da tre corone di minor dentatura, per permettere una maggior adattabilit\u00e0 del ciclista su percorsi sterrati o molto pendenti.\nSia i portapacchi posteriori che quelli anteriori sono montati su telaio mediante perni di fissaggio su fori predisposti. &lt;br&gt;\nSempre pi\u00f9 \"bici da trekking\" sono dotate di ammortizzatore anteriore.\nEssendo queste biciclette prodotte appositamente per il cicloturismo, presentano una maggior comodit\u00e0 ed adattabilit\u00e0 delle biciclette riadattate, ma anche un costo maggiore. Per questo motivo un folto gruppo di cicloturisti continua a preferire biciclette da corsa o MTB, modificate in relazione alle proprie esigenze di viaggio.\nBiciclette sui generis.\nEsistono tuttavia biciclette per cicloturismo, molto particolari, o per tipologia di accessori o per forma del telaio.\nIn particolare tra i mezzi utilizzati per cicloturismo \u00e8 stata introdotta da qualche anno la Bicicletta reclinata, che garantisce una posizione estremamente comoda ai suoi utilizzatori.\nIl viaggio viene spesso affrontato da una coppia di ciclisti che adoperano un tandem riadattato per il trasporto dei bagagli."}
{"id": "640899", "revid": "45927", "url": "https://it.wikipedia.org/wiki?curid=640899", "title": "ARMA", "text": ""}
{"id": "640901", "revid": "339392", "url": "https://it.wikipedia.org/wiki?curid=640901", "title": "Parco delle Cesine", "text": ""}
{"id": "640906", "revid": "100929", "url": "https://it.wikipedia.org/wiki?curid=640906", "title": "Marella Caracciolo di Castagneto", "text": ""}
