{"id": "536294", "revid": "93556", "url": "https://it.wikipedia.org/wiki?curid=536294", "title": "Marcello Semeraro", "text": "Biografia.\nMarcello Semeraro \u00e8 nato il 22 dicembre 1947 a Monteroni di Lecce, provincia ed arcidiocesi di Lecce.\nFormazione e ministero sacerdotale.\nHa frequentato dapprima il seminario diocesano di Lecce e poi quello regionale di Molfetta. Ha conseguito, quindi, la licenza e il dottorato in teologia presso la Pontificia Universit\u00e0 Lateranense.\nHa ricevuto l'ordinazione sacerdotale l'8 settembre 1971 incardinandosi, ventitreenne, come presbitero della sede metropolitana di Lecce. Dopo l'ordinazione \u00e8 stato vice-rettore del seminario di Lecce prima, e di quello di Molfetta, poi. Nell'arcidiocesi \u00e8 stato vicario episcopale per il laicato e per il sinodo diocesano.\nDocente di ecclesiologia presso la Pontificia Universit\u00e0 Lateranense di Roma.\nMinistero episcopale e cardinalato.\nVescovo di Oria.\nIl 25 luglio 1998, papa Giovanni Paolo II lo ha nominato, cinquantenne, vescovo di Oria; \u00e8 succeduto a monsignor Armando Franco, deceduto il 15 dicembre 1997. Ha ricevuto la consacrazione episcopale il successivo 29 settembre, nella piazza antistante il Duomo di Lecce, per imposizione delle mani di monsignor Cosmo Francesco Ruppi, arcivescovo metropolita di Lecce, assistito dai co-consacranti monsignori Domenico Caliandro, vescovo di Ugento-Santa Maria di Leuca, e Donato Negro, vescovo di Molfetta-Ruvo-Giovinazzo-Terlizzi; ha solennemente preso possesso della diocesi, nella basilica cattedrale di Oria, il 10 ottobre seguente.\nIl 15 marzo 2001 il pontefice lo ha scelto come segretario speciale della X Assemblea Generale Ordinaria del Sinodo dei vescovi, svoltasi nella Citt\u00e0 del Vaticano dal 30 settembre al 6 novembre dello stesso anno, con tema \"Il Vescovo: Servitore del Vangelo di Ges\u00f9 Cristo per la speranza del mondo\"; il 2 ottobre, durante l'assemblea, \u00e8 stato ricevuto in udienza dal papa. Insieme ai suoi fedeli della diocesi di Oria, si \u00e8 recato nuovamente in pellegrinaggio a Roma il 26 gennaio 2002.\nIl 17 ottobre 2003 \u00e8 intervenuto nella conferenza di presentazione dell'esortazione apostolica post-sinodale \"Pastores Gregis\", assieme ai cardinali Jan Pieter Schotte, C.I.C.M., segretario generale del Sinodo, e Jorge Mario Bergoglio, arcivescovo metropolita di Buenos Aires e relatore aggiunto.\nIl 28 aprile 2004 si \u00e8 recato di nuovo in pellegrinaggio a Roma, assieme ai fedeli di Manduria.\nVescovo di Albano.\nIl 1\u00ba ottobre 2004 papa Wojty\u0142a lo ha nominato, cinquantaseienne, vescovo di Albano; \u00e8 succeduto ad Agostino Vallini, nominato prefetto del Supremo tribunale della Segnatura apostolica il 27 maggio precedente. Ha preso possesso della sede suburbicaria, nella cattedrale di San Pancrazio, il 27 novembre seguente. Il 1\u00ba dicembre dello stesso anno, si \u00e8 recato nuovamente in Vaticano con i propri fedeli per assistere all'udienza generale del papa.\n\u00c8 stato consultore della Congregazione per il clero e, nella CEI, membro della Commissione episcopale per la dottrina della fede, l'annuncio e la catechesi.\nIl 16 gennaio 2007 \u00e8 intervenuto, come membro della Commissione episcopale per la dottrina della fede, l'annuncio e la catechesi, ad un seminario sul tema del \"primo annuncio\" organizzato a Roma dalla CEI.\nIl 4 maggio 2007 \u00e8 stato eletto presidente della Nuova Avvenire Editoriale dall'assemblea dei soci, in sostituzione del cardinale arcivescovo di Genova Angelo Bagnasco, eletto alla presidenza della Conferenza Episcopale Italiana.\nNel novembre 2007 \u00e8 stato al centro di polemiche a livello nazionale per l'allontanamento di tre suore in servizio presso la parrocchia dei Santi Pietro e Paolo ad Aprilia, che si erano rifiutate di fare assistenza all'anziano parroco in cambio di una retribuzione di 800 euro mensili da dividere fra loro tre. La Curia vescovile ha dato spiegazioni in merito, denunciando una \"montatura da parte dei media\" e un riferimento scorretto dei fatti.\nIl 31 gennaio 2009, papa Benedetto XVI lo ha nominato membro della Congregazione delle cause dei santi per un mandato rinnovabile di un quinquennio. Nel giugno 2010 \u00e8 divenuto presidente della Commissione episcopale per la dottrina della fede, l'annuncio e la catechesi.\nIl 13 aprile 2013 papa Francesco lo ha nominato, sessantacinquenne, segretario del Consiglio dei cardinali, chiamati a consigliarlo nel governo della Chiesa universale e a studiare un progetto di revisione della Curia romana. Il successivo 4 novembre lo stesso pontefice lo ha chiamato a ricoprire anche l'ufficio di amministratore apostolico \"ad nutum Sanctae Sedis\" dell'abbazia territoriale di Santa Maria di Grottaferrata, dopo le dimissioni per raggiunti limiti d'et\u00e0 del settantacinquenne abate Emiliano Fabbricatore, O.S.B.I.\nNell'ottobre 2014 ha confermato le linee guida pastorali adottate dal predecessore mons. Dante Bernini nei confronti della Fraternit\u00e0 sacerdotale San Pio X, vale a dire il divieto di partecipare alla Messa celebrati o di ricevere sacramenti dai suoi ministri, al fine di non \u00abrompere la comunione con la Chiesa Cattolica\u00bb.Successivamente, il 4 aprile 2016 \u00e8 stato nominato delegato pontificio per l'Ordine basiliano italiano di Grottaferrata.\nNel 2015, tra il 4 e il 25 ottobre, prende parte alle XIV assemblea ordinaria del Sinodo dei Vescovi, in quanto membro nominato da Papa Francesco.\nIl 13 luglio 2016 \u00e8 stato nominato membro della Segreteria per la comunicazione, che il 23 giugno 2018 ha assunto il nome di Dicastero per la comunicazione, per un mandato rinnovabile di un quinquennio. Inoltre, il 14 settembre 2019, \u00e8 divenuto anche consultore della Congregazione per le Chiese orientali.\nPrefetto della Congregazione delle cause dei santi.\nIl 15 ottobre 2020, quasi settantatreenne, \u00e8 stato nominato prefetto della Congregazione delle cause dei santi ed elevato alla dignit\u00e0 di arcivescovo; \u00e8 succeduto al cardinale Giovanni Angelo Becciu, associato allo scandalo dell'acquisto di un immobile di lusso da 200 milioni di euro a Londra. Contestualmente ha lasciato la guida della diocesi di Albano, rimanendone amministratore apostolico fino alla nomina di un successore, e l'incarico di segretario del Consiglio dei cardinali.\nIl 25 ottobre seguente, durante l'Angelus, papa Francesco ha annunciato la sua creazione a cardinale nel concistoro del 28 novembre seguente, durante il quale riceve la diaconia di Santa Maria in Domnica. Ha preso possesso della stessa in una celebrazione che si \u00e8 svolta il 28 novembre 2021.\nIl 16 dicembre \u00e8 nominato membro della Congregazione per le Chiese orientali e del Dicastero per la comunicazione.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:\nStemma e motto.\nSignificato.\nL'immagine delle sette fiamme richiama i doni dello Spirito Santo, mentre la stella a otto punte \u00e8 l'emblema della Vergine Maria, piena di grazia e tempio dello Spirito Santo, icona, in cielo, della Chiesa nel suo compimento e, sulla terra, segno di consolazione e di sicura speranza per il peregrinante popolo di Dio.\nIl colore della fascia \u00e8 l'azzurro, simbolo della incorruttibilit\u00e0 del cielo, delle idealit\u00e0 che salgono verso l\u2019alto; rappresenta il distacco dai valori terreni e l\u2019ascesa dell\u2019anima verso Dio.\nIl campo dello scudo \u00e8 in oro, il primo tra i metalli nobili, simbolo quindi della prima tra le Virt\u00f9 teologali: la Fede, grazie alla quale possiamo attingere all\u2019energia salvifica che lo Spirito ci invia con i Suoi sette doni.\nMotto.\nIl motto che compare sullo stemma \u00e8: \"In Spiritu seminare\", tratto da una lettera dell'apostolo San Paolo (Gal 6,8), con il quale il vescovo auspica che il suo ministero sia a vantaggio del popolo di Dio, per l'edificazione della Chiesa."}
{"id": "536296", "revid": "322321", "url": "https://it.wikipedia.org/wiki?curid=536296", "title": "Cosmo Francesco Ruppi", "text": "Biografia.\nDopo aver concluso gli studi presso i seminari di Conversano e Molfetta, fu ordinato presbitero il 18 dicembre 1954 dal vescovo di Conversano, Gregorio Falconieri.\nIl 6 marzo 1966 fu chiamato come incaricato, nella segreteria della Conferenza episcopale pugliese; due anni dopo, dal 1968, fu nominato segretario aggiunto e nel 1977 sottosegretario. Collabor\u00f2 con gli arcivescovi presidenti Enrico Nicodemo di Bari e Guglielmo Motolese di Taranto, fino alla primavera del 1980.\nIl 13 maggio 1980 fu eletto vescovo delle diocesi di Termoli e Larino. Ricevette l'ordinazione episcopale il 29 giugno 1980 dal cardinale Corrado Ursi.\nIl 7 dicembre 1988 fu eletto arcivescovo metropolita di Lecce.\nDurante il suo episcopato ricevette vari incarichi nella Conferenza episcopale pugliese nelle commissioni della comunicazione, dei beni culturali e della pastorale. Ne fu eletto presidente l'8 gennaio 1999 e confermato fino al 28 gennaio 2008, quando gli \u00e8 succeduto l'arcivescovo di Bari-Bitonto Francesco Cacucci.\nPresso la Conferenza episcopale italiana fece parte delle commissioni per le comunicazioni sociali e per la Scuola, l'Educazione e la Cultura.\nIl 16 aprile 2009 papa Benedetto XVI accoglie la sua rinuncia al governo pastorale dell'arcidiocesi di Lecce per raggiunti limiti d'et\u00e0, presentata il 6 giugno 2007; gli succede Domenico Umberto D'Ambrosio.\nSvolse attivit\u00e0 giornalistica, al \"Corriere del Giorno\" di Taranto e a Telenorba, dove ha curato per diversi decenni la rubrica religiosa \"il tempo della fede\".\nDurante il suo episcopato salentino \u00e8 stato canonizzato San Filippo Smaldone.\nTra i suoi discorsi pronunciati alla citt\u00e0, si ricorda la frase \"La Chiesa \u00e8 povera, ma ricca di poveri!\".\n\u00c8 morto ad Alberobello il 29 maggio 2011 all'et\u00e0 di 78 anni dopo una lunga malattia.\nLa messa esequiale, presieduta dal cardinale Salvatore De Giorgi, e concelebrata dagli arcivescovi Domenico Umberto D'Ambrosio e Francesco Cacucci, si \u00e8 svolta nella chiesa matrice dei Santi Medici di Alberobello il 31 maggio. La salma \u00e8 stata temporaneamente tumulata nel cimitero di Alberobello, per essere poi traslata, il 30 dicembre 2019, nella cattedrale di Lecce.\nIndagini giudiziarie.\nIl prelato \u00e8 stato coinvolto due volte nelle indagini su reati contro il patrimonio. Nel 2002 \u00e8 stato indagato per peculato nell'ambito dell'inchiesta sullo storno di fondi pubblici destinati alla fondazione \"Regina Pacis\" che gestisce l'omonimo centro di permanenza temporanea, venendo poi assolto nel 2005; in un'inchiesta correlata \u00e8 stato invece condannato per peculato don Cesare Lodeserto, gi\u00e0 presidente della Fondazione \"Regina Pacis\" e stretto collaboratore di monsignor Ruppi. Nell'ottobre 2013 la condanna a 4 anni di reclusione che pendeva su don Cesare Lodeserto \u00e8 stata annullata dalla Corte suprema di cassazione.\nNel 2006 \u00e8 stato indagato per corruzione nell'ambito di un'inchiesta sulla sanit\u00e0 pugliese che ha coinvolto anche l'ex presidente della Regione Raffaele Fitto.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "536301", "revid": "729019", "url": "https://it.wikipedia.org/wiki?curid=536301", "title": "Gaio Lutazio Catulo", "text": "Lutazio Catulo era un \"homo novus\" quando, nel 242 a.C., fu eletto console assieme a Aulo Postumio Albino.\nBiografia.\nA partire dall'estate del 242 a.C. con la flotta di duecento quinqueremi, armata da Roma con il finanziamento di privati perch\u00e9 l'Erario era dissanguato da oltre vent'anni di guerra, sbarc\u00f2 inaspettato in Sicilia, rinforz\u00f2 le legioni che assediavano Lilibeo, occup\u00f2 il Drepana e mise la citt\u00e0 sotto assedio.\nIl 10 marzo 241 a.C. guid\u00f2 la flotta romana contro quella cartaginese comandata da Annone nella battaglia delle Isole Egadi, lo scontro decisivo della prima guerra punica.\nNei giorni seguenti la battaglia Catulo non ferm\u00f2 le operazioni militari; gestito il bottino di settanta navi e diecimila prigionieri riprese l'assedio di Lilibeo.\nAmilcare da anni combatteva una guerriglia sul Monte Erice. Fu nominato plenipotenziario da Cartagine. Rendendosi conto che con la sconfitta delle Isole Egadi non poteva reggere l'urto delle legioni e tantomeno riconquistare le posizioni Cartaginesi in Sicilia offr\u00ec la resa cartaginese.\nCatulo accett\u00f2 la resa e ne dett\u00f2 le condizioni con la clausola che queste dovevano essere ratificate dal popolo romano. Le richieste romane erano: ritiro di Cartagine da tutta la Sicilia; nessun attacco a Siracusa e suoi alleati, restituzione senza riscatto dei prigionieri, 2.200 talenti euboici d'argento in vent'anni. Per celebrare la sua vittoria costru\u00ec il tempio di Iuturna nel Campo Marzio, nell'attuale zona di Largo di Torre Argentina.\nEra fratello di quel Quinto Lutazio Cercone, che con Aulo Manlio Torquato Attico fu console l'anno dopo e poi censore nel 236 a.C."}
{"id": "536306", "revid": "124503031", "url": "https://it.wikipedia.org/wiki?curid=536306", "title": "Leuconoe", "text": "Leuconoe \u00e8 l'XI ode del I libro delle \"Odi\" di Orazio, indirizzata a \"Leuconoe\", una fra le donne amate dal poeta latino (il nome in italiano significa \"dalla candida mente\").\nIl tema della poesia.\nIl tema dell'XI ode del I libro \u00e8 il famosissimo tema del \"carpe diem\", cio\u00e8 \"cogli l'attimo\", o godi il presente, o ancora vivi alla giornata. \"Carpe\" \u00e8 l'imperativo del verbo \"carpere\" e corrisponde al verbo italiano \"carpire\", (il verbo latino ha per\u00f2 il significato di \"cogliere, staccare\").\nL'analisi di questo verbo \u00e8 fatta molto bene nell'introduzione del libro \"Odi ed Epodi\", scritta da Alfonso Traina: \nMa il concetto \u00e8 quello di un poeta persiano (che ha pi\u00f9 di un'affinit\u00e0 con Orazio), Omar Khayyam: , o di un romanziere contemporaneo, Vittorio Saltini: \nL'ode invita a cogliere la vita nella faccia luminosa del giorno, a vivere con piacere l'ora fuggevole che passa e come dice Orazio nella XI epistola: \nIn sintesi: l'espressione \"carpe diem\", cos\u00ec tanto abusata e banalizzata in un generico \"godersi la vita, senza perdere tempo\", va invece necessariamente intesa in un pi\u00f9 problematico \"afferrare il tempo che fugge\", evitando con saggezza le illusioni di progetti a lungo periodo. Una delle immagini che meglio pu\u00f2 rendere il sapore semantico del verbo pu\u00f2 ricercarsi nella capacit\u00e0 della fotografia di afferrare, fissandoli in un attimo, il godimento e la bellezza di una luce colta istantaneamente.\nSintesi della poesia: inizio, sviluppo e conclusione.\nL'ode si apre con l'invito a Leuconoe a non chiedere (perch\u00e9 non \u00e8 concesso saperlo) quale fine gli d\u00e8i abbiano stabilito per i due innamorati. Quindi l'ode inizia con la rinuncia a sapere cosa gli d\u00e8i riservano agli uomini nel futuro; futuro che non pu\u00f2 essere chiarificato neppure consultando gli astrologi babilonesi o gli oroscopi orientali. Questa rinunzia \u00e8 riaffermata subito dopo: \nQuesto senso di rassegnazione al destino stabilito dagli d\u00e8i percorre tutta l'opera oraziana, ma esso \u00e8 presentato con un'accezione nuova alla fine dell'ode n. 24 dedicata a Virgilio per confortarlo della morte di Quintilio. Orazio d\u00e0 un significato filosofico alla rassegnazione e rende tollerabile ci\u00f2 che immutabile ed intollerabile:\noppure, nella traduzione di Enzo Mandruzzato: \nNel mezzo dell'ode Orazio insiste sull'incertezza del futuro: \u00abSia che Giove ci conceda molti inverni, o sia questo l'ultimo, che fa sbattere le onde sugli scogli del mare Tirreno\u00bb. In questo crescendo di incertezza sul futuro e di coscienza della fugacit\u00e0 del tempo e della vita, Orazio si rivolge alla bella Leuconoe ammonendola ad essere saggia e a fare le poche cose concesse ai mortali per il godimento della loro breve esistenza: \"\"versa il vino e recidi ogni speranza sul futuro che oltrepassi il breve spazio del tempo immediato\". Il poeta invita la consorte a preoccuparsi del presente immediato, proprio poich\u00e9 \u00e8 impossibile (nonch\u00e9 inutile) per l'uomo preoccuparsi del futuro. E ad Orazio non resta altro che concludere logicamente l'ode secondo la pi\u00f9 schietta e semplice concezione epicurea: \"Cogli l'attimo (il giorno) e confida il meno che puoi sul domani\".\nIl messaggio della poesia.\nIl messaggio della poesia \u00e8 certamente un messaggio etico, costituito in questo caso da un invito a non sprecare la breve vita umana inutilmente, ma a viverla fino in fondo, intensamente e giorno dopo giorno. A. Traina su questo aspetto afferma:\"Il moralismo di Orazio non si chiude in se stesso, la sua saggezza \u00e8 comunicativa, e perci\u00f2 la sua poesia, nutrita di quella saggezza, \u00e8 parenetica. La par\u00e9nesi civile non \u00e8 che l'aspetto sociale della parenesi etica\"\". Ma questo messaggio dell'Ode \u00e8 racchiuso dentro tanti divieti che rendono positivo ed urgente il messaggio etico. L'analisi del \"Carpe diem\" immerso nelle raccomandazioni \u00e8 pregevolmente svolta da A. Traina alle pagine 14 e 15 dell'opera gi\u00e0 citata:\"\"L'ode 1, 11 \u00e8 ricca di performativi. Ma la maggior parte di essi \u00e8, sintatticamente o semanticamente, negativa: non indagare il futuro (ne quaesieris\u2026), \u00e8 peccato sapere (scire nefas), non tentare l'oroscopo\" (nec temptaris\u2026), \"non prolungare la speranza oltre il breve spazio della vita (spazio brevi/ spem longam resecem), non farti illusioni sul domani\" (quam minimum credula postero). \"Il \"carpe diem\" \u00e8 cos\u00ec serrato in un cerchio di divieti, connotati dalla sacralit\u00e0 di\" nefas \"che ne condizionano il significato. La medesima struttura, sia pure a diverso livello, presentano gli altri carmi dei\" Carmina, \"l'ode 3,8; anche l'ode 3, 29 che al verso 29 dice:\"Ricordati di ben disporre del presente: il resto \u00e8 come la corrente di un fiume\"\".\nIl \"carpe diem\" ci appare dunque costantemente connesso col divieto complementare di pensare al domani, perch\u00e9 \"vivere il tempo, vuol dire morirne\". Per tutti questi motivi questa ode \u00e8 diventata un componimento sempreverde, cio\u00e8 contenente un messaggio attuale e intramontabile.\nLa tesi della poesia.\nLa tesi della poesia \u00e8 incentrata soprattutto sul messaggio positivo dell'ode, il \"Carpe diem\": vivi la giornata. Questo sunto finale non deve essere inteso nel senso grossolano grazie al quale \u00e8 divenuto proverbiale, come se il suo significato fosse \"godi allegramente la giornata che passa\", sottintendendo all'espressione un significato edonistico o volgarmente carnale: pi\u00f9 che altro l'invito di Orazio \u00e8 quello a realizzare la propria esistenza in modo compiuto, sfruttando le occasioni che essa ci pone innanzi; non farlo, dice il poeta latino, equivarrebbe ad un peccato mortale. Egli ammonisce:\"\"cogli la tua giornata, che ti \u00e8 offerta dagli d\u00e8i come un bel fiore cad\u00f9co\". \"Vitae summa brevis\": la vita pu\u00f2 sembrare lunga, ma Orazio pensa a ci\u00f2 che in essa \u00e8 veramente vita, cio\u00e8 gioia e piacere (la primavera pi\u00f9 volte decantata nella sua opera). Fa' un po' il conto: \u00e8 cos\u00ec breve la somma. E mentre noi cerchiamo di constatare questa quantit\u00e0, essa gi\u00e0 fugge. In termini pi\u00f9 moderni si potrebbe forse dire che la tesi ivi proposta sia che ognuno deve autorealizzarsi. Ogni uomo dal pi\u00f9 infimo al pi\u00f9 felice cerca, ogni giorno, di realizzare se stesso, cio\u00e8 di realizzare tutte le sue capacit\u00e0 fisiche e cognitive. La poesia \u00e8 dunque una dolce esortazione a godere i piaceri immediati della vita e a ridurre drasticamente le grandi speranze e le grandi illusioni che oltrepassino il breve spazio del tempo vicino perch\u00e9 \"La pallida morte picchia con piede indifferente ai tuguri dei poveri e alle torri dei re. O Sestio, o uomo felice, la breve durata della vita ci vieta di concepire una luna speranza; ben presto, t'incomber\u00e0 la notte, e i Mani, che non sono che favola, e la vacua dimora di Plutone, dove, come vi sarai entrato, non trarrai a sorte coi dadi il regno della mensa e non mirerai L\u00eccida, per cui ora tutti ardono i giovani, e presto si scalderanno le fanciulle\". (liber I, ode n\u00b0 IV, VV 13-20).\nFatti, personaggi, tempi e luoghi della poesia.\nL'ode \u00e8 dedicata a Leuconoe, una delle donne amate dal poeta di Venosa. Ma l'ode \u00e8 indirizzata a tutti gli uomini che vivono su questa terra, i quali devono, come detto, vivere ogni giorno e saper assimilare tutti i piaceri della vita o, come dice Orazio stesso nella IV epistola inviata a Tibullo: \"Fa conto che ogni giorno sia per te l'ultimo raggio di sole: sar\u00e0 un piacere di pi\u00f9 l'ora inattesa\". E lo stesso concetto \u00e8 espresso molto bene nei versi 12-15 dello stesso componimento: \"E non tentare invece di scoprire / cosa accadr\u00e0, cosa sar\u00e0 il domani\u2026/ma vivi come un dono ogni giornata/ che ora, quale che sia, la sorte ci concede\". \nSecondo A. Traina: \"In Orazio il polo opposto al presente \u00e8 il futuro: un futuro non sperato ma temuto, una fuga dal domani, che sull'oggi getta un'ombra di morte: non attenderti l'immortalit\u00e0, te lo ripete la stagione che rapisce i giorni della nostra vita\"\" (ode 4, 7). \"Rapit\", poi, \u00e8 lo stesso verbo utilizzato nel tredicesimo epodo oraziano (\"rapiamus\"): fra queste due rapine, quella che il tempo fa all'uomo e quella che l'uomo tenta di fare al tempo, si tende la drammatica temporalit\u00e0 di Orazio.\nAnalisi della forma.\nIl genere.\nIl genere della poesia \u00e8 sicuramente di carattere lirico, perch\u00e9 il poeta esprime i suoi sentimenti e in parte la sua weltanschauung, ma \u00e8 anche di genere formale, perch\u00e9 Orazio opera una precisa e attenta scelta dei termini da utilizzare; \u00e8, infine, una poesia sociale e conativa, poich\u00e9 segue il modello parenetico, cio\u00e8 esortativo ed ammonitivo\nLa metrica.\nIl verso impiegato \u00e8 l'asclepiadeo maggiore, che corrisponde a un asclepiadeo minore con un coriambo inserito dopo il primo membro: questo, isolato da due tmesi (che sono di solito anche dieresi), \u00e8 rappresentato da una sola parola (\"Leuconoe\", \"debilitat\") da due termini bisillabi (\"scire nefas\", \"vina liques\") o da un monosillabo seguito da un trisillabo (\"ut melius\", \"seu tribuit\").\nLe figure retoriche.\nLe figure retoriche della poesia sono: l'inversione, l'allitterazione e la \"callida iunctura\", cio\u00e8 un'insolita associazione di parole, creatrice di nuove analogie.\nIl tono emotivo della poesia.\nLa poesia esprime una forza positiva dovuta al messaggio del \"Carpe Diem\", ma ha anche un tono elegiaco e mesto dovuto al messaggio della rassegnazione e della fugacit\u00e0 del tempo che la poesia afferma. Il tono emotivo della poesia \u00e8 soffuso da una velata melanconia, dovuta al concetto del tempo che fugge via, \"un tempo che inghiotte tutto, tranne la fama del poeta\". A Traina afferma:\"\"La malinconia \u00e8 il prezzo che la poesia di Orazio paga alla sua saggezza\" e poco oltre scrive: \"E perci\u00f2 la corda pi\u00f9 autentica della sua lira non \u00e8 la gioia del possesso, ma la malinconia della rinunzia\"\".\nIl linguaggio poetico (o \"lexis\").\nIl linguaggio poetico della poesia \u00e8 ricercato e raffinato, nel perfetto stile oraziano dei \"Carmina\". Dal \"sermo cotidianus\", il linguaggio discorsivo impiegato nelle Satire, passiamo infatti ad un'opera maggiormente attenta ai preziosismi stilistici tipici della poesia alessandrina che tanta influenza aveva avuto sul giovane Orazio.\nLa sintassi.\nLa sintassi della poesia contiene sia periodi paratattici che periodi ipotattici."}
{"id": "536307", "revid": "1935652", "url": "https://it.wikipedia.org/wiki?curid=536307", "title": "Gino Reali", "text": "Biografia.\nNasce a Ruscio di Monteleone di Spoleto, in provincia di Perugia e allora nella diocesi di Norcia, il 28 gennaio 1948.\nMinistero sacerdotale.\nIl 31 luglio 1971 \u00e8 ordinato presbitero, nel suo paese natale, dal vescovo di Norcia Alberto Scola.\nNel 1973 si licenzia in teologia dogmatica alla Pontificia Universit\u00e0 Gregoriana e nel 1975 in Diritto Canonico alla Pontificia Universit\u00e0 Lateranense. Diventa giudice del Tribunale Ecclesiastico Regionale Umbro nel 1976, e insegna religione nel liceo classico di Norcia per 18 anni, dal 1981 al 1998.\nNel 1985 \u00e8 nominato vicario generale di Norcia e, l'anno successivo, dopo l'unione della diocesi di Norcia con l'arcidiocesi di Spoleto, avvenuta il 30 settembre 1986, \u00e8 nominato vicario generale dell'arcidiocesi di Spoleto-Norcia.\nMinistero episcopale.\nIl 23 febbraio 2002 papa Giovanni Paolo II lo nomina vescovo di Porto-Santa Rufina; succede ad Antonio Buoncristiani, precedentemente nominato arcivescovo metropolita di Siena-Colle di Val d'Elsa-Montalcino. Il 7 aprile successivo riceve l'ordinazione episcopale, nella cattedrale di Spoleto, dall'arcivescovo di Spoleto-Norcia Riccardo Fontana, coconsacranti Ottorino Pietro Alberti, arcivescovo di Cagliari, e Antonio Buoncristiani, arcivescovo di Siena-Colle di Val d'Elsa-Montalcino. Il 5 maggio prende possesso della sede suburbicaria di Porto-Santa Rufina.\nDal 20 marzo 2010 al 19 febbraio 2011 ricopre anche l'ufficio di amministratore apostolico della diocesi di Civitavecchia-Tarquinia.\nIl 5 maggio 2021 papa Francesco accoglie la sua rinuncia, presentata per motivi di salute, al governo pastorale della sede suburbicaria di Porto-Santa Rufina; gli succede Gianrico Ruzza, vescovo di Civitavecchia-Tarquinia, dapprima come amministratore apostolico e, dal 12 febbraio 2022, come vescovo, essendo state unite \"in persona episcopi\" le sedi di Civitavecchia-Tarquinia e di Porto-Santa Rufina.\nGenealogia episcopale.\nLa genealogia episcopale \u00e8:"}
{"id": "536308", "revid": "33689", "url": "https://it.wikipedia.org/wiki?curid=536308", "title": "Matrice di punti", "text": "Una matrice di punti (o in inglese \"dot matrix\" o \"dot-matrix\") \u00e8 una griglia di punti disposti a scacchiera, usata per visualizzare caratteri grafici, simboli e immagini, attivando e disattivando selettivamente la visibilit\u00e0 di una parte dei punti per comporre la grafica.\nTipicamente una matrice di punti \u00e8 usata nelle stampanti di vecchia generazione e molti altri dispositivi digitali. Nelle stampanti i punti consistono in aree annerite su un foglio di carta, spesso mediante interposizione di nastri impregnati di inchiostro. Anche le stampanti moderne creano il proprio output su matrici di punti, usando per\u00f2 tecniche diverse, come ad esempio la tecnologia laser o a getto di inchiostro, e quindi non vengono considerate a matrice di punti. Le matrici di punti sopravvivono in stampanti che fanno uso di fogli autoricalcanti.\nNei display i punti possono illuminarsi, come ad esempio nei dispositivi CRT, oppure essere pi\u00f9 scuri delle aree circostanti, come negli LCD. Negli LCD a colori invece i punti sono inizialmente scuri e successivamente si illuminano.\nIl controllo automatizzato delle orientazioni dei reticoli permette di ottenere svariati effetti cinetici come espansioni e contrazioni, rotazioni, sfumature."}
{"id": "536313", "revid": "767487", "url": "https://it.wikipedia.org/wiki?curid=536313", "title": "Tokyo Dragons", "text": "I Tokyo Dragons sono stati un gruppo hard rock britannico formato a Londra nel 2005 e scioltosi nel 2008.\nIl loro stile si ispirava principalmente a gruppi come AC/DC, Mot\u00f6rhead, Aerosmith, Kiss e Thin Lizzy."}
{"id": "536322", "revid": "62004", "url": "https://it.wikipedia.org/wiki?curid=536322", "title": "Enrico Guaita", "text": ""}
{"id": "536323", "revid": "729019", "url": "https://it.wikipedia.org/wiki?curid=536323", "title": "Tracking error", "text": "Si indica con tracking error lo scostamento di performance di un'attivit\u00e0 finanziaria (normalmente un fondo d'investimento) rispetto al suo indice di riferimento, o \"benchmark\". \nQuanto maggiore \u00e8 il tracking error, tanto pi\u00f9 \u00e8 attiva la gestione dell'investimento, in quanto questo non segue passivamente l'andamento dell'indice."}
{"id": "536325", "revid": "6923", "url": "https://it.wikipedia.org/wiki?curid=536325", "title": "Suchomimus tenerensis", "text": "Suchomimus (il cui nome significa \"imitatore di coccodrilli\") \u00e8 un genere estinto di dinosauro teropode spinosauride vissuto nel Cretaceo inferiore, circa 125-112 milioni di anni fa (Aptiano-Albiano) in quello che oggi \u00e8 il Niger. Il genere contiene una singola specie, ossia \"S. tenerensis\", descritta da Paul Sereno e colleghi, sulla base di uno scheletro parziale rinvenuto nella Formazione Erlhaz. Il suo cranio era molto lungo e poco profondo, simile a quello di un coccodrillo, da cui prende il nome, mentre il nome specifico, \"tenerensis\", allude alla localit\u00e0 in cui sono stati rinvenuti i suoi primi resti, il deserto del T\u00e9n\u00e9r\u00e9. Alcuni paleontologi considerano l'animale una specie africana dello spinosauride europea \"Baryonyx\", ossia \"B. tenerensis\". \"Suchomimus\" potrebbe anche essere un sinonimo junior del contemporaneo spinosauride \"Cristatusaurus lapparenti\", sebbene quest'ultimo taxon sia basato su resti molto pi\u00f9 frammentari.\n\"Suchomimus\" poteva raggiungere i 9,5-11 metri (31-36 piedi) di lunghezza, per un peso compreso tra 2,5 e 5,2 tonnellate, sebbene l'esemplare olotipo potrebbe rappresentare un esemplare non completamente sviluppato. Lo stretto cranio di \"Suchomimus\" era sostenuto da un collo lungo e spesso, e le zampe anteriori erano molto robuste, armate di grandi artigli su ciascun dito, i particolare sul primo dito della mano che presentava un artiglio particolarmente sviluppato. Lungo la linea mediana della schiena dell'animale correva una bassa vela dorsale, costituita dalle lunghe spine neurali delle vertebre. Come altri spinosauridi, probabilmente questo animale aveva una dieta a base di pesce e altri animali di piccola taglia.\nDescrizione.\nLa lunghezza dell'esemplare tipo di \"Suchomimus\", un individuo subadulto, venne inizialmente stimata intorno ai 10,3-11 metri (34\u201336 piedi), per un peso stimato tra le 2,7 e le 5,2 tonnellate (3,0-5,7 tonnellate corte). Gregory S. Paul, tuttavia, ha fornito stime inferiori, con una lunghezza di 9,5 metri (31 piedi), per un peso 2,5 tonnellate (2,8 tonnellate corte).\nCranio.\nA differenza della maggior parte dei dinosauri teropodi di grandi dimensioni, \"Suchomimus\" possedeva un muso molto lungo, basso e dalle fauci strette, formate da un'espansione anteriore della premascella e del ramus anteriore della mascella. La premascella presentava un ramo verso l'alto che escludeva la mascella superiore dalle narici. Le mascelle presentavano circa 122 denti conici ed appuntiti, non molto affilati e curvati leggermente all'indietro, e dalla dentellatura sottile. La punta del muso era allargata lateralmente e presentava una \"rosetta terminale\" di denti pi\u00f9 lunghi, 7 per lato, e circa lo stesso numero nella parte corrispondente della mandibola. Pi\u00f9 indietro, erano presenti almeno 22 denti per lato mascellare, mentre l'intera mandibola conteneva circa 32 denti.\nLa mascella presentava una sporgenza prominente proprio dietro la rosetta, sporgente verso il basso; questa parte convessa della mascella \u00e8 dove alloggiavano i denti pi\u00f9 lunghi dell'intero cranio. Le prominenze interne dell'osso mascellare si incontrano a grande distanza, formando un palato secondario chiuso che irrigidiva il muso. Le narici ossee erano lunghe, strette e posizionate orizzontalmente; lo stesso valeva per la pi\u00f9 grande fenestra antorbitale, un paio di aperture poste davanti agli occhi. La parte posteriore del cranio \u00e8 poco conosciuta, sebbene sappiamo che l'osso quadrato era corto, separato dall'osso quadratougale da un grande forame quadratico. La mandibola era molto allungata e stretta, formando una struttura rigida mentre i rami mandibolari si toccavano sulla linea mediana, rinforzando la mandibola contro le forze di torsione (flessioni e torsioni).\nScheletro.\nGli autori che descrissero \"Suchomimus\" per la prima volta stabilirono alcuni autapomorfie (tratti derivati unici). Le spine neurali sporgenti verso l'alto delle vertebre dorsali posteriori, sacrali, e caudali anteriori, sono espanse in vista laterale. Gli angoli superiori dell'omero sono molto robusti. L'omero presenta un'estensione (crescita eccessiva dell'osso) sopra il condilo che toccava il radio a forma di uncino. Il collo era relativamente lungo e muscoloso, come dimostrato dalle forti epipofisi. Erano presenti circa sedici vertebre dorsali, le cui spine neurali erano insolitamente estese, in un'estensione a forma di lama verso l'alto, ed allungate nella parte posteriore. Quelle delle cinque vertebre sacrali erano le pi\u00f9 lunghe. Questa vela che andava a formarsi, grazie all'estensione delle spine neurali, continuava fino a met\u00e0 della coda. Non \u00e8 certo quale fosse il ruolo di queste spine allungate: forse supportavano una bassa vela di pelle, pi\u00f9 alta sui fianchi, pi\u00f9 bassa e pi\u00f9 estesa posteriormente, rispetto a quella di \"Spinosaurus\".\nLa forcula \u00e8 a forma di V e indica un torace alto e stretto. L'omero era molto grande e robusto, eguagliato in dimensioni solo da quello di \"Megalosaurus\" e \"Torvosaurus\". Di conseguenza, l'ulna era ben sviluppata con un enorme olecrano, un tratto eccezionale condiviso con \"Baryonyx\". La forte muscolatura del braccio, aggiungeva potenza ai grandi artigli della mano, il cui primo dito presentava un grande artiglio, lungo circa 19 centimetri (7,5 pollici).\nNel bacino, l'ileo \u00e8 alto. Il pube ha una superficie frontale pi\u00f9 ampia della superficie laterale. Il femore \u00e8 dritto e robusto, con una lunghezza di 107 centimetri (42 pollici) nell'olotipo. Il suo piccolo trocantere \u00e8 marcatamente simile a una piastra.\nClassificazione.\n\"Suchomimus\" \u00e8 stato collocato all'interno della famiglia Spinosauridae, un gruppo di grandi dinosauri teropodi, caratterizzati da lunghe e strette fauci, adatte ad afferrare e trattenere prede viscide, come i pesci, contrariamente ad altri teropodi dal cranio alto e robusto, come i Tyrannosauridae. I loro denti erano adatti per afferrare piuttosto che per tagliare o per frantumare, ed il palato era pi\u00f9 solido, permettendo agli spinosauridi di resistere alle torsioni esercitate dalla preda. Il corpo era simile a quello di altri teropodi terrestri, mentre in alcuni generi, come \"Spinosaurus\", erano presenti adattamenti pi\u00f9 evidenti per una vita semi-acquatica.\nAll'interno degli Spinosauridi, \"Suchomimus\" \u00e8 un membro della sottofamiglia Baryonychinae. Ad eccezione della sua estesa vela dorsale, \"Suchomimus\" era molto simile a \"Baryonyx\" del Barremiano d'Inghilterra, anch'esso dotato di forti arti anteriori e un enorme artiglio a forma di falce sul primo dito della mano. Proprio come con \"Suchomimus\", l'artiglio del \"Baryonyx\" fu la prima componente ossea ad essere ritrovata sul campo. L'olotipo di \"Suchomimus\" era considerevolmente pi\u00f9 grande di quello di \"Baryonyx\", sebbene le et\u00e0 dei due individui non sono note.\nNel 2002, il paleontologo tedesco Hans-Dieter Sues e colleghi conclusero che \"Suchomimus\" era identico a \"Cristatusaurus\", ritrovato nella stessa formazione nel Niger e, nonostante \"Cristatusaurus\" fosse stato nominato un po' prima di \"Suchomimus\", propose che entrambi i taxon rappresentassero una seconda specie di \"Baryonyx\", chiamata \"Baryonyx tenerensis\". Nel 1998, Sereno e colleghi hanno analizzato la distribuzione di quarantacinque tratti per produrre un cladogramma che mostrasse \"Suchomimus\" e \"Baryonyx\" come generi distinti ma comunque strettamente correlati.\nLa nuova analisi filogenetica di Arden \"et al.\" (2018), include molti taxa ancora privi di nome, risolve Baryonychinae come monofiletica, e conia anche il nuovo termine Spinosaurini per il clade di \"Sigilmassasaurus\" e \"Spinosaurus\":\nStoria della scoperta.\nNel 1997, il paleontologo Paul Sereno e il suo team fecero una scoperta notevole nel sito di Gadoufaoua, nella Formazione Elrhaz: un esemplare fossile che rappresentava circa due terzi degli elementi scheletrici di un grande teropode carnivoro, in Niger. La prima scoperta, un artiglio di grandi dimensioni del primo dito della mano, \u00e8 avvenuta il 4 dicembre 1997 grazie a David Varricchio. L'11 novembre 1998, Paul Sereno, Allison Beck, Didier Dutheil, Boubacar Gado, Hans Larsson, Gabrielle Lyon, Jonathan Marcot, Oliver Walter Mischa Rauhut, Rudyard Sadleir, Christian Sidor, David Varricchio, Gregory Wilson e Jeffrey Wilson nominarono e descrissero la specie tipo \"Suchomimus tenerensis\". Il nome generico \"Suchomimus\" (\"imitatore di coccodrilli\") deriva dal greco \u03c3\u03bf\u1fe6\u03c7\u03bf\u03c2/\"souchos\", il nome greco per il dio egiziano della testa di coccodrillo Sobek, e \u03bc\u1fd6\u03bc\u03bf\u03c2/\"mimos\" \"mimo\", per via della forma della testa dell'animale che sembra imitare quella dei coccodrilli. Il nome specifico, \"tenerensis\", prende il nome dal deserto del T\u00e9n\u00e9r\u00e9 dove \u00e8 stato ritrovato l'animale.\nL'olotipo, MNN GDF500, di \"Suchomimus\" \u00e8 stato ritrovato nei letti Tegama della Formazione Elrhaz risalenti all'Aptiano. L'olotipo si compone di uno scheletro parziale privo di cranio, e comprende tre costole cervicali, alcuni elementi di quattordici vertebre dorsali, dieci costole dorsali, alcuni elementi di tre vertebre sacrali, elementi di dodici vertebre caudali, chevron, una scapola, un coracoide, un avambraccio, un lato del bacino e parte di un arto posteriore. La colonna vertebrale era in gran parte articolata, il resto consisteva in ossa disarticolate. Parti dello scheletro erano state esposte sulla superficie del deserto e avevano subito danni da erosione. Inoltre, diversi esemplari sono stati assegnati come paratipi: MNHN GDF 501, un muso; MNHN GDF 502, un osso quadrato; MNHN GDF 503, MNHN GDF 504, MNHN GDF 505, tutti e tre parti di mascelle; MNHN GDF 506: un epistrofeo; MNHN GDF 507, una vertebra cervicale posteriore; MNHN GDF 508, una vertebra dorsale posteriore; MNHN GDF 510, una vertebra caudale; e MNHN GDF 511, un'altra vertebra caudale. I fossili fanno parte della collezione del \"Mus\u00e9e National du Niger\". La descrizione iniziale di \"Suchomimus\" era preliminare. Nel 2007, la forcula, trovata durante una successiva spedizione nel 2000, \u00e8 stata descritta in dettaglio.\nPaleoecologia.\nLa Formazione Elrhaz, parte del gruppo Tegama, \u00e8 costituita principalmente da arenarie fluviali a basso rilievo, molte delle quali sono oscurate dalle dune di sabbia. I sedimenti sono a grana grossa o media, quasi privi di grana fine. \"Suchomimus\" visse in quello che oggi \u00e8 il Niger, durante il tardo Aptiano fino alle prime fasi dell'Albiano, nel Cretaceo inferiore, 112 milioni di anni fa. Gli strati di sedimenti della formazione sono stati interpretati come un habitat interno di estese pianure alluvionali di acqua dolce e fiumi in rapido movimento, con un clima tropicale che probabilmente viveva periodi di siccit\u00e0 stagionali.\nQuesto ambiente ospitava una variet\u00e0 di fauna tra cui dinosauri, pterosauri, tartarughe, pesci, squali hybodonti e bivalvi d'acqua dolce. \"Suchomimus\" coesisteva con altri teropodi come l'abelisauride \"Kryptops\", il carcharodontosauride \"Eocarcharia\" e un noasauride ancora non descritto. I dinosauri erbivori della regione includevano iguanodonti come \"Ouranosaurus\", \"Elrhazosaurus\", \"Lurdusaurus\", e due sauropodi, \"Nigersaurus\" e un titanosauro ancora non descritto. I crocodylomorphi erano abbondanti; rappresentati da specie giganti come il pholidosauro \"Sarcosuchus\", nonch\u00e9 da piccoli notosuchi come \"Anatosuchus\", \"Araripesuchus\" e \"Stolokrosuchus\". La flora locale probabilmente consisteva principalmente di felci, equiseti e angiosperme, basati sugli adattamenti dietetici dei grandi diplodocoidi che vivevano nella regione."}
{"id": "536327", "revid": "22356", "url": "https://it.wikipedia.org/wiki?curid=536327", "title": "Suchomimus", "text": ""}
{"id": "536328", "revid": "148107", "url": "https://it.wikipedia.org/wiki?curid=536328", "title": "Processo spontaneo", "text": "Un processo spontaneo \u00e8 una reazione chimica in cui il sistema rilascia energia libera (spesso sotto forma di calore) e si sposta ad uno stato energetico pi\u00f9 basso, termodinamicamente pi\u00f9 stabile. Le reazioni di questo tipo sono, appunto, spontanee, ossia avvengono naturalmente con il corso del tempo e in precise condizioni di pressione e temperatura.\nLa convenzione circa i segni (per contraddistinguere il trasferimento di energia libera tra sistema e ambiente) segue le regole fissate per le misure in termodinamica, ossia un trasferimento di energia libera dal sistema all'ambiente comporta una diminuzione della stessa nel sistema e quindi sar\u00e0 registrato con il segno negativo.\nSpontaneit\u00e0 in termochimica.\nLa formula che, a pressione e temperatura costanti (condizioni standard), fornisce la quantit\u00e0 di energia libera rilasciata o assorbita dal sistema \u00e8:\nDove:\nIl segno risultante dalla variazione di energia libera di Gibbs \u00e8 dipendente solo dalla variazione di entalpia o entropia, non dalla temperatura, che non pu\u00f2 essere che positiva. Affinch\u00e9 la reazione sia spontanea, la variazione di energia libera di Gibbs deve essere negativa, pertanto:\nIl secondo principio della termodinamica, afferma che ogni processo spontaneo comporta un aumento netto dell'entropia dell'universo (sistema pi\u00f9 ambiente), per ragioni legate alle dimensioni dell'ambiente rispetto alle dimensioni del sistema, \u00e8 possibile dedurre l'equazione di cui sopra che contempla solo variabili termodinamiche del sistema. Alcune reazioni chimiche risultano spontanee nonostante la diminuzione di entropia: questo fatto non contraddice il secondo principio, infatti la diminuzione di entropia del sistema pu\u00f2 essere superata in valore assoluto da un aumento di quella dell'ambiente e ci\u00f2 pu\u00f2 avvenire solo se si ha un'elevata perdita di entalpia del sistema.\nReazioni non spontanee possono comunque avvenire fintantoch\u00e9 non si sia raggiunta una condizione di equilibrio chimico: la costante di equilibrio \u00e8, in questi casi, estremamente piccola (es. la dissociazione di cloruro di sodio, &lt;chem&gt;NaCl&lt;/chem&gt;, negli ioni &lt;chem&gt;Na+&lt;/chem&gt; e &lt;chem&gt;Cl-&lt;/chem&gt; non \u00e8 spontanea, ma avviene comunque in misura tanto ridotta da considerarsi irrilevante).\nUn processo spontaneo non significa necessariamente che sia tanto rapido da poter essere constatato ad occhio nudo: l'ossidazione della carta \u00e8 s\u00ec una reazione spontanea, ma, se non catalizzata, \u00e8 necessario un tempo molto lungo prima che si possa osservare una patina ingiallita depositarsi sulla superficie della carta. Anche il decadimento del diamante in grafite \u00e8 un processo spontaneo, ma ha tempi di realizzazione sull'ordine dei milioni di anni.\nSpontaneit\u00e0 in elettrochimica.\nIn condizioni standard, la variazione di energia libera di Gibbs di un processo elettrochimico \u00e8 data da:\ndove:\nIn particolare si ha:"}
{"id": "536329", "revid": "671029", "url": "https://it.wikipedia.org/wiki?curid=536329", "title": "Mario Oliveri", "text": "Biografia.\nNasce a Campo Ligure, in provincia di Genova e diocesi di Acqui, il 22 gennaio 1944. \u00c8 ultimo di quattro fratelli di una famiglia contadina.\nFormazione e ministero sacerdotale.\nStudia presso il seminario di Acqui e quello di Torino.\nIl 29 giugno 1968 \u00e8 ordinato presbitero, nella cattedrale di Acqui Terme, dal vescovo Giuseppe Dell'Omo.\nIn seguito \u00e8 inviato a studiare a Roma, dove si laurea in diritto canonico presso la Pontificia Universit\u00e0 Lateranense discutendo una tesi dottorale pubblicata dapprima dall'editore Marietti, e poi dalla Libreria Editrice Vaticana.\nDal 1970 al 1972 frequenta i corsi della Pontificia accademia ecclesiastica. Il 1\u00ba luglio 1972 entra nel servizio diplomatico della Santa Sede, dapprima come segretario della nunziatura apostolica di Dakar, in Senegal, e successivamente a Roma, presso la Segreteria di Stato, come segretario di monsignor Giovanni Benelli, poi cardinale. Dal 1978 al 1985 presta servizio nelle nunziature apostoliche di Londra e di Parigi per poi esser richiamato a Roma, presso la nunziatura apostolica in Italia.\nNel 1987 riceve il titolo di prelato d'onore di Sua Santit\u00e0.\nMinistero episcopale.\nIl 6 ottobre 1990 papa Giovanni Paolo II lo nomina vescovo di Albenga-Imperia; succede ad Alessandro Piazza, dimessosi per raggiunti limiti di et\u00e0. Il 4 novembre successivo riceve l'ordinazione episcopale, nella chiesa parrocchiale di Campo Ligure, dal cardinale Giovanni Canestri, coconsacranti l'arcivescovo Luigi Poggi (poi cardinale) ed il vescovo Giuseppe Dell'Omo. Il 25 novembre prende possesso della diocesi.\nHa ricoperto anche l'incarico di membro della Congregazione per il culto divino e la disciplina dei sacramenti e del consiglio internazionale per la catechesi della Congregazione per il clero.\nIl 10 gennaio 2015 papa Francesco decide di inviare in diocesi come vescovo coadiutore Guglielmo Borghetti. Dal 25 marzo, con l'ingresso in diocesi di mons. Borghetti, che riceve dal papa la piena responsabilit\u00e0 del governo pastorale, conserva il titolo di vescovo diocesano senza avere per\u00f2 pi\u00f9 alcun potere.\nIl 1\u00ba settembre 2016 papa Francesco accoglie la sua rinuncia al governo pastorale della diocesi di Albenga-Imperia; da quel momento conserva il titolo di vescovo emerito.\nControversie.\nIn seguito alle segnalazioni da parte dei media di numerosi episodi controversi e scandali, nel 2014 papa Francesco invia in visita alla diocesi di Albenga-Imperia il nunzio apostolico Adriano Bernardini, il quale consegna al pontefice un dossier al termine del suo mandato. A monsignor Oliveri venne rimproverato di aver accolto in seminario e nella diocesi aspiranti sacerdoti senza aver esaminato con attenzione la reale vocazione dei giovani, generando preti \"deboli\", protagonisti di casi di pedofilia, narcisismo, furti ai danni delle parrocchie, molestie sessuali, omicidio, consumo di sostanze stupefacenti .\nIn merito alle questioni giudiziarie, il vescovo commenta: \u00abse ho sbagliato nella vita, Dio mi aiuter\u00e0: nessuno \u00e8 perfetto in questo mondo, solo Ges\u00f9 Cristo e la beatissima Madre lo sono. Gli altri, pi\u00f9 o meno, mancano in qualcosa\u00bb.\nGenealogia episcopale.\nLa genealogia episcopale \u00e8:"}
{"id": "536330", "revid": "767487", "url": "https://it.wikipedia.org/wiki?curid=536330", "title": "Pete Ross", "text": "Peter Joseph Ross, pi\u00f9 noto come Pete Ross, \u00e8 un personaggio dei fumetti creato da Robert Bernstein e George Papp nel 1961, pubblicato dalla DC Comics. Fa parte del cast di comprimari di Superman. Comparve per la prima volta nella storia \"The Boy Who Betrayed Clark Kent!\", in Superboy n. 86 del 1961.\nBiografia del personaggio.\nNella versione pre-Crisi, Pete era un amico d'infanzia di Clark Kent. Una notte, mentre stavano campeggiando assieme, Pete vide Clark trasformarsi in Superboy ma mantenne il segreto per s\u00e9 e non lo disse neanche a Clark. Pete aiut\u00f2 il suo amico creando molto spesso dei diversivi grazie ai quali Clark riusciva a dileguarsi per trasformarsi senza destare sospetti. La Legione dei Supereroi era a conoscenza di ci\u00f2 e lo fece diventare per questo membro onorario. Alla fine, Clark scopr\u00ec che Pete conosceva il suo segreto quando il figlio di quest'ultimo cap\u00ec da solo l'identit\u00e0 segreta di Clark.\nNella versione post-Crisi, Pete \u00e8 un personaggio minore che ha finito per sposare Lana Lang e avere da lei un figlio di nome Clark. Non \u00e8 a conoscenza della doppia identit\u00e0 di Clark ed \u00e8 riuscito a diventare, per breve tempo, Presidente degli Stati Uniti d'America dopo l\"'impeachment\" di Lex Luthor."}
{"id": "536334", "revid": "1935652", "url": "https://it.wikipedia.org/wiki?curid=536334", "title": "Giovanni Dettori", "text": "Biografia.\nNasce a Nule, in provincia di Sassari e diocesi di Ozieri, il 26 gennaio 1940.\nIl 5 febbraio 2004 \u00e8 eletto vescovo di Ales-Terralba.\nRiceve l'ordinazione episcopale il 18 aprile dal cardinale Mario Francesco Pompedda, coconsacranti l'arcivescovo Paolo Romeo e il vescovo Sebastiano Sanguinetti. Il 2 maggio prende possesso della diocesi.\nNel giugno 2014 convoca il dodicesimo sinodo diocesano, che si conclude a gennaio 2015.\nIl 10 febbraio 2016 papa Francesco ne accoglie la rinuncia per raggiunti limiti di et\u00e0.\nGenealogia episcopale.\nLa genealogia episcopale \u00e8:"}
{"id": "536337", "revid": "838137", "url": "https://it.wikipedia.org/wiki?curid=536337", "title": "Fernando Charrier", "text": "Biografia.\nMons. Fernando Charrier nasce a Bourcet, frazione di Roure (provincia di Torino e diocesi di Pinerolo), comune della Valle del Chisone, il 12 settembre 1931.\nFrequenta il Seminario Minore e Maggiore di Pinerolo. Ordinato sacerdote il 24 giugno 1956, segretario del vescovo Gaudenzio Binaschi e poi parroco a Mentoulles. Frequenta la Pontificia Universit\u00e0 Lateranense ottenendo la Licenza in Diritto canonico.\nNel 1968 \u00e8 chiamato dal vescovo Bartolomeo Santo Quadri ad operare nella Curia di Pinerolo con l'incarico dell'Ufficio per i Problemi Sociali e il Lavoro.\nNel 1969 \u00e8 a Roma per assumere l'impegno di Assistente nazionale della Giovent\u00f9 delle ACLI.\nNel 1971, in conseguenza del ritiro degli assistenti dalle ACLI, viene nominato Segretario del Gruppo Sacerdotale per la Pastorale del Lavoro nell'ambito della Conferenza Episcopale Italiana.\nNel 1975 d\u00e0 vita all'Ufficio Nazionale della Conferenza Episcopale Italiana per la Pastorale Sociale e il Lavoro; al tempo stesso \u00e8 nominato Segretario della Commissione Italiana di \"Giustizia e Pace\" e successivamente Sottosegretario della CEI.\nIl 29 settembre 1984 \u00e8 eletto Vescovo titolare di Cercina con deputazione a ausiliare dell'Arcivescovo di Siena per la diocesi di Colle Val d'Elsa; \u00e8 consacrato Vescovo nella cattedrale di Pinerolo l'11 novembre 1984.\n\u00c8 stato Segretario dei due Convegni ecclesiali nazionali \"Evangelizzazione e promozione umana\" (Roma, 1976) e \"Riconciliazione cristiana e comunit\u00e0 degli uomini\" (Loreto, 1985).\nNel maggio 1985 viene eletto dall'Assemblea Generale della CEI, per un quinquennio, presidente della Commissione Episcopale per i Problemi Sociali e il Lavoro.\nNel gennaio 1989 \u00e8 eletto presidente del Comitato Scientifico-Organizzatore delle Settimane Sociali dei Cattolici Italiani, di cui la prima, 41a della serie dopo la ventennale sospensione, si \u00e8 celebrata a Roma dal 2 al 5 aprile 1991, la seconda a Torino dal 28 settembre al 2 ottobre 1993.\nMantiene l'incarico fino al maggio 1996; ancora nel 2007 \u00e8 membro di diritto del Comitato. Il 22 aprile 1989 \u00e8 nominato vescovo di Alessandria.\nNel maggio 1990, scaduto il quinquennio di presidenza, \u00e8 segretario della Commissione Episcopale per i Problemi Sociali e il Lavoro.\nNel maggio 1991 viene eletto dall'assemblea Generale della CEI delegato al Sinodo straordinario dei vescovi sull'Europa (28 novembre - 14 dicembre 1991).\nNel maggio 1995 viene nuovamente eletto presidente della Commissione Episcopale per i Problemi Sociali e il Lavoro.\nNel maggio 2000, alla scadenza del quinquennio, viene nominato membro della Commissione Episcopale per la Cultura e le Comunicazioni sociali.\nIn occasione del Grande Giubileo dell'Anno 2000 \u00e8 stato Presidente dei gruppi preparatori dei tre incontri dei lavoratori con il Papa (Giubileo degli Artigiani 19 marzo - Giubileo dei Lavoratori 1\u00ba maggio - Giubileo degli Agricoltori 12 novembre).\nNel 2002 viene nominato Presidente della Fondazione Giustizia e Solidariet\u00e0, organismo della CEI creato per gestire i fondi raccolti nell'anno del Giubileo del 2000 per la remissione del debito dei paesi pi\u00f9 poveri.\n\u00c8 stato Vicepresidente della Conferenza episcopale Piemontese.\nIl 4 aprile 2007 papa Benedetto XVI ha accettato la sua rinuncia alla Diocesi di Alessandria per raggiunti limiti di et\u00e0 ed ha nominato suo successore mons. Giuseppe Versaldi, fino ad allora Vicario generale dell'Arcidiocesi di Vercelli.\nAll'alba del 7 ottobre 2011, dopo un periodo di malattia, \u00e8 deceduto all'et\u00e0 di 80 anni ad Alessandria, dove aveva continuato a risiedere dopo il ritiro.\n\u00c8 sepolto nella Cappella di San Giuseppe della cattedrale di Alessandria.\nAltri incarichi.\nNel 1976 il Segretario Generale della Conferenza Episcopale Italiana, Mons. Luigi Maverna, ha nominato Consulente Ecclesiastico nazionale della ACAI, Associazione Cristiana Artigiani Italiani, Mons. Fernado Charrier.tale incarico \u00e8 stato ricoperto da Mons. Fernando Charrier fino alla sua nomina a Vescovo Ausiliare di Siena-Colle Val D'Elsa.\nGenealogia episcopale.\nLa genealogia episcopale \u00e8:"}
{"id": "536339", "revid": "767487", "url": "https://it.wikipedia.org/wiki?curid=536339", "title": "4 battute di povert\u00e0", "text": "4 Battute di Povert\u00e0 \u00e8 il terzo album del gruppo calabrese de Il Parto delle Nuvole Pesanti uscito nel 1997.\nFormazione.\nAltri musicisti "}
{"id": "536345", "revid": "1935652", "url": "https://it.wikipedia.org/wiki?curid=536345", "title": "Antonio Vacca", "text": "Biografia.\nNasce a Quartu Sant'Elena, in provincia e arcidiocesi di Cagliari, l'8 agosto 1934.\nFormazione e ministero sacerdotale.\nFrequenta il seminario arcivescovile di Cagliari e, in seguito, quello di Cuglieri: qui ottiene la laurea in teologia.\nIl 28 luglio 1957 \u00e8 ordinato presbitero.\nDopo l'ordinazione diventa docente e, successivamente, vicerettore nel seminario arcivescovile di Cagliari. Nel 1965 \u00e8 nominato vicario parrocchiale della chiesa di Sant'Ambrogio a Monserrato, mentre nel 1968 diviene il parroco fondatore della parrocchia di Nostra Signora delle Grazie a Sestu, dove rimane fino al 1977, quando \u00e8 trasferito come parroco della Beata Vergine del Rimedio in San Lucifero a Cagliari.\nMinistero episcopale.\nIl 18 febbraio 1993 papa Giovanni Paolo II lo nomina vescovo di Alghero-Bosa; succede a Giovanni Pes, dimessosi per raggiunti limiti di et\u00e0. Il 21 marzo seguente riceve l'ordinazione episcopale, nella basilica di Nostra Signora di Bonaria a Cagliari, dall'arcivescovo Ottorino Pietro Alberti, coconsacranti l'arcivescovo Pier Giuliano Tiddia e il vescovo Giovanni Cogoni. Il 9 maggio prende possesso della diocesi.\nDal maggio al 31 ottobre 2004 \u00e8 amministratore apostolico \"sede vacante\" di Sassari.\nIl 30 settembre 2006 papa Benedetto XVI accoglie la sua rinuncia alla guida pastorale della diocesi di Alghero-Bosa, presentata per gravi motivi di salute; gli succede Giacomo Lanzetti, fino ad allora vescovo ausiliare di Torino. Rimane amministratore apostolico della diocesi fino all'ingresso del successore, avvenuto il 25 novembre seguente.\nMuore nel pomeriggio del 22 dicembre 2020 a Cagliari, all'et\u00e0 di 86 anni, a causa di un tumore alla gola. Il 24 dicembre vengono celebrate le esequie dall'arcivescovo Giuseppe Baturi, nella basilica di Sant'Elena Imperatrice a Quartu Sant'Elena.\nGenealogia episcopale.\nLa genealogia episcopale \u00e8:"}
{"id": "536346", "revid": "838137", "url": "https://it.wikipedia.org/wiki?curid=536346", "title": "Pietro Farina", "text": "Biografia.\nNato a Maddaloni, studia nel seminario minore di Caserta, in quello regionale di Benevento e nel Pontificio Seminario Francese di Roma, arrivando infine alla Pontificia Universit\u00e0 Gregoriana, dove consegue la licenza in Teologia e il baccellierato in Scienze Sociali.\nViene ordinato sacerdote per la diocesi di Caserta il 26 giugno 1966 ed entra a far parte dell'Istituto secolare dei Missionari della Regalit\u00e0 di Cristo.\nSvolge il servizio di parroco della parrocchia \"Santa Maria Assunta\" di Mezzano di Caserta, assistente diocesano dell'Azione Cattolica, rettore del seminario minore, docente dell'Istituto di Scienze Religiose, e diviene infine vicario generale. In questi anni ricopre inoltre il ruolo di presidente dell'Associazione Nazionale San Paolo Italia (ANSPI) e assistente del Movimento Ecclesiale di Impegno Culturale (MEIC), oltre ad operare attivamente presso la Fondazione \"Villaggio dei Ragazzi\" di Maddaloni, fondata nel 1947 da don Salvatore D'Angelo.\nIl 14 novembre 1985 \u00e8 insignito del titolo di prelato d'onore di Sua Santit\u00e0.\nMinistero episcopale.\nIl 16 febbraio 1999 viene elevato alla dignit\u00e0 episcopale, divenendo vescovo della diocesi campana di Alife-Caiazzo, succedendo in quella sede al defunto vescovo Nicola Comparone.\nRiceve l'ordinazione episcopale il 17 aprile 1999 dal cardinale Lucas Moreira Neves (coconsacranti il cardinale Michele Giordano e il vescovo Raffaele Nogaro) e, dopo qualche giorno, prende possesso nella cattedrale di Alife.\nIl 25 aprile 2009 viene nominato vescovo di Caserta, succedendo a Raffaele Nogaro, dimissionario per raggiunti limiti di et\u00e0. \u00c8 stato un membro del Consiglio per gli Affari Economici e del Comitato per la promozione del sostegno economico alla Chiesa Cattolica, due organismi della Conferenza Episcopale Italiana.\nDal 15 gennaio al 19 febbraio 2011 ricopre anche l'ufficio di amministratore apostolico di Aversa.\n\u00c8 fautore di un periodo di rinascita spirituale e culturale della diocesi di Caserta. Avvia importanti opere di recupero dei beni culturali appartamenti alla comunit\u00e0 ecclesiale, tra cui il campanile monumentale del Corpus Domini di Maddaloni, restaurato. Inoltre, d\u00e0 avvio al museo diocesano di Caserta.\nIl 31 agosto 2013 viene ricoverato nel reparto subintensivo di Medicina d'urgenza dell'ospedale \"San Sabastiano e Sant'Anna\" di Caserta per l'aggravarsi delle sue condizioni di salute. Il 5 settembre viene trasferito nell'ospedale neurologico di Pozzilli, in provincia di Isernia. Si spegne nella mattinata del 24 settembre 2013 all'et\u00e0 di 71 anni.\nGenealogia episcopale.\nLa genealogia episcopale \u00e8:"}
{"id": "536351", "revid": "125673097", "url": "https://it.wikipedia.org/wiki?curid=536351", "title": "Isola di Nisida", "text": "N\u00ecsida \u00e8 una piccola isola appartenente all'arcipelago delle isole Flegree, posta all'estrema propaggine della collina di Posillipo, in localit\u00e0 Coroglio. Dal punto di vista amministrativo fa parte di Bagnoli, un quartiere del comune di Napoli. L'isola non \u00e8 accessibile in quanto ospita l'Istituto Penale Minorile di Napoli, e il suo piccolo porto verso Coroglio era utilizzato dalla NATO fino al suo trasferimento. Fino al 2012 infatti vi era il Comando Marittimo Alleato, trasferitosi in Inghilterra. La base \u00e8 quindi tornata all'Italia, e ora \u00e8 la sede del Comando Logistico della Marina Militare (MARICOMLOG).\nGeografia.\nIl suo \"status\" di isola, un tempo indiscutibile, viene oggi contestato in quanto dal 1936 \u00e8 collegata alla terraferma da un lungo pontile carrozzabile.\nL'isola, facente parte dei Campi Flegrei, ha un'origine vulcanica; corrisponde a ci\u00f2 che viene chiamato \"maar\", ossia un cratere parzialmente riempito dalle acque. La sua eruzione si data sui \u00b1\u00a0 anni fa, rientrando essa in quello che dai vulcanologi viene definito Terzo Periodo Flegreo. Possiede un diametro di circa e un'altezza massima di , ed \u00e8 quasi perfettamente circolare mancando di una porzione verso sud-ovest dove si apre l'insenatura di \"Porto Paone\" corrispondente all'antica caldera del vulcano.\nNei suoi fondali esistono delle strutture manufatte oggi sommerse (p.es. un molo romano) che denotano un abbassamento del terreno dovuto a fenomeni di bradisismo, come in molte altre zone dei Campi Flegrei.\nStoria.\nChiamata dagli antichi \"Nes\u00eds\" (dal greco, isola) e \"Nesida\" (dal greco, piccola isola), nel medioevo il toponimo si disperde, come segnala Benedetto Croce, in favore di \"Gipeum\" o \"Zippium\", salvo ricomparire nel Quattrocento.\n\u00c8 identificata col luogo della tradizione omerica noto come \"l'isoletta delle capre\" dove ripar\u00f2 Ulisse poco lontano dal paese dei Ciclopi; infatti Nisida, al contrario di Favignana o Aegusa spesso associate a questo luogo dell'Odissea, era \"di foreste ombreggiata e abitata da un'infinita nazione di capre silvestri\" tentarono Ulisse.\nIn epoca classica vi costru\u00ec una villa Lucio Licinio Lucullo, divenuta famosa per le feste e le cene che vi si celebravano. La villa potrebbe essere appartenuta anche a Publio Vedio Pollione.\nAveva qui la sua villa anche Marco Giunio Bruto e sull'isola insieme a Cassio ordirono la congiura contro Cesare. Dopo l'assassinio, Bruto vi si ritir\u00f2 nell'estate del 44 a.C. ed ebbe la visita di Cicerone, con cui ebbe lunghi colloqui sulla situazione politica e la azioni da intraprendere. Partito per la Grecia e morto nella battaglia di Filippi, secondo la tradizione la moglie Porzia, figlia di Catone Uticense, si sarebbe suicidata qui. Delle ville di et\u00e0 romana non si hanno pi\u00f9 tracce, se non quattro grotte scavate nel tufo di un piccolo ninfeo.\nNel Medioevo, l'isola ospitava il monastero di Sant\u2019Arcangelo de Zippioera.\nIn epoca moderna, nel XV secolo la regina di Napoli Giovanna II d'Angi\u00f2 ebbe qui una villa che ben presto venne trasformata in un castello per contrastare la flotta del pretendente al trono di Napoli Luigi II d'Angi\u00f2. In quegli anni, venne edificata anche la torre di guardia costiera dell'isola. Il castello di Nisida divenne in seguito uno dei capisaldi della difesa napoletana.\nGiovanni Piccolomini, figlio di Giovanna d\u2019Aragona, acquist\u00f2 Nisida e ristruttur\u00f2 il castello. I seguenti proprietari furono Pietro Borgia, principe di Squillace, Matteo di Capua, principe di Conca, Vincenzo Macedonio, marchese di Roggiano. Nel 1623, l'affituario del castello Giambattista de Gennaro, us\u00f2 l'isola come covo per i pirati barbareschi, di cui rivendeva il bottino. Il vicer\u00e9 Don Pedro de Toledo si impossess\u00f2 dell'isola e l'us\u00f2 per contrastare le ripetute scorrerie dell'allora famoso \"pirata Barbarossa\".\nSull'isolotto di Chiuppino, situato fra Nisida e Capo Posillipo, venne costruito tra il 1626 ed il 1628 il Lazzaretto Vecchio per ospitare i malati di peste. Nel 1847 l'isolotto venne collegato all'isola.\nNel XVII secolo, i Borboni acquistarono l'isola per farne una riserva di caccia. Gioacchino Murat riadatt\u00f2 la struttura della torre di guardia per farne un penitenziario. Il porticciolo venne ampliato dall'architetto De Fazio e nel 1847 venne costruito un bagno penale sul castello. Il carcere, reputato per le condizioni inumane nelle quali versavano i prigionieri politivi ivi incarcerati, ospit\u00f2 \u2013 fra gli altri \u2013 Michele Pironti e Carlo Poerio.\nNel periodo fascista, il bagno penale venne trasformato in Riformatorio Giudiziario Agricolo, periodo nel quale l'isola venne collegata alla terraferma da una diga di cemento, e poi in Casa di rieducazione. \nAl 10 giugno 1940 era un idroscalo sede della 182\u00aa Squadriglia Autonoma Ricognizione Marittima.\nDal 1946 al 1961, l'Accademia Aeronautica vi ebbe la sua sede.\nStrutture.\nGi\u00e0 sede dell'Accademia Aeronautica, oggi a Pozzuoli, l'isola non \u00e8 aperta al pubblico, ma \u00e8 divisa tra un presidio militare e un carcere minorile aperto nel 1934.\nNel 2005 \u00e8 stato inaugurato dall'Amatori Napoli Rugby un progetto di reinserimento sociale e di rieducazione, attraverso il rugby, di minori detenuti nel carcere minorile di Nisida. Tra i ragazzi del progetto 2006/07 quattro dei partecipanti oggi si trovano in club campani. \u00c8 anche sede dell'Istituto di osservazione maschile per minori in custodia preventiva.\nCitazioni.\nIl cantautore partenopeo Edoardo Bennato ha dedicato a Nisida una famosa canzone che giocava proprio sul suo status di \"isola - non isola\" e per denunciare la sua mancata vocazione turistica:\n\u00c8 inoltre ispirazione per il brano Nisida (singolo) del trapper salernitano Capo Plaza"}
{"id": "536352", "revid": "6923", "url": "https://it.wikipedia.org/wiki?curid=536352", "title": "Mario Paciello", "text": "Biografia.\nNato a Barcellona Pozzo di Gotto, citt\u00e0 metropolitana di Messina ed arcidiocesi di Messina-Lipari-Santa Lucia del Mela, il 26 ottobre 1937, \u00e8 battezzato il 7 novembre dello stesso anno. Compie gli studi medi e ginnasiali nel seminario vescovile di Troia e nel 1950 inizia quelli filosofici e teologici nel Pontificio Seminario Regionale Pugliese Pio XI di Benevento.\nViene ordinato sacerdote il 30 giugno 1963 a Foggia dal vescovo Giuseppe Lenotti. Dapprima vicerettore nel seminario diocesano di Foggia, dal 1963 al 1966, successivamente canonico della basilica cattedrale, rettore del seminario, dal 1966 al 1978, parroco della parrocchia dei Santi Guglielmo e Pellegrino in Foggia, dal 1978 al 1989, e vicario generale dell'arcidiocesi di Foggia-Bovino, allora guidata dall'arcivescovo Giuseppe Casale, dal 1989 fino alla nomina episcopale.\nMinistero episcopale.\nVescovo di Cerreto-Telese-Sant'Agata de'Goti.\nIl 20 luglio 1991 \u00e8 nominato vescovo di Cerreto Sannita-Telese-Sant'Agata de' Goti da papa Giovanni Paolo II. Riceve l'ordinazione episcopale il 29 settembre 1991 da Giuseppe Casale, arcivescovo metropolita di Foggia-Bovino, (coconsacranti: Pietro Santoro, arcivescovo metropolita di Campobasso-Boiano, e Felice Leonardo, vescovo emerito di Cerreto Sannita-Telese-Sant'Agata de' Goti). Organizza il primo convegno pastorale diocesano, cura il restauro del palazzo vescovile e dell'archivio di Sant'Agata de' Goti e istituisce il \"Centro di teologia e di formazione dei laici all'azione pastorale\".\nNel 1993 propone l'istituzione del museo diocesano di Sant'Agata de' Goti, inaugurato il 27 settembre 1996 dall'allora cardinale Joseph Ratzinger.\nVescovo di Altamura-Gravina-Acquaviva delle Fonti.\nIl 6 agosto 1997 \u00e8 nominato vescovo di Altamura-Gravina-Acquaviva delle Fonti da papa Giovanni Paolo II e, in tale veste, diventa governatore dell'Ente Ecclesiastico Ospedale Regionale Francesco Miulli di Acquaviva delle Fonti. Il 25 ottobre 1997 prende possesso canonico della diocesi di Altamura-Gravina-Acquaviva delle Fonti. Nell'ambito della CEI \u00e8 membro della Commissione episcopale per il servizio della carit\u00e0 e la salute, nonch\u00e9 membro della presidenza della Caritas Italiana.\nNel suo ministero ha curato particolarmente la formazione catechetica e spirituale di laici, religiose e presbiteri attraverso la pubblicazione di diverse lettere pastorali, ma non solo.\nNel 2006, in occasione della scomparsa di due bambini gravinesi, Francesco e Salvatore, avvenuta il 5 giugno, scrive una lettera-appello firmata da lui e dalle famiglie della diocesi, inviata al presidente della Repubblica Giorgio Napolitano e si offre come mediatore nella speranza che assicurando l'anonimato a chiunque abbia notizie utili per il ritrovamento dei fratellini, potessero finalmente sbloccarsi le ricerche. Diffonde cos\u00ec il suo numero di cellulare e quello dell'episcopato di Gravina in Puglia, offrendosi di andare a prendere personalmente i due fratelli di 13 ed 11 anni. I due bambini furono per\u00f2 ritrovati morti due anni dopo, nel febbraio 2008, e la causa della morte fu fatta risalire ad una caduta accidentale in un posso di un palazzo abbandonato nel centro della citt\u00e0.\nNell'aprile 2012 riceve un avviso di garanzia nell'ambito di un'inchiesta della procura di Bari riguardante una transazione da 45 milioni di euro tra Regione Puglia e l'ospedale Miulli, che coinvolge anche politici e funzionari regionali e che risale al 2008. In quell'anno infatti l'ospedale di Acquaviva delle Fonti, nella persona del vescovo, in qualit\u00e0 di governatore, e di don Domenico Laddaga, reggente dell'ente, sull'orlo del fallimento, chiede un pagamento per delle prestazioni effettuate dal 2002. Il presidente della regione, Nichi Vendola, accetta e decide che queste risorse siano prese da un capitolo di spese correnti, di fondi per l'edilizia sanitaria. A dicembre 2013, su richiesta del magistrato inquirente, l'indagine viene archiviata.\nIl 15 ottobre 2013 papa Francesco accoglie la sua rinuncia al governo pastorale della diocesi di Altamura-Gravina-Acquaviva delle Fonti per raggiunti limiti di et\u00e0. Rimane amministratore apostolico della diocesi fino al 4 gennaio successivo, quando ha inizio il ministero pastorale del suo successore, Giovanni Ricchiuti. Risiede attualmente nella parrocchia del Santissimo Redentore in Altamura e continua il proprio ministero guidando catechesi, lectio divine, ritiri al clero e corsi di esercizi spirituali.\nGenealogia episcopale.\nLa genealogia episcopale \u00e8:"}
{"id": "536354", "revid": "838137", "url": "https://it.wikipedia.org/wiki?curid=536354", "title": "Orazio Soricelli", "text": "Biografia.\nFormazione e ministero sacerdotale.\nSoricelli ha studiato nel seminario arcivescovile di Benevento ed \u00e8 stato ordinato sacerdote l'11 settembre 1976.\nMinistero episcopale.\nIl 3 giugno 2000 \u00e8 stato nominato da papa Giovanni Paolo II arcivescovo di Amalfi-Cava de' Tirreni. Ha ricevuto la consacrazione episcopale il 30 giugno 2000 dal cardinale Michele Giordano (coconsacranti: arcivescovo Serafino Sprovieri, arcivescovo Beniamino Depalma) nella basilica cattedrale di Benevento. Inizia il suo ministero pastorale nell'arcidiocesi il 23 settembre 2000.\nHa indetto uno speciale anno giubilare dedicato al beato Bonaventura da Potenza. L'anno giubilare si \u00e8 aperto il 26 ottobre 2011, terzo centenario della morte del beato.\nGenealogia episcopale.\nLa genealogia episcopale \u00e8:\nOnorificenze.\n\"Cittadinanza onoraria\" conferita dal comune di Cava de' Tirreni\n- aprile 2013"}
{"id": "536362", "revid": "7336", "url": "https://it.wikipedia.org/wiki?curid=536362", "title": "Fosfogliceride", "text": ""}
{"id": "536364", "revid": "1305772", "url": "https://it.wikipedia.org/wiki?curid=536364", "title": "Lorenzo Loppa", "text": "Biografia.\nMinistero sacerdotale.\nViene ordinato sacerdote il 17 luglio 1971 per la diocesi di Segni dal vescovo Luigi Maria Carli.\nNel 1972 viene nominato vicerettore del seminario minore di Segni e vicario coadiutore della parrocchia di Santa Maria degli Angeli, della quale diventa parroco nel 1987. Perfeziona gli studi teologici presso la Pontificia Universit\u00e0 Lateranense, conseguendo il dottorato con una tesi dal titolo \"In persona Christi - Nomine Ecclesiae: linee per una teologia del ministero nel Vaticano II e nel Magistero Post conciliare\". Dal 1983 al 1992 diventa assistente ordinario alla Cattedra di Teologia Sacramentaria con il Prof. Francesco Marinelli, insegnando teologia sacramentaria e liturgia in molti istituti e seminari, tra cui l'Ecclesia Mater, il Caymari, il Camillianum di Roma, oltre che a Latina, Formia, Velletri, Colleferro, e al Seminario Leoniano di Anagni.\nNel 1989 diventa vicario episcopale per la pastorale della sede suburbicaria di Velletri-Segni.\nMinistero episcopale.\nEletto vescovo di Anagni-Alatri il 28 giugno 2002, riceve l'ordinazione episcopale il 22 settembre 2002 dal cardinale Camillo Ruini, coconsacranti l'arcivescovo Paolo Romeo, il vescovo Francesco Lambiasi (predecessore alla guida della diocesi), ed il vescovo Andrea Maria Erba.\nSin dall'inizio del suo servizio episcopale in diocesi prende atto che \"dopo l'unione delle due ex diocesi di Alatri e di Anagni\" manca \"uno spazio per accogliere \u2013 secondo la stessa normativa della CEI \u2013 i molteplici uffici e servizi diocesani che nel frattempo erano stati creati\" e \"un riferimento oggettivo e funzionale in grado di fungere da collante e da animazione della vita pastorale diocesana\". Promuove cos\u00ec la costruzione di una nuova curia diocesana a Fiuggi, facendo della cittadina termale \"accogliente e conosciuta, una sorta di passaggio intermedio tra [le] due precedenti realt\u00e0 ecclesiali\".\nGenealogia episcopale.\nLa genealogia episcopale \u00e8:"}
{"id": "536367", "revid": "866120", "url": "https://it.wikipedia.org/wiki?curid=536367", "title": "Giuseppe Anfossi", "text": "Biografia.\nNasce a Marebbe, in diocesi di Bressanone e provincia di Bolzano, il 7 marzo 1935 da genitori piemontesi.\nFormazione e ministero sacerdotale.\nIl 28 giugno 1959 \u00e8 ordinato presbitero, nella cattedrale di Torino, dal cardinale Maurilio Fossati.\nStudia presso l'Universit\u00e0 Pontificia Salesiana di Roma dove consegue nel 1972 la laurea in filosofia e pedagogia; nel 1974 ottiene anche la laurea in sociologia presso l'Universit\u00e0 degli Studi di Urbino.\nDal 1975, per nove anni, \u00e8 rettore del seminario maggiore dell'arcidiocesi di Torino e dal 1992 al 1995 direttore dell'Ufficio nazionale della pastorale della famiglia in seno alla CEI.\nMinistero episcopale.\nIl 30 dicembre 1994 papa Giovanni Paolo II lo nomina vescovo di Aosta; succede ad Ovidio Lari, dimessosi per raggiunti limiti di et\u00e0. Il 22 gennaio 1995 riceve l'ordinazione episcopale, nella cattedrale di Torino, dal cardinale Giovanni Saldarini, coconsacranti i vescovi Ovidio Lari e Severino Poletto (poi arcivescovo e cardinale). Il 19 febbraio successivo prende possesso canonico della diocesi.\n\u00c8 presidente della Commissione episcopale per la famiglia e la vita della CEI dal 1995 al 2000 e dal 2005 al 2010.\nIl 9 novembre 2011 papa Benedetto XVI accoglie la sua rinuncia, presentata per raggiunti limiti di et\u00e0; gli succede il vicario generale della diocesi Franco Lovignana. Rimane amministratore apostolico della diocesi fino alla presa di possesso del successore, avvenuta il 18 dicembre seguente.\nGenealogia episcopale.\nLa genealogia episcopale \u00e8:"}
{"id": "536368", "revid": "125322743", "url": "https://it.wikipedia.org/wiki?curid=536368", "title": "Capillare", "text": "I capillari sono vasi sanguigni posti tra l'estremo terminale di un'arteria e quello distale di una vena (escluso nelle reti mirabili). I capillari sono i pi\u00f9 piccoli vasi sanguigni e linfatici, e fanno parte del sistema della microcircolazione sanguigna. Misurano dai 5 ai 10 micrometri (\u03bcm), e sono composti da un unico strato di cellule endoteliali, caratteristiche che consentono loro di effettuare gli scambi gassosi e di nutrienti tra il sangue e i tessuti. I capillari linfatici si connettono ai vasi linfatici pi\u00f9 grandi per drenare la linfa raccolta nel microcircolo.\nDurante le prime fasi di sviluppo embrionale i nuovi capillari vengono formati attraverso la vasculogenesi, il processo di formazione dei vasi sanguigni che avviene attraverso la produzione di cellule endoteliali che poi andranno a formare i tubi vascolari. Il termine angiogenesi indica la formazione di nuovi capillari sanguigni da vasi preesistenti.\nStoria.\nContrariamente a quanto creduto nel passato, William Harvey non fu il primo ad osservare i capillari in un preparato biologico. Tuttavia teorizz\u00f2 la necessit\u00e0 di una comunicazione tra il sistema vascolare arterioso e quello venoso, introducendo il concetto di \"circolazione\". Tracce di questa credenza sono riscontrabili nelle opere di Cartesio:Fu Marcello Malpighi il primo a documentare la presenza di capillari, nel 1661, servendosi di un preparato di polmoni di rana. Egli osserv\u00f2 che il sangue arterioso si riversava nel torrente venoso per mezzo di sottilissimi vasi, simili a capelli. Egli decise cos\u00ec di chiamarli capillari, dal latino \"capillaris\" (dei capelli, per i capelli).\nStruttura.\nIl sangue scorre dal cuore attraverso le arterie che si restringono e ramificano in arteriole, che a loro volta si diramano ulteriormente nei capillari, dove avvengono i trasferimenti di nutrienti e rifiuti. I capillari si uniscono e si allargano per diventare venule, che a loro volta convergono nelle vene, che riportano il sangue nel cuore attraverso le grandi vene. Le pareti dei capillari non hanno fibre muscolari, ma sono costituite da un singolo strato di cellule endoteliali, piatte, che poggiano sulla membrana basale. L'insieme dei capillari forma il \"letto capillare\", un fitto intreccio di microvasi che ricoprono gli organi e i tessuti.\nIl capillare \u00e8 capace di nutrire tessuto per un raggio di 1mm. Tanto pi\u00f9 una cellula o un tessuto \u00e8 metabolicamente attivo, pi\u00f9 saranno presenti capillari a fornire nutrienti e portare via i prodotti di scarto. Il numero di capillari in un tessuto dipende anche dalla massa del tessuto stesso. \u00c8 questo particolare che impedisce o permette lo sviluppo di un tumore. Se il tumore ha capacit\u00e0 angiogenetiche, cio\u00e8 produce fattori di crescita per l'endotelio, avr\u00e0 quindi possibilit\u00e0 di aumentare di volume. Nel cuore, invece, all'aumento di massa dovuto all'esercizio fisico (o a patologie come ad esempio la stenosi aortica), non corrisponde un parallelo aumento della vascolarizzazione. Ci\u00f2 rende il cuore ipertrofico molto suscettibile all'ischemia.\nIl calibro dei capillari (anche 5 \u00b5m) \u00e8 di poco inferiore a quello del singolo eritrocita (6-8 \u00b5m). I globuli rossi quindi passano uno alla volta e vengono deformati. Ad alte velocit\u00e0 procedono separati, mentre a basse velocit\u00e0 tendono ad avvicinarsi formando dei lunghi tratti solo di eritrociti (detti rouleaux) e lunghi tratti solo con plasma. Il plasma tra due emazie procede a una velocit\u00e0 doppia rispetto al globulo rosso, poich\u00e9 la sua viscosit\u00e0 \u00e8 inferiore: questo causa moti convettivi nelle porzioni di plasma posti tra due eritrociti. Il tutto facilita gli scambi di O2 e soluti tra il capillare e il tessuto. Tali scambi dipendono essenzialmente da due fattori: la pressione idrostatica e la differenza in pressione osmotica tra plasma e liquido interstiziale. La pressione idrostatica \u00e8 alta all'estremit\u00e0 arteriosa del capillare e decresce man mano che ci si sposta verso l'estremit\u00e0 venosa ed \u00e8 superiore a quella del liquido interstiziale. La pressione osmotica del plasma \u00e8 maggiore di quella del liquido interstiziale, per cui l'acqua tende a venir richiamata verso il plasma. All'estremit\u00e0 arteriosa del capillare l'acqua, sotto la spinta della pressione idrostatica, esce dal capillare; all'estremit\u00e0 venosa prevale invece la pressione osmotica, per cui l'acqua viene richiamata verso l'interno del capillare.\nI capillari linfatici hanno diametro maggiore rispetto ai capillari sanguigni, e sono dotati di estremit\u00e0 chiuse. Tale struttura permette al liquido interstiziale di fluire solo verso l'interno e non all'esterno. I capillari linfatici hanno una maggiore pressione oncotica interna dei capillari sanguigni, a causa della maggiore concentrazione di proteine plasmatiche nella linfa.\nTipi.\n\u00c8 possibile classificare i capillari a seconda della loro struttura:\nContinui.\nI capillari continui presentano cellule endoteliali connesse l'una all'altra e una lamina basale continua. Sono presenti nei muscoli, nel tessuto nervoso, nel connettivo.\nFenestrati.\nL'endotelio dei capillari fenestrati presenta dei pori (50-100 nm di diametro) che permettono scambi rapidi tra i capillari e i tessuti circostanti. Questa tipologia di capillari ha la lamina basale continua e si trova principalmente nelle ghiandole endocrine (eccetto che in ipofisi e surrene che hanno capillari sinusoidi - Trattato di ANATOMIA UMANA sistematica e funzionale, volume 2, di G.ANASTASI et al., 2020 Edi.Ermes, Milano), nel glomerulo renale, nell'intestino e nel pancreas.\nSinusoidi.\nLe cellule epiteliali dei sinusoidi sono separate da ampi spazi e anche la lamina basale presenta discontinuit\u00e0, a differenza della lamina basale dei capillari fenestrati. . Si trovano principalmente nel fegato, midollo osseo, nella milza e in altri organi linfatici; tra le ghiandole endocrine in ipofisi (sia adenoipofisi che neuroipofisi) e surrene (Trattato di ANATOMIA Umana sistematica e funzionale - volume 2, di G. Anastasi et al., 2020 Edi.Ermes s.r.l.,Milano). Questa tipologia di vasi fa parte del sistema reticolo endoteliale.\nFunzione.\nLa parete capillare consente ai nutrienti e sostanze di scarto di passare attraverso di essa. Molecole con diametro maggiore di 3 nm come l'albumina e altre proteine di grandi dimensioni si spostano mediante trasporto transcellulare all'interno di vescicole, un processo che richiede il passaggio attraverso le cellule che formano la parete. Molecole pi\u00f9 piccole di 3 nm come acqua, ioni e gas attraversano la parete capillare attraverso lo spazio tra le celle in un processo noto come trasporto paracellulare. Questi meccanismi di trasporto consentono uno scambio bidirezionale di sostanze a seconda dei gradienti osmotici e viene quantificato tramite l'equazione Starling."}
{"id": "536369", "revid": "767487", "url": "https://it.wikipedia.org/wiki?curid=536369", "title": "Hastings (Nuova Zelanda)", "text": "Hastings (\"Heretaunga\" in m\u0101ori) \u00e8 una citt\u00e0 di circa 62.000 abitanti (59.142 nel censimento 2001) della Nuova Zelanda, posta sulla costa orientale dell'Isola del Nord.\nSi trova nella baia di Hawke scoperta nel 1769 dal capitano Cook e dista circa 10 km da Napier, cittadina alla quale viene spesso associata proprio per via di questa vicinanza e con la quale forma le cosiddette \"twin cities\", le \"cittadine gemelle\".\nHastings rimase semidistrutta nel terribile terremoto che colp\u00ec la baia di Hawke il 3 febbraio 1931. Vi morirono 93 persone mentre il bilancio fu ancora pi\u00f9 pesante per la gemella Napier.\nHastings \u00e8 un notevole centro d'attrattiva del paese, in virt\u00f9 del parco divertimenti Fantasyland \"Splash Planet\", di ovvia ispirazione disneyana.\nLa citt\u00e0 offre ben poco altro come centri d'interessi, e trae le sue ricchezze dalle immense coltivazioni di frutta (albicocche, ciliegie, pesche, pesche noci, prugne, mele, pere), tra i quali l'immancabile kiwi. Queste coltivazioni sono rese possibili grazie alla grande fertilit\u00e0 del terreno, la mitezza del clima e le ricche falde acquifere sotterranee.\nDi medio interesse, a livello culturale, \u00e8 il gigantesco dipinto parietale dell'artista Peter McIntyre, presente nella locale biblioteca civica."}
{"id": "536370", "revid": "767487", "url": "https://it.wikipedia.org/wiki?curid=536370", "title": "Quadrato del pedone", "text": "Quadrato del pedone \u00e8 la denominazione che, negli scacchi, viene data alla zona di scacchiera all'interno della quale il re deve trovarsi per poter raggiungere, senza l'interferenza di altri pezzi, un pedone avversario impedendone la promozione o catturandolo alla mossa immediatamente successiva.\nLa \"regola del quadrato\" afferma: \"Il pedone pu\u00f2 sempre essere promosso se, al suo muovere, il Re avversario si trova al di fuori del quadrato di cui il pedone stesso \u00e8 un vertice ed il cui lato \u00e8 dato dalla distanza del pedone dalla casa di promozione.\"\nQuesto concetto \u00e8 uno degli elementi basilari che intervengono nell'analisi del finale di partita. Dato un qualsiasi pedone, il cosiddetto quadrato (che in realt\u00e0 \u00e8 spesso un rettangolo) comprende tutta la porzione di scacchiera che si trova davanti al pedone ad una distanza da esso non superiore alla distanza che lo separa dalla casa di promozione.\nNel diagramma in esempio, se la mossa \u00e8 al Bianco, dato che il re nero \u00e8 fuori dal quadrato, il pedone promuove:\n1.d6 Rg7 2.d7 Rf7 3.d8=D\nSe la mossa \u00e8 al Nero, il re pu\u00f2 portarsi all'interno del quadrato e quindi catturare il pedone appena promosso:\n1\u2026Rg7 2.d6 Rf7 3.d7 Re7 4.d8=D+ Rxd8\nSecondo la regola, il re nero pu\u00f2 partire da una qualsiasi casa dell'area delimitata dalle case a5-a8-g8-g5 per riuscire a pattare, indipendentemente che la mossa tocchi a lui o all'avversario.\nPi\u00f9 il pedone \u00e8 vicino alla casa di promozione, pi\u00f9 piccolo diventa il quadrato, come risulta dal diagramma 1.\nUn caso particolare \u00e8 quello evidenziato dal diagramma 2. Quando un pedone si trova sulla propria casa di partenza, apparentemente il proprio quadrato inizia dalla stessa traversa su cui si trova e si estende in avanti; in realt\u00e0, poich\u00e9 ciascun pedone, alla sua prima mossa, pu\u00f2 compiere un passo doppio, il quadrato da considerare \u00e8 uguale a quello che si otterrebbe se il pedone fosse gi\u00e0 avanzato di un passo. Nel diagramma 2, il re nero in realt\u00e0 non pu\u00f2 entrare nel quadrato, infatti, con la mossa al Bianco:\n1.b4 Rg7 2.b5 Rf7 3.b6 Re7 4.b7 Rd7 5.b8=D e vince. Se la mossa fosse al Nero, il Re riuscirebbe in questo caso ad entrare nel quadrato.\nUn'applicazione particolare della regola del quadrato \u00e8 nella posizione del diagramma a destra, in cui il Bianco dispone di due pedoni ma il suo re ne \u00e8 lontano. Il Bianco vince sia che abbia la mossa sia che tocchi al Nero: quest'ultimo infatti pu\u00f2 soltanto o arretrare il re (permettendo al re di avvicinarsi) oppure avvicinarsi ad uno dei due pedoni: ma se, ad esempio, 1...Rb4, il Bianco pu\u00f2 giocare 2.d4!, impedendo al Nero di catturare in b3 pena l'uscita dal quadrato. Il Nero deve quindi arretrare, permettendo al Bianco, alternativamente, di avanzare i propri pedoni e di avvicinare il re."}
{"id": "536371", "revid": "1865216", "url": "https://it.wikipedia.org/wiki?curid=536371", "title": "Saneatsu Mushanok\u014dji", "text": " Veniva chiamato dai suoi amici \"Mushak\u014dji Saneatsu\", \"Musha\" (guerriero, soldato) e \"Futo-o\". Appartenne al terzo rango della corte imperiale. Fu insignito del riconoscimento al merito culturale.\nTra i numerosi titoli di cui venne fregiato ricordiamo quello di cittadino onorario di Tokyo. Fu anche membro dell'Accademia delle Arti.\nBiografia.\nPrimi anni di vita.\nOttavo figlio del visconte Saneyo Mushanok\u014dji, Saneatsu nacque a K\u014djimachi, nel quartiere di Tokyo oggi conosciuto come Chiyoda. La linea familiare Mushanok\u014dji faceva parte dei nobili di corte fin dal periodo Muromachi. Perse il padre il 27 ottobre 1887, alla tenera et\u00e0 di due anni, e venne cresciuto per lo pi\u00f9 dalla madre, che mor\u00ec il 1\u00ba novembre 1928. Si racconta che, durante l'infanzia, avesse diversi problemi nelle composizioni scritte.\nDopo aver frequentato il Gakush\u016bin dalle elementari fino alle superiori, nel 1906 decide d'iscriversi all'Universit\u00e0 Imperiale di Tokyo per studiare sociologia. Nel 1907 costitu\u00ec un circolo letterario, chiamato il gruppo J\u016bkokakai (Il Club di due settimane), con Kinoshita Rigen, Naoya Shiga, Arishima Takeo e Ogimachi Kinzaku, suoi ex-compagni di studi. Durante quell'anno decise di lasciare gli studi. Nel 1908 contribu\u00ec al lancio della rivista Mochino, facendola circolare tra gli studenti. Nel 1910, come membro chiave e carismatico, collabor\u00f2 alla pubblicazione della rivista letteraria Shirakaba (Betulla bianca), insieme agli amici Naoya Shiga, Arishima Takeo e Arishima Ikuma. Affascinato da Tolstoj, essendo stato introdotto dallo zio per la Bibbia e le opere dell'autore, fu uno dei pilastri ideologici della corrente letteraria che si diffuse a partire dalla rivista.\nCarriera letteraria.\nPer mezzo di Shirakaba, cominci\u00f2 ad allontanarsi dall'ideale di Tolstoj dell'auto-sacrificio e promosse la sua filosofia dell'umanesimo come alternativa all'allora popolare forma di naturalismo. Mentre il suo umanesimo prese in prestito alcuni elementi dal naturalismo, credeva in generale che l'umanit\u00e0 controllasse il proprio destino attraverso l'affermazione della volont\u00e0, mentre i naturalisti tesero a vedere l'individuo come impotente e disperato contro forze che sfuggono al controllo personale.\nCon lo scoppio della prima guerra mondiale, gir\u00f2 ancora a Tolstoj per ispirazione e per l'ulteriore sviluppo della sua filosofia di umanitarismo. Nel 1916 si trasfer\u00ec Chiba, ora parte di Abiko, insieme a Naoya Shiga e Yanagi S\u014detsu.\nNel 1915, Koyata Yamamoto, un ricco imprenditore di K\u014dbe, lesse il suo romanzo \"Quando aveva 30 anni\". Il romanzo fece una tale impressione a Yamamoto che dovette leggere molte altre sue opere e, nel 1917, fin\u00ec con lo stringere con questi una forte amicizia. Fu il risultato dell'influenza di Mushanok\u014dji, piuttosto che un'affinit\u00e0 con l'opera di Van Gogh, che spinse Yamamoto ad acquistare il dipinto \"Natura morta: Vaso con cinque girasoli\". Infatti Mushanok\u014dji, attraverso gli amici Moritatsu Hosokawa e Kikuo Kojima, aveva perfezionato l'acquisto di un \"Autoritratto in un cappello di feltro\" di C\u00e9zanne 20.000 yen ed era molto interessato anche all'acquisto dei Girasoli di Van Gogh, ma non era riuscito a trovare un compratore giapponese. Yamamoto, colpito dalla passione del suo amico, nel 1920 acconsent\u00ec a comprarlo da un venditore in Francia, nella galleria d'arte Bernheim Jeune a Parigi, per 70.000 franchi, a quel tempo circa 20.000 yen, l'equivalente di 200 milioni di yen oggi (1,886,800 dollari). Yamamoto intendeva presentare il pezzo a un museo d'arte della citt\u00e0 di Ashiya che Mushanok\u014dji e altri letterati avevano sperato di stabilire: il progetto \"Shirakaba Museum\". Tuttavia, prima che il piano fosse realizzato, il capolavoro venne distrutto da un incendio dei bombardamenti aerei statunitensi su Ashiya il 6 agosto 1945.\nCon l'obiettivo filosofico di mettere in pratica una societ\u00e0 armonica e idealistica lungo linee vagamente di Tolstoj, fond\u00f2 nel 1918 lo \"Atarashiki mura\" (nuovo villaggio), un comune utopico quasi-socialista sulle montagne presso la cittadina di Kij\u014dch\u014d nella prefettura di Miyazaki, isola di Ky\u016bsh\u016b. Il comune ha pubblicato anche una propria rivista letteraria, \"Atarashiki-mura\". Nel 1920, durante l'esecuzione del comune, fu molto prolifico nella sua produzione letteraria. Tuttavia, era stanco dell'esperimento sociale e lasci\u00f2 il villaggio nel 1926. Nel 1938, il villaggio rimase allagato per pi\u00f9 di met\u00e0 a causa della costruzione di una diga. Quindi, nel 1939, rifond\u00f2 ex novo lo \"Atarashiki mura\" nella cittadina di Moroyamamachi della prefettura di Saitama, a nord di T\u014dky\u014d. Entrambi questi paesi esistono ancora oggi: per diventare residente bisogna avere per legge pi\u00f9 di quarant'anni.\nAttraverso gli anni 1930 e 1940 sbiad\u00ec dal mondo letterario. Incoraggiato dal fratello maggiore Kintomo Mushanok\u014dji, che era l'ambasciatore giapponese alla Germania nazista, ha viaggiato in tutta Europa nel 1936. Nel 1946 venne nominato per un seggio alla Camera dei pari della Dieta del Giappone. Tuttavia, quattro mesi pi\u00f9 tardi, venne eliminato dai pubblici uffici da parte delle autorit\u00e0 di occupazione americana, a causa della sua nuova opera per sostenere le azioni del governo giapponese nella seconda guerra mondiale.\nNel 1951 ricevette il riconoscimento al merito culturale e divenne un membro dell'Accademia delle Arti del Giappone nel 1952.\nMorte.\nMor\u00ec di uremia presso l'ospedale della scuola di medicina dell'Universit\u00e0 Jikei a Komae, Tokyo. La sua tomba \u00e8 presso il Ch\u016b\u014d Reien nella citt\u00e0 di Hachi\u014dji, vicino a Tokyo. La sua casa a Ch\u014dfu, Tokyo, dove visse dal 1955 al 1976, \u00e8 stata trasformata in un museo memoriale.\nVita privata.\nNel febbraio 1913 spos\u00f2 Fusako Takeo (1892-1990), divorziando il 9 dicembre 1929. Risposatosi con Yasuko \u012akawa (1899-1976), ebbe tre figlie: Shinko (1923-1986), Taeko nel 1925 e Tatsuko nel 1928."}
{"id": "536377", "revid": "169529", "url": "https://it.wikipedia.org/wiki?curid=536377", "title": "Program management", "text": "In ingegneria gestionale ed economia aziendale con il termine program management si intende la gestione coordinata di un portafoglio di progetti per raggiungere un insieme di obiettivi da parte di Program Management Office (PgMO).\nQuesta definizione non si applica solo in senso aziendale, dove gli obiettivi sono tipicamente di business, ma anche in altri contesti.\nSi pensi alla ricostruzione di una citt\u00e0 dopo una guerra, programma che comprende diversi progetti quali ad esempio il progetto per la ricostruzione della rete idrica, il progetto per la costruzione delle strade, il progetto per la costruzione delle scuole: ogni progetto porta il suo contributo al raggiungimento degli obiettivi del programma.\nIl program management \u00e8 quindi una visione simultanea dei progetti in corso.\nProgrammi e progetti.\nIn particolare, mettendo a confronto gestione di programmi e gestione di progetti (project management), ci sono quattro scenari ai quali si pu\u00f2 applicare una differente declinazione della definizione:\n1) Organizzazione multiprogetto\n2) Megaprogetto\n3) Molti progetti per un solo cliente\n4) PMO (Project Management Organization)\nVisione strategica del Program management.\nTutti gli scenari consentono l'ottimizzazione delle risorse in ottica multiprogetto, il quarto scenario consente anche una visione strategica dei progetti e dei programmi."}
{"id": "536378", "revid": "1448629", "url": "https://it.wikipedia.org/wiki?curid=536378", "title": "Giovanni D'Alise", "text": "Biografia.\nNasce a Napoli, citt\u00e0 metropolitana e sede arcivescovile, il 14 gennaio 1948.\nFormazione e ministero sacerdotale.\nFrequenta le scuole medie nel seminario di Acerra, il ginnasio nel seminario di Capua e il liceo nel seminario di Benevento. Studia teologia presso il Seminario Interregionale Campano, conseguendo la licenza in teologia presso la Pontificia Facolt\u00e0 Teologica dell'Italia Meridionale.\nIl 23 settembre 1972 \u00e8 ordinato presbitero per la diocesi di Acerra. Svolge il ministero di vicario cooperatore nella parrocchia di Sant'Alfonso Maria de' Liguori in Cancello Scalo dal 1974 fino al 1990, quando vi \u00e8 nominato parroco. Dal 2001 al 2004 \u00e8 anche vicario foraneo della forania di San Felice-Arienzo.\nNel 1984 viene incaricato di alcuni uffici pastorali della curia diocesana quali responsabile della catechesi diocesana, della scuola di religione e della formazione alla catechesi ed ha avviato la Scuola di formazione per i laici, come direttore. Per alcuni anni \u00e8 stato pure direttore del bollettino diocesano.\nPer diversi lustri \u00e8 uno dei principali collaboratori del vescovo Antonio Riboldi, curando l'organizzazione dei 22 convegni diocesani annuali della diocesi di Acerra e la celebrazione annuale della Giornata per la vita. Dal 2003 al 2004 viene incaricato dalla diocesi di Nocera Inferiore-Sarno della formazione dei propri diaconi permanenti.\nMinistero episcopale.\nIl 5 giugno 2004 papa Giovanni Paolo II lo nomina vescovo di Ariano Irpino-Lacedonia; succede a Gennaro Pascarella, precedentemente nominato vescovo coadiutore di Pozzuoli. Il 17 luglio successivo riceve l'ordinazione episcopale dall'arcivescovo Paolo Romeo (poi cardinale), coconsacranti i vescovi Salvatore Giovanni Rinaldi e Gennaro Pascarella. Il 12 settembre dello stesso anno prende possesso canonico della diocesi.\nIl 1\u00ba novembre 2007 istituisce la Scuola diocesana di formazione per gli operatori pastorali e per l'approfondimento della fede.\nIl 21 marzo 2014 papa Francesco lo nomina vescovo di Caserta; succede a Pietro Farina, deceduto il 24 settembre 2013. Il 18 maggio prende possesso della diocesi.\nRicoverato all'ospedale di Caserta dal 30 settembre perch\u00e9 affetto da COVID-19, muore a seguito di un arresto cardiocircolatorio il 4 ottobre 2020 all'et\u00e0 di 72 anni. \u00c8 il primo ordinario diocesano italiano deceduto a causa del coronavirus. \u00c8 stato sepolto nella cripta del duomo di Caserta.\nStemma.\nSu uno scudo bianco (argento, in araldica), simbolo della luce della rivelazione, \u00e8 effigiata la Croce dorata dalla quale nasce un tralcio di vite di colore naturale; nel quarto d'onore, una stella dorata a otto punte. La simbologia di tale insegna \u00e8 fornita dal motto: Manete in dilectione mea. Dalla Croce, albero della vita, nascer\u00e0 la vita vera che si esprime nella comunione tra i fratelli, come gli acini di uno stesso grappolo di un'unica vite, e con Ges\u00f9 Cristo. A vivificare tale comunione \u00e8 l'amore materno della Madonna (la stella).\nGenealogia episcopale.\nLa genealogia episcopale \u00e8:"}
{"id": "536382", "revid": "1169970", "url": "https://it.wikipedia.org/wiki?curid=536382", "title": "Silvano Montevecchi", "text": "Biografia.\nNasce a Villa San Giorgio in Vezzano, frazione di Brisighella, in provincia di Ravenna e diocesi di Faenza, il 31 marzo 1938.\nFormazione e ministero sacerdotale.\nEntra nel seminario diocesano e il 16 giugno 1962 \u00e8 ordinato presbitero dall'allora vescovo di Faenza Giuseppe Battaglia.\nDal 1962 al 1963 \u00e8 cappellano della parrocchia di san Giuseppe Artigiano a Faenza, insegnante di lettere nel seminario diocesano e assistente degli aspiranti dell'Azione Cattolica. Dal 1963 \u00e8 vicerettore del seminario e assistente della Giovent\u00f9 Italiana di Azione Cattolica (GIAC) e dal 1967 collabora come socio fondatore al consultorio familiare UCIPEM di Faenza.\nNel frattempo consegue il diploma di licenza in sacra teologia presso la Pontificia Universit\u00e0 San Tommaso d'Aquino di Roma, il diploma di perfezionamento in bioetica presso l'Universit\u00e0 Cattolica del Sacro Cuore di Roma e il diploma in sociologia presso la scuola superiore delle ACLI.\nNel 1971 \u00e8 nominato vicario parrocchiale con diritto di successione della parrocchia di sant'Apollinare a Russi, in provincia di Ravenna, dove rimarr\u00e0 come arciprete fino al 1983.\nSuccessivamente il vescovo Francesco Tarcisio Bertozzi lo nomina vicario generale della diocesi di Faenza-Modigliana e rettore del seminario diocesano. Al contempo tiene corsi di bioetica presso la scuola per operatori sanitari dell'USL 37 e svolge il ruolo di assistente dei medici cattolici, vicario episcopale per la vita consacrata, docente di teologia morale alla scuola di formazione teologica per laici di Faenza.\nNel 1988 \u00e8 nominato protonotario apostolico da papa Giovanni Paolo II, ricevendo cos\u00ec il titolo di monsignore. Dal 1995 al 1997 \u00e8 anche parroco del duomo di Faenza. Durante gli anni della malattia del vescovo Francesco Tarcisio Bertozzi, svolge un importante lavoro pastorale in suo aiuto tanto che alla morte, avvenuta il 16 maggio 1996, viene eletto amministratore diocesano, incarico ricoperto per oltre un anno, fino all'ingresso, avvenuto il 29 giugno 1997, del nuovo vescovo Benvenuto Italo Castellani.\nMinistero episcopale.\nIl 30 agosto 1997 papa Giovanni Paolo II lo nomina vescovo di Ascoli Piceno; succede a Pier Luigi Mazzoni, precedentemente nominato arcivescovo di Gaeta. Il 4 ottobre successivo riceve l'ordinazione episcopale, nella cattedrale di Faenza, dal cardinale Achille Silvestrini, conconsacranti il cardinale Pio Laghi ed il vescovo Benvenuto Italo Castellani (poi arcivescovo). Il 25 ottobre prende possesso della diocesi.\nIl 17 marzo 2013 viene ricoverato in ospedale dopo l'aggravarsi di una presunta influenza: gli viene diagnosticata una forma di meningite virale non contagiosa, aggravata da un focolaio di broncopolmonite dovuto ad una carenza del sistema immunitario. Il 31 marzo, giorno di Pasqua e del suo 75\u00ba compleanno, entra in coma.\nMuore il 27 settembre 2013, alle 22:45, in una struttura riabilitativa a Montecatone di Imola. Le esequie vengono celebrate dapprima nella cattedrale di Faenza il 1\u00ba ottobre 2013, con la concelebrazione eucaristica presieduta dal vescovo faentino Claudio Stagni; la salma \u00e8 stata trasferita ad Ascoli Piceno per i solenni funerali del 2 ottobre presieduti dall'amministratore apostolico Luigi Conti. Per esplicita volont\u00e0 testamentaria riposa nella cripta di Sant'Emidio nella cattedrale ascolana.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "536386", "revid": "729019", "url": "https://it.wikipedia.org/wiki?curid=536386", "title": "Jannie de Beer", "text": "Biografia.\nEsordiente in Currie Cup nel 1991 con la squadra provinciale dei Free State Cheetahs, e successivamente professionista negli Stormers in Super Rugby, de Beer esord\u00ec negli \"Springbok\" nel 1997 contro i British Lions in \"tour\" e la stagione successiva fu in Europa ai London Scottish.\nNella primavera del 1999 si impegn\u00f2 con il Sale Sharks per la stagione successiva, ma il proposito della federazione sudafricana di escludere dalla Nazionale in occasione della i giocatori militanti all'estero lo spinsero a ritirarsi dall'accordo; la cosa provoc\u00f2 vibrate proteste sia da parte del club che dei tifosi, che lo ribattezzarono \"Judas de Beer\"; de Beer, devoto cristiano rinato, sostenne che \u00abDio gli aveva detto che era meglio per lui rimanere in Sudafrica\u00bb, onde firm\u00f2 un contratto con i Bulls.\nSelezionato per la , si produsse in un'impresa nei quarti di finale di tale torneo contro l', eliminata a Parigi 44-21 con 34 punti personali, frutto di 2 trasformazioni, cinque calci piazzati e altrettanti \"drop\", quest'ultimo tuttora record per un singolo incontro internazionale.\nInfortunatosi al ginocchio nel maggio 2000, trascorse quasi un anno fuori dal campo; nel marzo 2001 il club inglese dei lo mise sotto contratto per un periodo di prova fino al termine della stagione; successivamente il contratto fu rinnovato per la stagione 2001-02, anche se un nuovo infortunio non lo rese disponibile prima di settembre.\nI ripetuti infortuni al ginocchio, tuttavia, non gli permisero di essere disponibile che in occasione di una manciata di partite tanto che, al termine della stagione, de Beers annunci\u00f2 il proprio ritiro, dichiarandosi fisicamente impossibilitato a sostenere gli impegni di allenamento e di gioco."}
{"id": "536389", "revid": "1935652", "url": "https://it.wikipedia.org/wiki?curid=536389", "title": "Domenico Sorrentino", "text": "Biografia.\nNasce a Boscoreale, nella citt\u00e0 metropolitana di Napoli e nella diocesi di Nola, il 16 maggio 1948.\nFormazione e ministero sacerdotale.\nFrequenta il seminario vescovile della diocesi di Nola e poi quello regionale di Salerno. Consegue il dottorato in teologia alla Pontificia Universit\u00e0 Gregoriana.\nIl 24 giugno 1972 \u00e8 ordinato presbitero per la diocesi di Nola.\nDopo l'ordinazione sacerdotale ricopre l'incarico di collaboratore parrocchiale della Chiesa di Maria Santissima della Stella in Nola. Viene poi nominato parroco di San Giorgio Martire in Liveri e assistente del Movimento dei Lavoratori di Azione Cattolica. In seguito \u00e8 chiamato a ricoprire l'incarico di direttore dell'Ufficio Catechistico e di vicario episcopale per l'evangelizzazione e la cultura.\nDal 1992 presta servizio presso la prima sezione della Segreteria di Stato della Santa Sede.\nMinistero episcopale.\nIl 17 febbraio 2001 papa Giovanni Paolo II lo nomina arcivescovo-prelato di Pompei e delegato pontificio per il Santuario della Beata Vergine del Rosario di Pompei; succede a Francesco Saverio Toppi, dimessosi per raggiunti limiti di et\u00e0. Il 19 marzo successivo riceve l'ordinazione episcopale, nella basilica di San Pietro in Vaticano, per imposizione delle mani dello stesso pontefice, coconsacranti i cardinali Angelo Sodano, segretario di Stato, e Giovanni Battista Re, prefetto della Congregazione per i vescovi. Il 7 aprile prende possesso della prelatura.\nIl 2 agosto 2003 \u00e8 chiamato a Roma come segretario della Congregazione per il culto divino e la disciplina dei sacramenti; succede a Francesco Pio Tamburrino, nominato arcivescovo metropolita di Foggia-Bovino. Rimane amministratore apostolico della prelatura e delegato pontificio per il santuario fino alla nomina del successore. Il 7 ottobre dello stesso anno accoglie nella citt\u00e0 mariana di Pompei papa Giovanni Paolo II.\nIl 19 novembre 2005 papa Benedetto XVI lo nomina vescovo (con titolo personale di arcivescovo) di Assisi-Nocera Umbra-Gualdo Tadino; succede a Sergio Goretti, dimessosi per raggiunti limiti di et\u00e0. L'11 febbraio 2006 prende possesso della diocesi.\nIl 12 agosto 2012 indice il sinodo diocesano.\nAccoglie pi\u00f9 volte i pontefici in visita ad Assisi: papa Benedetto XVI il 17 giugno 2007; papa Francesco il 4 ottobre 2013, nel giorno della festa di San Francesco d'Assisi, il 4 agosto 2016, il 20 settembre 2016 e il 3 ottobre 2020.\nIl 28 ottobre 2016 papa Francesco lo nomina membro della Congregazione per il culto divino e la disciplina dei sacramenti.\nIl 26 giugno 2021, avendo papa Francesco unito \"in persona episcopi\" la diocesi di Assisi-Nocera Umbra-Gualdo Tadino con la diocesi di Foligno, \u00e8 nominato vescovo anche di quest'ultima sede; succede a Gualtiero Sigismondi, precedentemente nominato vescovo di Orvieto-Todi. Il 28 agosto successivo prende possesso della diocesi nella chiesa di San Giacomo, essendo la cattedrale di Foligno inagibile in seguito al terremoto dell'Italia centrale del 2016.\nPresso la Conferenza episcopale umbra \u00e8 segretario della stessa, dal 2010, e delegato per il laicato, delegato per la famiglia e la vita e delegato per l'educazione, la scuola e l'universit\u00e0.\n\u00c8 il maggiore studioso della figura dell'economista cattolico Giuseppe Toniolo, al quale ha dedicato diversi volumi.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "536392", "revid": "1935652", "url": "https://it.wikipedia.org/wiki?curid=536392", "title": "Francesco Guido Ravinale", "text": "Biografia.\nNasce a Biella, sede vescovile allora in provincia di Vercelli, il 17 aprile 1943.\nFormazione e ministero sacerdotale.\nDopo aver frequentato gli studi presso il seminario diocesano, consegue il dottorato in teologia spirituale presso la Pontificia Universit\u00e0 Lateranense.\nIl 25 giugno 1967 \u00e8 ordinato presbitero per la diocesi di Biella, dove ricopre tra l'altro i seguenti incarichi: parroco e vicario foraneo, direttore del seminario diocesano, delegato diocesano per il diaconato permanente, canonico del capitolo della cattedrale, rettore del santuario di Oropa.\nMinistero episcopale.\nIl 21 febbraio 2000 papa Giovanni Paolo II lo nomina vescovo di Asti; succede a Severino Poletto, precedentemente nominato arcivescovo metropolita di Torino. Il 25 marzo successivo riceve l'ordinazione episcopale, nel santuario di Oropa, dall'arcivescovo Severino Poletto, co-consacranti l'arcivescovo Enrico Masseroni e il vescovo Massimo Giustetti. Il 2 aprile prende possesso della diocesi di Asti.\nIl 18 novembre 2001 promulga il libro sinodale.\nIl 24 settembre 2015 \u00e8 nominato amministratore apostolico di Alba, dopo le dimissioni per motivi di salute di mons. Giacomo Lanzetti. Ricopre l'incarico fino al 21 gennaio 2016, giorno dell'ingresso del nuovo vescovo Marco Brunetti.\n\u00c8 stato delegato per le migrazioni e per la carit\u00e0 della Conferenza episcopale piemontese.\nIl 16 agosto 2018 papa Francesco accoglie la sua rinuncia al governo pastorale della diocesi, presentata per raggiunti limiti di et\u00e0; gli succede Marco Prastaro, del clero di Torino. Rimane amministratore apostolico della diocesi fino all'ingresso del successore, avvenuto il 21 ottobre seguente.\nGenealogia episcopale.\nLa genealogia episcopale \u00e8:"}
{"id": "536394", "revid": "1272592", "url": "https://it.wikipedia.org/wiki?curid=536394", "title": "Francesco Marino", "text": ""}
{"id": "536395", "revid": "785616", "url": "https://it.wikipedia.org/wiki?curid=536395", "title": "Mushanokoji Saneatsu", "text": ""}
{"id": "536396", "revid": "729019", "url": "https://it.wikipedia.org/wiki?curid=536396", "title": "Mialgia", "text": "La mialg\u00eca \u00e8 un dolore localizzato in uno o in pi\u00f9 muscoli. I muscoli colpiti appaiono contratti, dolenti se toccati o usati. Solitamente l'insorgere del dolore \u00e8 dovuto a una improvvisa contrazione involontaria del muscolo, ma pu\u00f2 anche essere dovuta ad una rottura parziale della struttura muscolare dovuta ad un trauma. Il dolore ai muscoli si riscontra anche in alcune forme virali come l'influenza, reumatiche o nella tensione continuata cui il muscolo \u00e8 sottoposto a causa dello stress.\nEziologia.\nPu\u00f2 essere di tipo traumatico, virale, parassitario, reumatico o dovuta ad affaticamento, nonch\u00e9 dovuto all'ipereccitabilit\u00e0 della membrana cellulare neuronale in quadri come quello della sindrome da astinenza da alcol. Il dolore pu\u00f2 derivare da affaticamento e sforzi fisici prolungati, a causa dell'accumulo di acido lattico all'interno del muscolo. Altre volte il dolore \u00e8 riflesso ed \u00e8 causato a livello osseo. Cause meno frequenti possono essere ricercate nell'assunzione di farmaci particolari come, ad esempio, le statine per abbassare il colesterolo o squilibri elettrolitici del potassio o del calcio. Molto raramente appare tra gli effetti indesiderati della vaccinazione contro la febbre gialla, tra il 5\u00ba e il 12\u00ba giorno dalla somministrazione. Pi\u00f9 rare sono le mialgie sistemiche o primitive del muscolo, tra le quali la miastenia gravis.\nClinica.\nSegni e sintomi.\nI sintomi della mialgia si esprimono in un forte dolore ad uno o pi\u00f9 muscoli e, in alcune occasioni, il dolore pu\u00f2 coinvolgere anche tendini, legamenti, tessuti molli, ossa e organi.\nI sintomi si possono distinguere, in base alle cause, in due ordini: \nTrattamento.\nIn caso di contratture, contusioni, traumi e distorsioni i farmaci pi\u00f9 utilizzati sono gli antinfiammatori, gli antidolorifici e miorilassanti che possono essere formulati in compresse o granulato per uso orale o in pomate e gel per uso topico.\nPer lo strappo \u00e8 consigliato il riposo e impacchi freddi; per la distorsione meglio consultare il medico ricordando che la parte non va riscaldata o massaggiata.\nNel caso in cui il dolore sia associato ad una patologia diversa occorre parlarne sempre con il medico curante."}
{"id": "536397", "revid": "1565034", "url": "https://it.wikipedia.org/wiki?curid=536397", "title": "Mario Milano", "text": "Biografia.\nEletto arcivescovo di Sant'Angelo dei Lombardi-Conza-Nusco-Bisaccia il 14 dicembre 1989, ricevette l'ordinazione episcopale il 6 gennaio 1990 da papa Giovanni Paolo II, co-consacranti gli arcivescovi Giovanni Battista Re e Miroslav Stefan Marusyn. Negli anni di permanenza nell'arcidiocesi irpina furono riaperte o ricostruite numerose chiese e strutture diocesane che erano state danneggiate dal violento terremoto del 1980.\nIl 28 febbraio 1998 fu trasferito alla pi\u00f9 popolosa diocesi di Aversa, conservando il titolo personale di arcivescovo. In un territorio segnato da gravi problemi di criminalit\u00e0, il suo episcopato si \u00e8 contraddistinto per la celebrazione del congresso eucaristico e del sinodo diocesano.\nNon sono tuttavia mancati episodi controversi, che hanno attratto l'attenzione della stampa sul suo operato, ritenuto \"troppo morbido nei confronti della camorra\". Tra questi, il diniego ad avviare il processo diocesano per la beatificazione di don Peppino Diana, sacerdote della diocesi di Aversa ucciso in un attentato camorristico a Casal di Principe nel 1994. Milano, nel 2007, viet\u00f2 la presentazione de \"Il costo della memoria\", una biografia sul sacerdote edita dalle Edizioni Paoline che stigmatizzava la ritrosia della diocesi a indicare la matrice camorristica dell'omicidio, e cancell\u00f2 l'intervento del vescovo di Caserta Raffaele Nogaro, amico d'infanzia di Diana, alla manifestazione \"Io c'ero\", dedicata alla memoria del presbitero.\nIn occasione dell'intitolazione di un centro pastorale a San Cipriano d'Aversa dedicato all'imprenditore Dante Passarelli, morto mentre era sotto processo per camorra, il presule dichiar\u00f2 alla stampa \"Se Passarelli ha sbagliato a noi non interessa, noi dobbiamo amare ancor pi\u00f9 chi sbaglia\" salvo poi chiedere la rimozione della targa di intitolazione.\nNel 2008 alcuni commentatori stigmatizzarono la mancata presa di posizione del vescovo nei confronti di un sacerdote arrestato di pedofilia e successivamente condannato. Analogamente, suscit\u00f2 malumori la soppressione di iniziative pastorali destinate a omosessuali, a genitori di disabili e tossicodipendenti e a giovani in crisi.\nGrandi polemiche derivarono anche dall'ingiunzione di sfratto e dalla minaccia di secolarizzazione per le anziane monache di clausura del convento delle Cappuccinelle di Aversa, \nIl 14 dicembre 2010, pochi mesi prima del compimento del 75\u00ba anno d'et\u00e0, ha annunciato le dimissioni dall'ufficio di vescovo di Aversa per motivi di salute, sebbene alcuni organi di stampa abbiano ricondotto tale annuncio a pressioni provenienti dal Vaticano. Il 15 gennaio 2011 papa Benedetto XVI ha nominato suo successore Angelo Spinillo trasferendolo dalla diocesi di Teggiano-Policastro. Da arcivescovo emerito ha fissato il suo domicilio a Frattamaggiore in una casa canonica della basilica di San Sossio.\nGenealogia episcopale.\nLa genealogia episcopale \u00e8:"}
{"id": "536400", "revid": "322321", "url": "https://it.wikipedia.org/wiki?curid=536400", "title": "Lucio Angelo Renna", "text": "Biografia.\nDopo gli studi ginnasiali e liceali nel seminario minore e in quello maggiore dell'Ordine Carmelitano, ha emesso la professione solenne l'8 dicembre 1962 ed \u00e8 stato ordinato presbitero, a Bari, il 2 aprile 1966.\nConseguite le lauree in teologia (Pontificia Universit\u00e0 Lateranense) e filosofia (Universit\u00e0 degli studi di Lecce), ha pubblicato diversi contributi in materia filosofica e teologica e si \u00e8 dedicato all'insegnamento superiore.\nDapprima priore di Torre Santa Susanna (1969-1975), dal 1975 al 1984 e dal 1987 al 1996 \u00e8 stato priore della provincia napoletana dei Carmelitani nonch\u00e9, dal 1995 al 1998, procuratore generale dell'ordine.\nMinistero episcopale.\nVescovo di Avezzano.\n\u00c8 stato eletto vescovo di Avezzano il 9 giugno 1999. Ha ricevuto l'ordinazione episcopale il 12 settembre 1999 dal cardinale Lucas Moreira Neves, coconsacranti gli arcivescovi Armando Dini e Cosmo Francesco Ruppi.\nVescovo di San Severo.\nIl 2 settembre 2006 \u00e8 stato trasferito alla cattedra di San Severo, e ha iniziato il suo ministero nella diocesi il 14 ottobre dello stesso anno.\nIl 13 gennaio 2017 papa Francesco ha accettato la sua rinuncia al governo pastorale della diocesi ed ha nominato suo successore mons. Giovanni Checchinato, del clero della diocesi di Latina-Terracina-Sezze-Priverno.\nIl 3 marzo 2017 la comunit\u00e0 diocesana lo ha salutato e ringraziato nella cattedrale di Santa Maria Assunta con un concerto in suo onore. Ha lasciato definitivamente la diocesi di San Severo il 13 giugno 2017 per stabilirsi in Torre Santa Susanna\nConserva il titolo di vescovo emerito di San Severo.\nOpere.\nHa pubblicato \"In nomine Domini\", la sua prima lettera pastorale alla Chiesa severopolitana, il 15 giugno 2007. Ad essa \u00e8 seguita \"Surgite, eamus!\" (14 settembre 2007), nella quale illustra il progetto pastorale per il triennio 2008-2010 e la riforma dell'organigramma diocesano. Nel marzo dello stesso anno ha indirizzato ai sacerdoti la lettera \"In persona Christi\", mentre in aprile ha pubblicato una raccolta di poesie, \"Sogni sul pentagramma\", legate alla sua spiccata passione per la musica. In occasione della messa crismale del 2008 ha indirizzato alla diocesi la riflessione \"Come alberi di pace\", stampata contemporaneamente a \"L'altra Africa, un viaggio tra speranze, sogni e sensazioni a Wansokou\", un diario della sua visita alla missione diocesana in Benin. Nel settembre 2008 \u00e8 uscita la lettera pastorale \"Cuore in ascolto\". Nel settembre del 2016 viene pubblicata la lettera pastorale: \"In splendore crucis\".\nGenealogia episcopale.\nLa genealogia episcopale \u00e8:"}
{"id": "536405", "revid": "767487", "url": "https://it.wikipedia.org/wiki?curid=536405", "title": "Sulle ali della mosca", "text": "Sulle Ali Della Mosca \u00e8 il quarto album del gruppo calabrese de Il Parto delle Nuvole Pesanti uscito nel 2000."}
{"id": "536407", "revid": "7336", "url": "https://it.wikipedia.org/wiki?curid=536407", "title": "Resina sintetica", "text": ""}
{"id": "536408", "revid": "104485", "url": "https://it.wikipedia.org/wiki?curid=536408", "title": "Resine sintetiche", "text": ""}
{"id": "536409", "revid": "7336", "url": "https://it.wikipedia.org/wiki?curid=536409", "title": "Resine artificiali", "text": ""}
{"id": "536413", "revid": "767487", "url": "https://it.wikipedia.org/wiki?curid=536413", "title": "Decalogo 8", "text": "Decalogo 8 \u00e8 l'ottavo dei dieci mediometraggi realizzati dal regista Krzysztof Kie\u015blowski per la TV ed ispirati ai dieci comandamenti.\nTrama.\nDurante una lezione universitaria, la professoressa Zofia accetta che partecipi El\u017cbieta, una giornalista che viene dall'America. Le donne gi\u00e0 si conoscono per aver lavorato insieme, quindi Zofia accetta di buon grado.\nDurante la lezione, che verte sull'etica, El\u017cbieta prende la parola e chiede di raccontare una storia che merita di essere analizzata dal punto di vista etico. Racconta un fatto avvenuto a Varsavia nel 1943, quando due giovani cattolici, marito e moglie, che gi\u00e0 avevano aiutato numerosi ebrei, si offrono di far da padrini di battesimo per una bambina ebrea di sei anni, che, per poter essere ospitata presso un'altra famiglia della citt\u00e0, necessitava di un formale certificato di battesimo. All'ultimo momento per\u00f2, la giovane coppia si rifiuta di fornire l'aiuto promesso, adducendo come motivazione il non poter mentire di fronte a Dio.\nMentre El\u017cbieta racconta la storia, la professoressa Zofia si turba sempre pi\u00f9. Le due donne si guardano in modo intenso e, dopo la lezione, Zofia raggiunge la giornalista: la maschera \u00e8 caduta, Zofia ha capito che El\u017cbieta era la bambina a cui anni prima neg\u00f2 aiuto.\nLe due donne passano la serata insieme, e Zofia rivela ad El\u017cbieta che la storia della \"falsa testimonianza\" era solo una scusa: la famiglia che avrebbe dovuto accogliere la bambina collaborava con la Gestapo e loro avrebbero messo a rischio l'organizzazione clandestina di cui facevano parte. In realt\u00e0, si seppe poi, era una notizia falsa, ma ormai il danno era stato fatto.\nEl\u017cbieta non porta rancore alla donna, vuole solo conoscerla e chiarirsi con lei. Inoltre, tramite Zofia, riesce a rintracciare l'uomo che all'epoca le diede speranza di salvezza. Ora \u00e8 un sarto, che per\u00f2, probabilmente troppo provato dagli avvenimenti di quegli anni, si rifiuta di parlare con la donna di nulla che abbia a che vedere con la guerra.\nRiferimenti ad altri film della serie.\nAll'inizio del film, Zofia incontra nel condominio un collezionista di francobolli, che sar\u00e0 il padre dei protagonisti del \"Decalogo 10\".\nDurante una lezione, Zofia interroga una studentessa, la quale racconta una storia per illustrare un problema etico: in realt\u00e0 racconta la trama del \"Decalogo 2\".\nIl \"testimone silenzioso\" del \"Decalogo\", interpretato da Artur Barci\u015b, stavolta ricopre il ruolo di uno studente della classe di Zofia."}
{"id": "536417", "revid": "1305772", "url": "https://it.wikipedia.org/wiki?curid=536417", "title": "Hastings", "text": ""}
{"id": "536418", "revid": "125559477", "url": "https://it.wikipedia.org/wiki?curid=536418", "title": "Kemetismo", "text": "Il termine kemetismo indica un insieme di nuovi movimenti religiosi variamente afferenti all'antica religione egizia.\nAccomunati dal rispetto della cultura e della spiritualit\u00e0 della religione dell'antico Egitto, tali gruppi possono essere di carattere ricostituzionistico oppure riferirsi solo ad un unico o pochi aspetti di tale cultura, in un continuum di pratiche che vanno dal tentativo del recupero \"il pi\u00f9 fedele possibile\" delle antiche pratiche ad approcci eclettici piuttosto variegati.\nTali gruppi tendono ad accettare la ricerca personale ed intima, lasciando agli aderenti libert\u00e0 di sperimentazione. \nAnche nei gruppi pi\u00f9 legati alle antiche tradizioni, la chiave di lettura \u00e8 spesso rispondente alle necessit\u00e0 proprie della spiritualit\u00e0 contemporanea.\nEtimologia.\nIl nome kemetismo deriva dall'egiziano antico \"kemet\", che significa \"nero\", ossia terra nera, fertile, ed \u00e8 il termine con cui veniva chiamato l'Egitto al tempo dei faraoni, contrapposto a \"deshret\", \"terra rossa\", il \"deserto\". Tale termine \u00e8 emerso verso gli anni 1970 negli Stati Uniti e i seguaci si definiscono kemetici.\nTeologia.\nUna costante riscontrabile nella religione egizia \u00e8 quella politeistica, in quanto decine di divinit\u00e0 erano venerate dalla popolazione egiziana. I gruppi kemetici contemporanei interpretano e organizzano tali divinit\u00e0 secondo una concezione monistica.\nGli dei (\"neteru\") simboleggiavano la molteplicit\u00e0 delle forze che permettono la vita, le funzioni della natura attraverso le quali la creazione \u00e8 venuta in essere e si mantiene. La comprensione delle loro funzioni \u00e8 agevolata tramite l'utilizzo di immagini antropomorfiche e all'interno di una struttura fatta di legami parentali.\nGli dei (\"neteru\") in altri termini rappresentavano le differenti sfaccettature che compongono la medesima realt\u00e0, denominata in geroglifico \"Neter neteru\", il \"Dio degli d\u00e8i\", la suprema divinit\u00e0 che le include tutte, esattamente come le diverse sfaccettature che compongono un solo diamante.\nIl Dio supremo era chiamato Amon (lit. il \"Nascosto\"; o Atum presso altri gruppi ricostruzionisti) quando trascendente; Ra quando luce e attivit\u00e0 creante; Ptah quando fisicit\u00e0 gi\u00e0 creata o sostanziale.\nLa comunicazione con \"Neter\" avviene di norma attraverso i nomi divini delle sue manifestazioni, ossia i \"neteru\", gli dei egizi, ma anche attraverso altre divinit\u00e0 non egizie, visto che la professione dell'ortodossia kemetica non implica l'adozione dell'unicit\u00e0 delle manifestazioni divine.\nEtica.\nL'etica kemetica \u00e8 basata sul concetto di \"Ma'at\" la quale \u00e8 la forza cosmica creativa da cui dipende l'armonia, l'equilibrio e la giustizia, mentre \"Isfet\" \u00e8 la \"non creazione\" o potenza distruttiva, associata allo squilibrio e al caos.\nI movimenti kemetici si attengono alle \"Dichiarazioni dell'Innocenza\" (note anche come \"Confessioni negative\"), tratte dal \"Libro dei morti\", costituite da una lista di 42 peccati che il deceduto deve dichiarare di non aver compiuto. A questi si aggiungono ulteriori testi antichi come gli \"Ammaestramenti di Kagemni\".\nCulti.\nLa comunit\u00e0 raccolta attorno alla \"ortodossia kemetica\" dispone di un tempio a Joliet (Illinois), dove vengono eseguiti i supposti antichi riti, come il \"Rito della Casa del Mattino\", durante il quale viene omaggiato il sorgere del sole. Nel tempio vengono eseguiti anche dediche, ordinazioni e consulti oracolari. I membri dispongono anche di altari personali."}
{"id": "536427", "revid": "767487", "url": "https://it.wikipedia.org/wiki?curid=536427", "title": "Al\u00ec (film)", "text": "Al\u00ec (\"Ali\") \u00e8 un film del 2001 diretto da Michael Mann e interpretato da Will Smith.\nTrama.\nIl film racconta dieci anni della vita di Muhammad Ali, ex campione del mondo dei pesi massimi, dalla clamorosa e inaspettata conquista del titolo contro Sonny Liston, allo storico incontro The Rumble in the Jungle, disputato in Zaire contro George Foreman, passando per l'amicizia con Malcolm X, il rifiuto di arruolarsi nell'esercito statunitense e la sua adesione all'Islam. Si parte dal 1964, dal primo incontro con Liston che diede a Clay il titolo mondiale dei pesi massimi. Viene accreditata la tesi che fu Malcolm X a portare il campione sulla via dell'Islam. Il gran capo dei musulmani neri riceve il ragazzo e gli cambia il nome. Al\u00ec, chiamato alle armi rifiuta di partire. Sono gli anni del Vietnam. Il pugile dice la famosa frase, che gli coster\u00e0 cinque anni di inattivit\u00e0, \"i Vietcong non mi hanno fatto niente\". Non pu\u00f2 pi\u00f9 combattere. Rimane senza un dollaro. Il gran capo religioso lo espelle. Lo riprende quando Al\u00ec torner\u00e0 a combattere con borse miliardarie. A Kinshasa, nello Zaire, viene organizzato l'incontro del secolo, con Foreman. La citt\u00e0 africana, preferita a New York e Las Vegas, assume un altissimo valore simbolico. \u00c8 il 1974, Al\u00ec ha 32 anni e ritorna in possesso del titolo. Il film si chiude col campione esultante sul ring.\nProduzione.\nCast.\nIl film, che si segnala anche per essere la prima collaborazione tra il regista Michael Mann e Jamie Foxx, che lavorarono nuovamente insieme in \"Collateral\" e \"Miami Vice\", consacr\u00f2 definitivamente la stella di Will Smith, che dimostr\u00f2 di essere capace di interpretare un ruolo lontano dai suoi soliti personaggi. Il pugile Joe Frazier viene interpretato dall'ex-campione mondiale dei pesi massimi dell'organizzazione WBA James \"Lights Out\" Toney, mentre i panni di George Foreman vennero vestiti da Charles Shufford, a sua volta pugile professionista."}
{"id": "536433", "revid": "830939", "url": "https://it.wikipedia.org/wiki?curid=536433", "title": "Gige (ecatonchiro)", "text": "Gige, o Gie () \u00e8 uno dei giganti dalle cento braccia della mitologia greca, gli Ecatonchiri, generati dall'unione tra Gea e Urano. Briareo e Cotto sono suoi fratelli. Gige partecip\u00f2 insieme a Cotto alla lotta contro gli Olimpici e fu rinchiuso da Zeus nel Tartaro, dove venne sorvegliato insieme agli altri suoi compagni dal fratello Briareo."}
{"id": "536436", "revid": "767487", "url": "https://it.wikipedia.org/wiki?curid=536436", "title": "Roccu u stortu (album)", "text": "Roccu U Stortu \u00e8 il quinto album del gruppo calabrese Il Parto delle Nuvole Pesanti uscito nel 2001, nato in collaborazione con la Compagnia Krypton, tra il 2002 e 2003. \u00c8 la colonna sonora dello spettacolo teatrale Roccu u stortu di Francesco Suriano, regia di Fulvio Cauteruccio. Trasmesso da RadioTre Rai e su Palcoscenici, un programma di Rai Due.\nL'album, cantato e narrato interamente in calabrese, con alcuni brani in lingua, racconta la storia di un soldato calabrese della prima guerra mondiale, chiamato Rocco \"u stortu\" Sprizzi.\nIl racconto si basa sulla permanenza del soldato in guerra, mostrando parti della sua vita scioccanti (i cani) e sue opinioni sulla guerra e sugli altri soldati.\nAlcune canzoni come \"Raggia\" e \"Diserzione\" sono riarrangiamenti di due canzoni apparse su \"Alisifare\"."}
{"id": "536445", "revid": "916214", "url": "https://it.wikipedia.org/wiki?curid=536445", "title": "EMS VCS3", "text": "Il VCS3 (acronimo di \"Voltage Controlled for Studio with 3 Oscillators [Synthesizer]\" - in italiano \"[Sintetizzatore] Controllato a Tensione, per Studio, con 3 Oscillatori\") \u00e8 un sintetizzatore analogico con una flessibile architettura a voce semi-modulare. Venne prodotto inizialmente nel 1969 da Peter Zinovieff per conto della societ\u00e0 londinese Electronic Music Studios. L'elettronica venne per la maggior parte progettata da David Cockerell e il caratteristico aspetto esteriore dell'apparecchio fu curato dal compositore elettronico Tristram Cary.\nStoria.\nIl VCS3 \u00e8 stato praticamente il primo sintetizzatore \"portatile\" disponibile in commercio, in quanto i precedenti sintetizzatori (noti quelli prodotti da Moog Music, ARP Instruments e Buchla) venivano costruiti per l'utilizzo in studio e presentavano dimensioni alquanto proibitive. A contribuire alla sua diffusione \u00e8 stato inoltre il prezzo di lancio: meno di \u00a31000 in Gran Bretagna.\nInizialmente non godeva di grande considerazione nel suo utilizzo come strumento melodico (a causa delle sue regolazioni considerate inaffidabili). Si \u00e8 invece imposto come un generatore di effetti elettronici estremamente versatile.\nIl \"VCS3\", che utilizza la sintesi sottrattiva, possiede tre VCO (oscillatori controllati in tensione: l'aumento o la diminuzione della tensione in ingresso determina un aumento o una diminuzione della frequenza emessa), un generatore di rumore (bianco o rosa), due VCA (amplificatori controllati in tensione: l'aumento della tensione provoca un aumento dell'ampiezza del segnale visibile all'oscilloscopio), un modulatore ad anello (genera le frequenze somma e differenza dei due segnali in ingresso), due VCF (Voltage Controlled Filter) (filtro passa-basso controllato in tensione: la modifica della tensione di controllo cambia la frequenza di applicazione del filtro), un generatore inviluppo ADSR (genera un'onda singola dalla forma editabile che tipicamente viene utilizzato per regolare la velocit\u00e0 di attacco e rilascio del suono), un controller a Joystick, un riverbero controllato in tensione (era l'unico apparecchio esistente ad avere un riverbero controllato in tensione), e due amplificatori d'uscita stereo.\nA differenza della maggior parte dei sintetizzatori modulari, che usano un cablaggio esterno per collegare i vari componenti del sistema, il VCS3 utilizza un sistema di puntine (pins) ad incastro per connettere tra loro i componenti, caratteristica tipica degli strumenti EMS.\nNel 1971 la EMS rilasci\u00f2 una nuova versione del VCS3, il \"Synthi A\", che a differenza dell'originale era montato su un telaio di masonite.\nUtilizzo.\nIl VCS3 fu largamente usato dai gruppi appartenenti al progressive rock, tra i quali Hawkwind, Brian Eno (con i Roxy Music), The Who, Area - International POPular group, Todd Rundgren, Kraftwerk, Tangerine Dream, Klaus Schulze e Pink Floyd negli album \"Wish You Were Here\", Obscured by Clouds e \"The Dark Side of the Moon\" (anche se nel famoso brano \"On the Run\" di quest'ultimo venne in realt\u00e0 utilizzato un \"EMS Synthi AKS\").\nAltro musicista che ha fatto largo uso del VCS3 \u00e8 Jean-Michel Jarre: tra i pochi strumenti con cui venne composto l'album \"Oxyg\u00e8ne\", figura il VCS3, utilizzato in particolare, per stessa dichiarazione di Jarre, al fine di creare suoni \"caldi\" ed \"eterei\".\nI Pink Floyd furono tra i primi ad acquistare il VCS3 che utilizzarono nel disco \"The Dark Side of The Moon.\" Tra gli italiani, tra i primi a notarne le potenzialit\u00e0 ci fu Franco Battiato, che lo impieg\u00f2 nell'album Fetus (1971). Ancora, in Italia, Piero Umiliani per gli album Synthi Time del 1971, seguito da Switched on Naples del 1972, e Lucio Battisti, che applic\u00f2 il VCS3 a chitarra e voce nell'album \"Anima latina\" del 1974, dove \u00e8 evidente l'influenza dei Pink Floyd e dei Tangerine Dream."}
{"id": "536457", "revid": "124287103", "url": "https://it.wikipedia.org/wiki?curid=536457", "title": "Stoke-on-Trent", "text": "Stoke-on-Trent, spesso abbreviata in Stoke, \u00e8 una citt\u00e0 (\"city\") e autorit\u00e0 unitaria di abitanti nella contea dello Staffordshire nel Regno Unito. Stoke si trova nel nord-ovest dell'Inghilterra, al confine con il Cheshire e, assieme ai distretti di Newcastle-under-Lyme e delle Staffordshire Moorlands, fa parte del North Staffordshire, l'area settentrionale della contea.\nStoke-on-Trent \u00e8 una citt\u00e0 con pi\u00f9 centri perch\u00e9 \u00e8 nata dall'unione di sei cittadine nel 1910. Prende il nome da Stoke-upon-Trent, dov'\u00e8 la sede dell'unit\u00e0 amministrativa e della stazione ferroviaria. Hanley \u00e8 la sede delle principali attivit\u00e0 commerciali. Burslem, Tunstall, Longton e Fenton sono le altre quattro comunit\u00e0 che compongono la citt\u00e0.\nLa citt\u00e0 \u00e8 nota per le sue ceramiche e i suoi musei d'arte e artigianato, tanto da essere conosciuta come \"the Potteries\". In particolare, il Gladstone Pottery Museum \u00e8 un'attrattiva importante e particolare, in quanto \u00e8 l'unico museo in Gran Bretagna dove si pu\u00f2 ancora vedere realmente come i vasai lavoravano e vivevano durante l'et\u00e0 vittoriana.\nOrigini del nome.\nIl nome \"Stoke\" \u00e8 legato a Stoke-upon-Trent, l'originaria parrocchia civile che, assieme alle altre cinque \"chapelry\", diede origine alla citt\u00e0. \"Stoke\" deriva dall'inglese antico \"stoc\", una parola che veniva spesso usata in passato per indicare nuovi insediamenti, ma un significato che poteva assumere diverse connotazioni. Possibili interpretazioni possono essere legate alla presenza di una vicina strada romana che collegava le attuali Derby e Chesterton. Per distinguere Stoke dagli altri omonimi insediamenti, venne aggiunto un suffisso distintivo, in questo caso legato al fiume Trent.\nStoria.\nRisalgono all'inizio del XIX secolo le prime proposte di aggregazione delle locali comunit\u00e0. Il 12 dicembre 1817 nell'incontro tenutosi ad Hanley venne passata la risoluzione secondo la quale le comunit\u00e0 di Burslem, Hanley, Shelton, Stoke-upon-Trent, Fenton e Lane End si impegnavano a pubblici incontri da tenersi negli anni successivi presso la stessa Hanley, poich\u00e9 luogo pi\u00f9 centrale tra le comunit\u00e0. Con la Reform Act del 1832 venne creato il \"borough\" di Stoke-upon-Trent, che avrebbe eletto due membri del parlamento. Oltre alla stessa Stoke-upon-Trent, il \"borough\" comprendeva anche Penkhull, Boothen, Tunstall, Burslem, Hanley, Shelton, Fenton Vivian, Lane End, Fenton Culvert, Longton, Rushton Grange e l'hamlet di Sneyd. Questo evento rappresent\u00f2 la prima concretizzazione della cooperazione tre le comunit\u00e0 dei \"Potteries\". Nell'agosto 1833 venne avanzata una proposta parlamentare che voleva raggruppare in un'unica comunit\u00e0 i \"borough\" elettorali creati l'anno prima; la proposta non venne proseguita, ma suscit\u00f2 interesse nella comunit\u00e0 dei \"Potteries\". Non incluse nel \"Municipal Corporations Act\" del 1835, le comunit\u00e0 dei \"Potteries\" continuarono a discutere in vari incontri, alcuni di questi presieduti anche dal duca di Sutherland, della possibilit\u00e0 di aggregazione, con maggiori disaccordi sulla necessit\u00e0 o meno di nominare uno \"stipendiary magistrate\". Nel 1839 vennero emessi due leggi, la \"Staffordshire Potteries Stipendiary Justice Act\" e la \"Staffordshire Potteries Improvement and Police Act\", che istituirono la figura dello \"stipendiary magistrate\" per l'amministrazione della giustizia locale e un corpo di polizia locale per l'area denominata \"Staffordshire Potteries\".\nIl \"Local Government Act\" del 1888 propose la creazione di nuovi consigli di contea e l'assegnazione del titolo di \"county borough\" alle cittadine con popolazione di almeno abitanti, che avrebbero cos\u00ec avuto la possibilit\u00e0 di governarsi indipendentemente. Le sei comunit\u00e0 urbane dei \"Potteries\" non riuscirono a trovare un accordo per unirsi, neanche dopo che un emendamento alla legge fece abbassare il limite a abitanti, cos\u00ec che la sola Hanley, avente diritto come popolazione, venne inserita nella lista per l'assegnazione del titolo di \"county borough\". Tra il 1900 e il 1903 ci fu un ulteriore tentativo di unione tra le comunit\u00e0 locali, allargando la proposta anche ad altre realt\u00e0 urbane circostanti, identificando come migliore soluzione quella di entrare a far parte del \"county borough\" di Hanley. Nuove opposizioni al progetto, soprattutto da parte di Burslem e Stoke-upon-Trent, fecero s\u00ec che Hanley ritir\u00f2 la richiesta fatta al \"Local Government Board\" e acquis\u00ec da sola il titolo di \"county borough\". Gi\u00e0 dal 1905 ripresero le proposte di federazione tra le sei cittadine, con diverse proposte e incontri tra le comunit\u00e0 e all'interno delle stesse comunit\u00e0 al fine di trovare il miglior accordo, e conseguenti sessioni di votazioni per sondare l'opinione pubblica.\nIl 23 febbraio 1908 dopo una serie di incontri, per lo pi\u00f9 incentrati sugli aspetti finanziari dell'unione, venne avanzata una proposta finale leggermente differente da quelle precedentemente discusse: la proposta venne approvata da Hanley, Longton e Tunstall, ma rifiutata da Burslem, Fenton e Stoke. Nei mesi successivi la questione arriv\u00f2 a Londra alla Camera dei comuni e nuove proposte vennero avanzate per risolvere la diatriba tra le cittadine sulla aspetto economico-finanziario dell'unione: il comitato, presieduto da Sir George White, present\u00f2 la propria proposta di unione, che, nonostante and\u00f2 incontro all'opposizione soprattutto di Tunstall, venne inviata alla Camera dei lord. Il comitato della Camera dei lord, presieduto da lord Cromer, si riun\u00ec nei mesi di novembre e dicembre 1908, concludendo con importanti decisioni: innanzitutto, venne approvata l'unione delle cittadine, poi venne stabilito che nei primi anni ci sarebbe stata una diversa contribuzione alle finanze della nuova entit\u00e0 da parte delle singole comunit\u00e0, la valutazione dei cespiti venne abbandonata, e infine venne deciso che, se non fosse stato trovato un accordo, il comitato stesso avrebbe imposto la propria decisione. Soprattutto quest'ultima decisione port\u00f2 le sei cittadine a trovare un accordo il 16 dicembre 1908, identificando in 20 anni il tempo di contribuzione differenziale. Nei giorni seguenti l'atto legislativo \"Local Government Provisional Order (No. 3) Confirmation Act\" venne aggiornato con l'accordo finale, approvato dalla Camera dei Lord, inviato alla Camera dei comuni e approvato il giorno stesso, e ottenne l'approvazione reale il 21 dicembre 1908. L'atto entr\u00f2 in vigore il 31 marzo 1910 con l'istituzione del distretto (\"county borough\") di Stoke-on-Trent, con l'istituzione del nuovo consiglio e la nomina di Cecil Wedgwood come primo sindaco.\nIl 1\u00ba luglio 1925 il distretto di Stoke-on-Trent ottenne il titolo di citt\u00e0 (\"city\") per mezzo di lettere patenti di re Giorgio V in occasione di una sua visita a Stoke. Tra il 1922 e il 1930 vennero avanzate proposte di annettere a Stoke-on-Trent anche Newcastle-under-Lyme e il distretto urbano di Wolstanton, ma il progetto fall\u00ec per l'opposizione di Newcastle-under-Lyme, mentre Wolstanton venne annessa a Newcastle-under-Lyme. Come molte altre citt\u00e0 inglesi, anche l'area urbana di Stoke-on-Trent sub\u00ec i bombardamenti tedeschi nel corso della seconda guerra mondiale. Nel 1974 il \"county borough\" venne soppresso e Stole-on-Trent divenne un distretto non-metropolitano dello Staffordshire. Il 1\u00ba aprile 1997 Stoke-on-Trent ottenne lo status di autorit\u00e0 unitaria, sebbene sempre parte della contea cerimoniale dello Staffordshire.\nEconomia.\nCeramica.\nLa storia della citt\u00e0 \u00e8 strettamente legata all'industria della ceramica, tanto che Stoke-on-Trent \u00e8 nota come \"the Staffordshire Potteries\" o, semplicemente, \"the Potteries\". La produzione di ceramiche risale al XVII secolo e lo sviluppo fu largamente favorito dalla presenza di depositi di argilla, di sale e piombo per le smaltature, e di carbone per accendere i forni dalla tipica forma a bottiglia. Quando nel 1759 Josiah Wedgwood avvi\u00f2 la sua attivit\u00e0 di ceramista, l'area dell'attuale Stoke-on-Trent poteva gi\u00e0 fornire un'ampia variet\u00e0 di porcellane e la produzione si stava trasformando da artigianale a industriale, rendendo l'intera area all'avanguardia dell'imminente rivoluzione industriale in Inghilterra. Nel 1769 Wedgwood costru\u00ec nel villaggio di Etruria, alla periferia di Burslem, una delle pi\u00f9 grandi fabbriche di Inghilterra per la produzione di ceramiche. Il completamento nel 1777 del canale che collegava il fiume Trent al fiume Mersey diede un grosso impulso all'economia locale, vista la possibilit\u00e0 di arrivare ai porti di Liverpool e di Hull. Inoltre, consent\u00ec l'importazione della caolinite dalla Cornovaglia e di altra materia prima che increment\u00f2 la produzione della terraglia inglese (\"creamware\") e della \"bone china\". Negli stessi anni, oltre alla Wedgwood, nacquero e si svilupparono la Spode (fondata da Josiah Spode), la Mintons (fondata da Thomas Minton), la Dudson e la Royal Doulton. Stoke-on-Trent continua a essere il principale centro di produzione della ceramica in Inghilterra: la Wedgwood, che ha sempre a Stoke il suo quartier generale, fa parte del gruppo Fiskars, assieme alla Royal Doulton, con sede a Barlaston; la Portmeirion Pottery, che possiede i marchi della Royal Worcester e della Spode; Emma Bridgewater con sede ad Hanley; Burleigh Pottery, con sede a Middleport; Wade Ceramics, con sede nel sobborgo di Etruria; Moorcroft e Royal Stafford, entrambe basate a Burslem; Aynsley China, uno degli ultimi produttori della \"bone china\" caratteristica di Stoke.\nIndustria mineraria.\nLe attivit\u00e0 di estrazione del carbone nel nord Staffordshire risalgono al XIII secolo e le zone di estrazione a Stoke coprivano un'area di circa . Nel XVIII secolo l'apertura di nuovi canali e la concomitante rivoluzione industriale diedero un notevole impulso all'estrazione di carbone e all'intera industria. Gli scioperi dei minatori di Hanley e Longton diedero il via allo sciopero generale del 1842 che si diffuse in tutta l'Inghilterra e che innescarono i successivi tumulti locali, noti come \"Pottery Riots\". La gestione delle miniere di carbone pass\u00f2 da piccoli proprietari a grandi gruppi, finch\u00e9 nel 1947 le miniere vennero nazionalizzate. Tra le varie presenti, la miniera di Wolstanton aveva il record del pozzo pi\u00f9 profondo d'Europa coi suoi circa (3750 piedi), nel 1937 la miniera Chatterley Whitfield fu la prima miniera inglese a raggiungere la produzione di 1 milione di tonnellate di carbone vendibile in un anno, nel 1992 alla Trentham Superpit venne stabilito il record di 2,5 milioni di tonnellate di carbone vendibile prodotto in un anno. Dagli anni settanta del XX secolo in poi le miniere iniziarono a chiudere e la chiusura della miniera Silverdale nel 1998 segn\u00f2 la fine di circa sette secoli di estrazioni minerarie nel nord Staffordshire. Da allora, le aree minerarie sono state trasformate e convertite in aree industriali, riserve naturali, parchi, centri commerciali e stadi.\nAltro.\nAccanto all'estrazione del carbone, l'industria del carbone e del ferro occuparono un ruolo importante nello sviluppo di Stoke. Il centro siderurgico di Shelton rappresent\u00f2 uno dei principali dell'area, finch\u00e9 la produzione di acciaio termin\u00f2 nel 1978, mentre gli impianto di laminazione chiusero nel 2002. Tra il 1864 e il 1927 Stoke fu anche la sede della manutenzione della \"North Staffordshire Railway\", mentre dal 1881 al 1930 fu sede della \"Kerr, Stuart &amp; Company\", costruttore indipendente di locomotive.\nSin dagli anni venti del XX secolo la Michelin, azienda produttrice di pneumatici, ha a Stoke una sua fabbrica, che negli anni ottanta arriv\u00f2 ad avere circa lavoratori impiegati, scesi a circa all'inizio del XXI secolo. Altre industrie sono presenti a Stoke-on-Trent, quali la Fuchs Petrolub, uno dei pi\u00f9 grandi produttori indipendenti al mondo di lubrificanti, e la Goodwin Steel Castings, azienda specializzata nella fonderia.\nA livello turistico la citt\u00e0 ha ricevuto un grosso impulso dall'istituzione dello \"Stoke-on-Trent Garden Festival\" nel 1986, cos\u00ec come dalla nascita e dallo sviluppo di esercizi commerciali basati sui prodotti ceramici e su visite tematiche legate alla storia della ceramica in citt\u00e0.\nInfrastrutture e trasporti.\nStoke-on-Trent \u00e8 servita dalla motorway M6, per la quale rappresenta l'uscita numero 15. Inoltre, \u00e8 servita dalla strada A500, nota anche come \"D road\": la strada parte da Nantwich e collega le uscite numero 15 e 16 della M6, formando una \"D\". La strada A50, che si connette alla A500 nei pressi dello stadio Bet365, offre una connessione tra la motorway M6 e la motorway M1. \nLa stazione di Stoke-on-Trent \u00e8 una caratteristica stazione ferroviaria in stile vittoriano, finita di realizzare nel 1848 dal progetto di H.A. Hunt. Si trova lungo la linea Stafford-Manchester, una ramificazione della West Coast Main Line, e lungo la linea Crewe-Derby. Oltre alla principale, sono attive la stazione ferroviaria di Longport nella zona nord-occidentale e la stazione ferroviaria di Longton nella zona sud-orientale, entrambe sulla linea Crewe-Derby. Tra il 1845 e il 1923 fu attiva in maniera indipendente la \"North Staffordshire Railway\", una compagnia ferroviaria britannica con sede a Stoke-on-Trent e che serviva diverse zone dell'area urbana nella cosiddetta \"Potteries Loop Line\", tra le quali la stazione del sobborgo di Etruria, che venne chiusa nel 2005.\nStoke-on-Trent \u00e8 servita anche dal canale che collega i fiumi Trent e Mersey, che consent\u00ec un rapido sviluppo dell'economia cittadina nel XIX secolo, e dal quale si dirama anche il canale Caldon. Per Stoke-on-Trent passa il percorso numero 555, facente parte del principale percorso numero 5 della National Cycle Network, la rete nazionale delle piste ciclabili.\nAmministrazione.\nLa figura del Lord Mayor della citt\u00e0 di Stoke-on-Trent \u00e8 ampiamente cerimoniale. Il titolo venne conferito per la prima volta nel 1928 da re Giorgio V. Il Lord Mayor viene scelto sulla base di un'elezione tra i consiglieri eletti e la carica \u00e8 biennale.\nIl consiglio comunale \u00e8 composto di 44 consiglieri, che rappresentano le 37 circoscrizioni nelle quali \u00e8 suddivisa la citt\u00e0. Fino al 2011 il numero di consiglieri era 60 e le circoscrizioni erano 20, facendo seguito a una relazione di una commissione governativa circa il governo della citt\u00e0. La citt\u00e0 \u00e8 rappresentata alla Camera dei comuni da tre rappresentanti, eletti nelle tre circoscrizioni elettorali: Stoke-on-Trent nord, Stoke-on-Trent centro, Stoke-on-Trent sud.\nSport.\nIn citt\u00e0 sono presenti due squadre di calcio professionistiche: lo Stoke City Football Club, fondato nel 1863, tra i 12 club fondatori della Football League nel 1888, e militante nella Football League Championship, seconda serie del campionato inglese di calcio; e il Port Vale, fondato nel 1876 a Burslem, e militante nella Football League Two, quarta serie nazionale."}
{"id": "536458", "revid": "2056951", "url": "https://it.wikipedia.org/wiki?curid=536458", "title": "Alessandro Siani", "text": "Biografia.\nAlessandro Siani nasce a Napoli il 17 settembre 1975 con il vero cognome Esposito: la decisione di usare il cognome Siani \u00e8 un omaggio dell'attore nei confronti del giornalista partenopeo Giancarlo Siani assassinato dalla camorra il 23 settembre 1985..\nCresciuto nel quartiere di Fuorigrotta, ha iniziato la sua carriera all'interno del laboratorio Tunnel Cabaret, storico locale sito a Napoli nei pressi del monastero di Santa Chiara. Bench\u00e9 giovanissimo, nel 1995 vince il Premio Charlot come migliore cabarettista dell'anno. \u00c8 stato, inoltre, il vincitore di alcuni premi nazionali, come Franca Villa e Ascea Ridens (presidente della giuria, l'attore comico napoletano Francesco Paolantoni).\nRiceve in piazza della Rinascita a Pescara un premio speciale durante la 41\u00aa edizione dei Premi Flaiano il 20 luglio 2014.\nHa fatto il suo esordio nel 1998-1999, durante la terza edizione della trasmissione napoletana \"Telegaribaldi\", nel trio \"A Testa in gi\u00f9\" composto da Siani stesso, Francesco Albanese e Peppe Laurato. Il trio interpretava uno sketch ambientato in una discoteca, in cui Tatore (Alessandro), un ragazzo cafone e arrogante, respingeva le avances della brutta e grassa Ivana (Peppe, il quale dopo la separazione dal trio, fino a oggi componeva insieme a Massimo Borrelli il duo di cabaret i \"DUE x DUO\"), mentre lo stralunato dj Checco-Lecco (Francesco) urlava ad alta voce i suoi slogan improbabili. L'anno dopo, nella quarta stagione di \"Telegaribaldi\", Siani interpret\u00f2 due personaggi: lo stesso Tatore, stavolta solo con Checco-Lecco, e il procuratore Alex Damiani.\nSuccessivamente ha partecipato a un altro programma campano, \"Pirati\", condotto da Biagio Izzo. Nel 2002 \u00e8 approdato a Telecapri presentando, insieme ad Alan De Luca, il \"Maradona Show\". Alessandro Siani ha inoltre doppiato in napoletano spezzoni del cartone animato \"Jeeg robot d'acciaio\", trasformato per l'occasione in \"Giggig robot d'acciaio\", andati in onda sull'emittente campana Telenapoli 34 durante lo spettacolo da lui condotto, \"Movida\".\nNel 2003 si fa conoscere alla trasmissione comica \"Bulldozer\" di Rai 2, condotta da Federica Panicucci, reinterpretando \"Tatore\". Il suo personaggio ha ottenuto subito un buon successo e approvazione a livello nazionale.\nFra le sue apparizioni, lo ricordiamo anche a \"Domenica in\" con Mara Venier, nel variet\u00e0 \"Guarda che luna\" (Rai 1, 2004).\nGrazie allo spettacolo teatrale \"Fiesta\", nel dicembre 2004, con Francesco Albanese e Carmela Nappo, Siani diventa uno dei comici pi\u00f9 popolari in Campania e in generale nel sud Italia, con la nascita di veri e propri tormentoni. Il successo teatrale di \"Fiesta\" (allestito per oltre un mese al teatro Diana di Napoli) ha portato all'uscita del DVD dell'omonimo spettacolo, che ha venduto 26000 copie. Fiesta \u00e8 seguito nel 2005 dalla \"tourn\u00e9e\" del suo nuovo spettacolo, \"Tienimi Presente\" e \"Per Tutti\". Nello stesso anno ha condotto l'edizione di \"Sanremo Giovani\". I suoi spettacoli sono sempre dedicati a Giovanni Sisto, fratellastro di Siani. Nel 2006 \u00e8 stato protagonista del film \"Ti lascio perch\u00e9 ti amo troppo\" di Francesco Ranieri Martinotti prodotto da Mauro Berardi. La prima esperienza di Alessandro Siani nel campo del cinema (il trio Albanese-Ranieri Martinotti-Siani si \u00e8 occupato anche del soggetto e delle sceneggiature) gli ha fatto guadagnare il premio di miglior attore al Giffoni Film Festival. Nello stesso anno \u00e8 stato fra gli attori di \"Natale a New York\", insieme a Christian De Sica, Massimo Ghini, Elisabetta Canalis, Sabrina Ferilli.\nIn contemporanea ha continuato le sue apparizioni su Rai 2 comparendo come inviato dallo stadio San Paolo a \"Quelli che... il calcio\" (condotto da Simona Ventura) e dal 4 dicembre 2006 \u00e8 stato al timone di \"Libero\". La trasmissione \u00e8 stata per\u00f2 sospesa dal palinsesto dopo appena due puntate per carenza di ascolti. Alla fine dell'aprile 2007 esce sul mercato il suo secondo DVD intitolato \"Tienimi presente\". Il 12 maggio ha portato allo Stadio San Paolo lo spettacolo \"Per tutti\", con un'affluenza di circa 25000 persone. Nel giugno 2007 ha condotto su Rai 2, insieme a Serena Garitta, \"Tribb\u00f9\", trasmissione comica ambientata contemporaneamente a Napoli e a Varese. Nel Natale 2007 \u00e8 tornato al cinema con Christian De Sica e Michelle Hunziker in \"Natale in crociera\" di Neri Parenti. Dopo il successo che ha avuto con Christian De Sica nei film di Natale, dal 23 dicembre 2008 ha girato in tour con lo spettacolo chiamato \"Pi\u00f9 di prima\". Il 25 gennaio 2009 sale sul palco di Colorado Caf\u00e8 dove si \u00e8 esibito per promuovere il suo spettacolo teatrale. Nel Natale del 2009, ha riproposto il suo tour \"Pi\u00f9 di prima...international\", riscuotendo un moderato successo. Ha poi partecipato a \"Made in Sud\", spettacolo comico con vari comici del sud e napoletani come Gigi &amp; Ross, con la conduzione di Fatima Trotta, I MalinComici, il prof. Enzo Fischetti e tanti altri.\nIl 1\u00ba ottobre 2010 \u00e8 uscito \"Benvenuti al Sud\", remake del film francese del 2008 \"Gi\u00f9 al Nord\", che vede come co-protagonista Siani insieme a Claudio Bisio nel ruolo di impiegato delle Poste al fianco del suo nuovo capoufficio interpretato dallo stesso Bisio. Il film ottiene un grandissimo successo, sia di pubblico che di critica, e raggiunge l'incasso di \u20ac, raggiungendo il 5\u00ba posto nella classifica dei maggiori incassi in Italia di tutti i tempi.\nNel 2011 ha dato la voce a Francesco Bernoulli nel film \"Cars 2\", sequel di \"Cars - Motori ruggenti\" e ha partecipato al film \"La peggior settimana della mia vita\", a fianco a Fabio De Luigi e Cristiana Capotondi nel ruolo del testimone dello sposo, Ivano. Dopo il successo ottenuto dal film, per\u00f2, Siani rivela che non parteciper\u00e0 al sequel, \"Il Peggior Natale della Mia Vita\". Il 18 gennaio 2012 \u00e8 uscito \"Benvenuti al Nord\", sequel di \"Benvenuti al Sud\", che vede come co-protagonista Siani sempre insieme a Bisio in qualit\u00e0 di impiegato delle Poste trasferito a Milano. Il film ottiene un grande successo di pubblico, raggiungendo l'incasso complessivo di \u20ac, ma viene penalizzato dalla critica..\nIl 17 febbraio 2012 interviene come ospite al 62\u00ba Festival di Sanremo nel corso della quarta puntata dove recita un monologo di circa venti minuti riguardo ad alcuni temi di attualit\u00e0: dalle pensioni allo spread, concludendo poi con una seria dissertazione sull'unit\u00e0 di Italia. Nel 2012 prosegue il suo tour chiamato \"Sono in zona show\". \u00c8 stato presente anche alla quarta puntata dell'undicesima edizione del talent show \"Amici\" condotto da Maria De Filippi, scherzando ancora una volta sulla crisi e sul programma della De Filippi. Nel 2012 vince inoltre il premio Frevarcom.\nIl 2013 vede il suo debutto alla regia con il film \"Il principe abusivo\", ambientato a Napoli. Tra gli attori troviamo Christian De Sica, Serena Autieri e Sarah Felberbaum. Il film si rivela un grande successo al botteghino, registrando un incasso di quasi 15 milioni di euro.\nNel 2014 debutta alla regia anche nel teatro con la commedia \"Benvenuti in casa Esposito\", scritta con Paolo Caiazzo e Pino Imperatore e liberamente tratta dall'omonimo romanzo bestseller di Pino Imperatore, pubblicato da Giunti editore nel 2012. La commedia ottiene un grande successo di pubblico e va in scena in vari teatri italiani anche nel 2015 e nel 2016. Dopo il successo con \"Il principe abusivo\", nel maggio 2014 Siani inizia sulla Costiera Amalfitana le riprese del suo secondo film alla regia, dal titolo \"Si accettano miracoli\". Nel cast, oltre all'attore napoletano, troviamo anche Fabio De Luigi, Serena Autieri e Ana Caterina Morariu. Il film, prodotto da Cattleya, \u00e8 stato distribuito nelle sale da 01 Distribution il 1\u00ba gennaio 2015..\nIl 10 febbraio 2015, di nuovo ospite al 65\u00ba Festival di Sanremo condotto da Carlo Conti, devolve il compenso ricevuto all'Istituto Giannina Gaslini di Genova e all'Ospedale Santobono di Napoli. Il 1\u00ba gennaio 2017 viene distribuito nelle sale il suo terzo film alla regia, dal titolo \"Mister Felicit\u00e0\", che vede nel cast oltre a Siani anche Diego Abatantuono, Carla Signoris, Elena Cucci e Cristiana Dell'Anna. Il 22 aprile 2017 Alessandro Siani registra al Teatro Politeama Greco di Lecce il suo spettacolo teatrale \"Il Principe Abusivo a teatro\" che \u00e8 stato trasmesso in televisione a Natale sul canale Nove. Riprende a ricalcare i teatri italiani con il suo nuovo tour chiamato \"Felicit\u00e0 tour\", che inizia il 9 marzo 2019 ad Avellino al Teatro comunale Carlo Gesualdo.\nIl 24 dicembre 2019 \u00e8 stato protagonista del primo programma da lui scritto e condotto su Sky Uno, \"Stasera Felicit\u00e0\".\nDal 27 settembre al 2 novembre 2021 ha condotto \"Striscia la notizia\" insieme a Vanessa Incontrada."}
{"id": "536460", "revid": "6340", "url": "https://it.wikipedia.org/wiki?curid=536460", "title": "\u00deursar", "text": ""}
{"id": "536462", "revid": "1573940", "url": "https://it.wikipedia.org/wiki?curid=536462", "title": "Heterodontosaurus tucki", "text": "L'eterodontosauro (Heterodontosaurus tucki ) era un piccolo dinosauro erbivoro vissuto nel Giurassico inferiore (Sinemuriano, tra 196,5 e 189,6 milioni di anni fa), i cui resti fossili sono stati rinvenuti in Sudafrica.\nDescrizione.\nNoto fin dal 1962 per un teschio descritto da Crompton e Charig, questo piccolo dinosauro \u00e8 stato subito un enigma per i paleontologi: il cranio presentava delle caratteristiche decisamente insolite per un erbivoro, ovvero le due paia di lunghi \"canini\" inferiori e superiori, che in vita sporgevano dalla bocca. Sicuramente erbivoro (i suoi \"molari\" erano formati in modo tale da triturare foglie e da masticarle), questo dinosauro primitivo, lungo poco pi\u00f9 di un metro, possedeva lunghe zanne taglienti probabilmente utilizzate per difendersi contro i predatori, che a quell'epoca certo non mancavano (ad es. \"Coelophysis\" \"rhodesiensis\"). Forse, invece, queste zanne svolgevano una funzione di richiamo sessuale. La maggior parte dei dinosauri (e anche dei rettili) possiede un solo tipo di denti nella bocca, mentre \"Heterodontosaurus\" ne possedeva ben tre: oltre a molari e canini, \"Heterodontosaurus\" (il cui nome significa \"lucertola dai denti differenti\") possedeva anche degli \"incisivi\" nella parte anteriore della mascella, che andavano a battere sul predentale tipico di tutti gli ornitischi. La mascella era strutturata in modo tale da far ipotizzare la presenza di guance; una caratteristica, questa, particolarmente evoluta e sconosciuta nei coevi \"Lesothosaurus\" e \"Fabrosaurus\".\nIl cranio, certo, era ben conosciuto, ma non si sapeva nulla del resto del corpo dell'animale. Solo molti anni pi\u00f9 tardi la scoperta di uno scheletro praticamente completo permise ai paleontologi di ricostruire alla perfezione \"Heterodontosaurus\". Si scopr\u00ec che questo piccolo erbivoro era un bipede, probabilmente un corridore, fornito di una lunga coda e di forti e scattanti zampe posteriori artigliate. Un'altra particolarit\u00e0, per\u00f2, veniva dalle zampe anteriori, particolarmente robuste per un bipede e stranamente munite di cinque dita artigliate. In particolare il \"pollice\" era dotato di un vero e proprio \"falcetto\". Anche in questo caso, forse, questa caratteristica serviva come difesa dai carnivori.\nDue di queste dita, in ogni caso, sembrerebbero essere state opponibili: ci\u00f2 significa che \"Heterodontosaurus\" potrebbe essere stato in grado di afferrare il cibo e forse manipolarlo. \nL'ultima caratteristica peculiare \"Heterodontosaurus\" risiedeva nel bacino: esso era lungo e stretto, con un pube strutturato in modo molto simile a quello degli ornitischi pi\u00f9 evoluti. Non \u00e8 improbabile che \"Heterodontosaurus\" o una forma a esso simile fosse all'origine dei cosiddetti marginocefali, erbivori dominanti nel Cretaceo, che comprendono i dinosauri dal cranio a cupola e i dinosauri cornuti, tra i quali il pi\u00f9 famoso \u00e8 certamente il triceratopo.\nRitrovamenti.\n\"Heterodontosaurus\" visse nel Giurassico inferiore (Hettangiano o Sinemuriano, circa 195 milioni di anni fa) in quello che ora \u00e8 il Sudafrica. Alcuni resti molto incompleti provenienti dagli USA fanno supporre l'esistenza di questo animale anche sul suolo americano, ma non sono ancora stati descritti. \u00c8 stato suggerito, inoltre, che il genere \"Abrictosaurus\" del Sudafrica, sprovvisto di zanne e artigli, possa rappresentare la femmina di questo animale (un caso analogo a quello dei moschi odierni). In realt\u00e0, \"Abrictosaurus\" sembra comunque pi\u00f9 primitivo."}
{"id": "536463", "revid": "22356", "url": "https://it.wikipedia.org/wiki?curid=536463", "title": "Heterodontosaurus", "text": ""}
{"id": "536468", "revid": "709565", "url": "https://it.wikipedia.org/wiki?curid=536468", "title": "Etrigan", "text": "Etrigan \u00e8 un personaggio dei fumetti creato da Jack Kirby nel 1972, pubblicato dalla DC.\n\u00c8 un demone dell'Inferno che si trova spesso a lottare a fianco delle forze del bene. Etrigan ha le sembianze di un uomo tozzo e muscoloso con la pelle gialla (o arancione), corna, occhi rossi e orecchie con la forma di ali di pipistrello. Originariamente Kirby aveva disegnato il personaggio in maniera tale che rassomigliasse nel viso a Hal Foster, come omaggio. Nei fumetti Etrigan si esprime parlando in rima baciata.\nPubblicazioni.\nParticolare importanza riveste la seconda serie regolare di \"The Demon\", che ha visto al timone prima Alan Grant e Val Semeiks e poi Garth Ennis e John McCrea, \"team\" che hanno poi lavorato rispettivamente su Lobo e Hitman (personaggi che hanno infatti effettuato numerose comparse nella serie di Etrigan e successivamente hanno ricambiato l'ospitalit\u00e0 sulle loro serie).\nEtrigan \u00e8 sempre stato comunque un personaggio di supporto molto utilizzato dagli autori della DC, anche in serie Vertigo come Sandman e Swamp Thing.\nScott Ian, chitarrista degli Anthrax e The Damned Things, ha collaborato con il disegnatore Sam Kieth, per creare una miniserie sul personaggio, al quale dice di essere profondamente legato dall'infanzia: \u00abSanto cielo, sono entusiasta di scrivere qualcosa riguardo a The Demon per DC Comics nel 2011! Sono stato un fan di Etrigan sin da bambino, quando compravamo i fumetti tirandoli gi\u00f9 dai portariviste. [...] Grazie, DC, per avermi spedito dritto all'inferno e ritorno!\u00bb.\nPoteri e abilit\u00e0.\nQuando Jason Blood \u00e8 trasformato nel demone Etrigan possiede delle capacit\u00e0 uniche. Possiede una super-forza che gli permette di mettere in difficolt\u00e0 avversari del calibro di Superman, Doomsday e Martian Manhunter ed \u00e8 praticamente invulnerabile a qualsiasi tipo di offesa fisica, tanto da provare piacere nel dolore. Come tutti i demoni possiede una debolezza per il ferro, che al minimo tocco lo indebolisce e gli impedisce di usare i suoi poteri (tant'\u00e8 che se tocca il ferro mentre \u00e8 normale non pu\u00f2 trasformarsi). Qualora venisse ferito, il suo fattore rigenerativo guarirebbe istantaneamente qualsiasi ferita, essendo anche in grado di ricostruire l'intero corpo. Oltre alle sue capacit\u00e0 fisiche Etrigan possiede grandi poteri magici e capacit\u00e0 telepatiche che pu\u00f2 utilizzare per volare, leggere nelle menti altrui o addirittura prevedere gli eventi prima che accadano. Come tutti i demoni pu\u00f2 emettere sia dalle mani che dalla bocca, fiamme infernali, le quali hanno la caratteristica peculiare di essere inestinguibili con metodi comuni (acqua, ecc.). In quanto demone, Etrigan \u00e8 immortale e non invecchia. Anche quando non \u00e8 trasformato, Jason Blood ha molte conoscenze mistiche e nel combattimento corpo a corpo.\nAmalgam.\nEtrigan e Flash vengono fusi a Ghost Rider della Marvel Comics, che ha in comune con Etrigan le origini infernali, dando vita al personaggio Amalgam chiamato \"Speed Demon\"."}
{"id": "536469", "revid": "38120", "url": "https://it.wikipedia.org/wiki?curid=536469", "title": "Etrigan il demone", "text": ""}
{"id": "536470", "revid": "38120", "url": "https://it.wikipedia.org/wiki?curid=536470", "title": "Etrigan il Demone", "text": ""}
{"id": "536471", "revid": "499531", "url": "https://it.wikipedia.org/wiki?curid=536471", "title": "Immunit\u00e0 umorale", "text": " \nL'immunit\u00e0 umorale (HIR) costituisce parte della risposta immunitaria adattativa ed \u00e8 mediata dalla secrezione di anticorpi prodotti nelle cellule dei linfociti di tipo B (cellule B) differenziatisi in plasmacellule. Gli anticorpi prodotti si legano alla superficie di antigeni come virus, batteri e sostanze non-proprie dell'organismo.\nL'immunit\u00e0 umorale si riferisce alla produzione di anticorpi, ed a tutti i processi che la accompagnano: attivazione dei linfociti Th2 e produzione delle citochine, formazione dei centri germinali e mutamento dell'istotipo, maturazione affinit\u00e0 e generazione delle cellule della memoria. Si riferisce anche alla funzione effettrice degli anticorpi, che include la neutralizzazione delle tossine e dei germi patogeni, l'attivazione del sistema del complemento, la produzione di opsonine per la promozione della fagocitosi e l'eliminazione degli elementi patogeni.\nL'immunit\u00e0 umorale \u00e8 la causa del rifiuto da parte dell'organismo di innesti o trapianti CMIR o anche delle trasfusioni di sangue, causando il rigetto: in entrambi i casi \u00e8 coinvolto l'HIR.\nGli anticorpi prodotti dalla risposta immunitaria umorale seguono due diversi metodi di difesa dell'organismo: immunit\u00e0 umorale attiva e immunit\u00e0 umorale passiva."}
{"id": "536472", "revid": "228587", "url": "https://it.wikipedia.org/wiki?curid=536472", "title": "Bergelmir", "text": "Bergelmir \u00e8 un personaggio della mitologia norrena, figlio di \u00der\u00fa\u00f0gelmir, il gigante nato dai piedi di Ymir.\nApparteneva alla razza degli Hr\u00edm\u00feursar, i giganti di brina, e fu l'unico a sopravvivere quando i figli di Borr (Odino, V\u00edli e V\u00e9) uccisero suo nonno Ymir e con il suo copioso sangue annegarono tutta la razza dei giganti di brina da esso generata. Si narra che Bergelmir sia riuscito a salvarsi, insieme a sua moglie Nal, con un tronco cavo usato in maniera simile ad una canoa.\nDi conseguenza, \u00e8 colui dal quale discendono tutti gli altri giganti di brina.\nCos\u00ec nel Gylfaginning:\nBibliografia.\nSnorri Sturluson, \"Edda\", (a cura di Giorgio Dolfini), Adelphi, Milano, 1975 ISBN 8845900959"}
{"id": "536473", "revid": "38120", "url": "https://it.wikipedia.org/wiki?curid=536473", "title": "Jason Blood", "text": ""}
{"id": "536475", "revid": "38120", "url": "https://it.wikipedia.org/wiki?curid=536475", "title": "Iason Blood", "text": ""}
{"id": "536477", "revid": "120856955", "url": "https://it.wikipedia.org/wiki?curid=536477", "title": "Nandrolone", "text": "Il nandrolone (secondo la nomenclatura tradizionale degli steroidi 19-nortestosterone), \u00e8 un derivato del testosterone, dal quale differisce per la rimozione del metile in posizione C19.\n\u00c8 uno steroide anabolizzante presente naturalmente nel corpo umano in piccole quantit\u00e0; possiede propriet\u00e0 androgene ed anaboliche.\nIl nandrolone \u00e8 venduto come estere decanoato (nandrolone decanoato) con il nome commerciale di Deca Durabolin; le indicazioni terapeutiche registrate sono: terapia di supporto dell'osteoporosi post-menopausale e osteoporosi senile. \n\u00c8 talvolta utilizzato anche in altre patologie come adiuvante: nella terapia di ipotrofia muscolare, nel recupero da fratture con ritardo nella formazione del callo osseo in pazienti con ostepatie, nella cachessia neoplastica e nelle anemie croniche. \nInoltre viene utilizzato come adiuvante nella terapia della cachessia in pazienti con AIDS conclamata, con maggiore beneficio nei pazienti con deficienza androgenica.\nCaratteristiche strutturali.\nIl nandrolone ha una struttura chimica simile al testosterone, a cui \u00e8 stato tolto un gruppo metilico in posizione 19; tale modificazione strutturale provoca un aumento della selettivit\u00e0 anabolizzante (ovvero il rapporto tra effetti anabolizzanti e androgenizzanti).\nDoping.\nL'uso del nandrolone \u00e8 indirettamente constatabile nell'esame delle urine controllando la presenza del 19-norandrosterone, un suo metabolita. La presenza nelle urine massima \u00e8 stata posta a 2\u00a0ng/mL limite che, se superato, rende un atleta sospettato di doping.\nControindicazioni.\nNon dovrebbe essere utilizzato dai soggetti che presentano ipersensibilit\u00e0 al principio attivo o a uno qualsiasi degli eccipienti, in gravidanza, nel carcinoma e adenoma prostatico, nel carcinoma mammario del maschio, nell'insufficienza epatica, in soggetti prepuberi e in caso di nefrosi.\nPrecauzioni d'uso.\nSe somministrato a dosi elevate e per lungo tempo pu\u00f2 esercitare azione androginica.\nNelle donne con carcinoma mammario e metastasi scheletriche pu\u00f2 provocare ipercalcemia o ipercalciuria in questi casi il trattamento va immediatamente sospeso.\nI soggetti con problemi epatici devono essere tenuti sotto controllo.\nNei pazienti diabetici pu\u00f2 ridurre il fabbisogno di insulina o di altri ipoglicemizzanti.\n\u00c8 da evitare l'uso di questa categoria di farmaci per potenziare l'efficienza atletica.\nEffetti indesiderati.\nUn trattamento prolungato e somministrazioni troppo frequenti possono causare nelle donne virilizzazione cio\u00e8 acne, irsutismo e aumento della libido. La comparsa di raucedine pu\u00f2 essere il primo segno di cambiamenti delle corde vocali.\nTrattamenti prolungati, alti dosaggi e/o somministrazioni troppo frequenti provocano amenorrea nelle donne e di inibizione della spermatogenesi nell'uomo, aumento dei trigliceridi e ridotta tolleranza ai glucidi, reazioni anafilattoidi e da ipersensibilit\u00e0.\nUn primo studio del 2011 ha evidenziato effetti indesiderati a lungo termine, specialmente se il nandrolone \u00e8 assunto insieme ad altri steroidi anabolizzanti (come stanazolo), e a ormoni peptidici come il fattore di crescita insulinico IGF-1. \nL'assunzione \u00e8 stata correlata per la prima volta a un aumento dose-dipendente del cancro alla prostata, tramite due vie :\nUna sovraespressione della CCND1 si osserva in varie forme di cancro, sebbene la CCND1 interagisca e sia a sua volta aumentata dalla Rb, proteina antitumorale (nello studio col nandrolone non si rileva un aumento della proteina Rb, n\u00e9 in altri studi che la proteina CCND1 induca la produzione di Rb, ma solamente il contrario che la Rb induce la CCND1).\nGli inibitori dell'aromatasi, utilizzati nei casi di cancro alla mammella per il recettore di estrogeno, mostrano una drastica azione su vari geni estrogeno-dipendenti come la proteina CCND1. non \u00e8 stato studiato l'effetto di una somministrazione di nandrolone con inibitori dell'aromatasi per eliminare gli effetti a breve terminem e mantenere inalterata l'attivit\u00e0 estrogenica e il relativo rischio di cancro."}
{"id": "536479", "revid": "767487", "url": "https://it.wikipedia.org/wiki?curid=536479", "title": "Opera IX", "text": "Gli Opera IX sono un gruppo musicale symphonic black metal italiano, formatosi a Biella nel 1988.\nStoria del gruppo.\nGli inizi e i primi album (1988-2000).\nLa band venne fondata dal chitarrista Ossian con l'intento di sviluppare un doom-death influenzato dal thrash e dal black metal. Tra il 1990 e il 1993 realizzarono i demo \"Gothik\" e \"Demo '92\", e l'EP da 7\", edito da Wimp Records a tiratura limitata di 500 copie, \"The Triumph of The Death\" contenente le canzoni \"Red Death\" e \"Born in the Grave\", per le quali vennero realizzati i relativi videoclip filmati dal batterista Flegias. Questi video vennero inseriti l'anno successivo, insieme a quelli dei brani \"Rhymes About Dying Stones\", \"Sepulcro\" e \"Al Azif\" registrati dal vivo durante tre concerti, nella VHS che prese lo stesso nome dell'EP.\nGli ultimi due lavori menzionati si arricchirono di inserti sinfonici e videro la partecipazione, oltre che di Flegias, della cantante Cadaveria. Con questi due elementi la formazione, che all'epoca comprendeva il gi\u00e0 citato Ossian, il bassista Vlad e il tastierista Silent Bard, trov\u00f2 le giuste dinamiche per la realizzazione del full-length d'esordio, \"The Call of the Wood\", che usc\u00ec nel 1995. Due anni dopo venne reclutato Triskent in sostituzione di Silent Bard e con lui realizzarono una prima versione del brano \"My Devotion\", in seguito riregistrato per il loro secondo album, che venne incluso nella compilation \"Awakening - Females In Extreme Music\" edita da Dwell Records. Nel 1998 la medesima etichetta pubblic\u00f2 una raccolta in tributo agli Iron Maiden, per la quale la band incise la cover di \"Rime of the Ancient Mariner\", tratta da \"Powerslave\". Lo stesso anno venne dato alle stampe \"Sacro Culto\", inciso col nuovo tastierista Lunaris, da cui fu tratto un video musicale per il brano \"Fronds of the Ancient Walnut\". Nel 2000 usc\u00ec il loro terzo album in studio\"\", lavoro con il quale il gruppo raggiunse un buon risultato nell'ambiente black metal italiano, vendendo 18.000 copie. Con questo disco iniziarono il loro rapporto con l'etichetta discografica indipendente Avantgarde Music specializzata nella pubblicazione in ambito metal estremo.\nCadaveria.\nCome detto in precedenza, l'arrivo nel 1992 di Cadaveria, pseudonimo di Raffaella Rivarolo nata a Torino il 31 maggio 1972, fu importante per lo sviluppo degli Opera IX. La cantante si dedic\u00f2 infatti anche all'aspetto grafico e alle pubbliche relazioni del gruppo che ampli\u00f2 cos\u00ec la propria notoriet\u00e0 anche al di fuori dei confini nazionali. In quegli anni, Cadaveria e gli Opera IX si esibirono in vari paesi, tra cui Francia, Belgio e Messico, sia come band principale che come gruppo d'apertura nei concerti di Enslaved, Marduk, Absu e Impaled Nazarene. Il gruppo acquist\u00f2 notoriet\u00e0 anche grazie all'intuizione di avvalersi di una frontwoman, Cadaveria, col suo cantato feroce e gutturale, fu infatti una delle prime donne della scena metal pi\u00f9 estrema. \nDopo aver realizzato un demo, un EP, tre album in studio e due opere audiovisive, tra cui il \"Live at Babylonia\" registrato presso un locale della loro citt\u00e0, la cantante e l'allora suo compagno Flegias lasciarono gli Opera IX per divergenze musicali e personali con il resto della band. Durante un'intervista del 2007 rilasciata al sito soniccathedral.com la cantante dichiar\u00f2 che la sua partenza fu dovuta infatti all'ampliamento dei suoi interessi, mentre gli Opera IX sono da sempre legati a tematiche riguardanti l'occulto e la stregoneria. I due formarono una nuova band ispirata al nome di scena della cantante, i Cadaveria, e quest'ultima insieme a John KillerBob dei Necrodeath, lo stesso anno, prese parte anche al progetto musicale industrial metal DyNAbyte.\n\"Maleventum\" e \"Strix Maledictae In Aeternum\" (2001-2008).\nIn seguito alle suddette partenze subentrarono il cantante Madras e il batterista Taranis. Con la nuova formazione venne prodotto il CD \"Maleventum\", dal suono completamente diverso dai precedenti e che quindi caus\u00f2 la delusione dei fan e della critica. Dopo questa uscita vi fu un'ulteriore turnazione dei componenti e sia Madras che Taranis lasciarono il gruppo sostituiti, rispettivamente, da M. \"The Bard\" e Dalamar. Il quarto album, \"Anphisbena\", usc\u00ec nel 2004 e vide la fine del rapporto con la Avantgarde Music. Nel 2006 il tastierista Lunaris abbandon\u00f2 la band che, l'anno seguente, produsse una raccolta su CD dei primi demo e del loro EP, edita dall'etichetta Occultum Production. Nel dicembre del 2008 vi fu invece la pubblicazione di un triplo DVD che segn\u00f2 i venti anni di carriera della band, dal titolo \"Mythology: XX Years of Witchcraft\".\nNel 2012 usc\u00ec il disco \"Strix Maledictae In Aeternum\", per l'etichetta polacca Agonia Records, composto da 12 tracce, due delle quali cantate in italiano. Il lavoro, un concentrato di black metal sinfonico, \u00e8 principalmente un concept sul rapporto fra la stregoneria e la religione nel medioevo; il disco \u00e8 dedicato alle streghe che tanti tormenti ricevettero in quel passato oscuro dalla Chiesa.\nUna nuova formazione (2014-presente).\nA maggio del 2014 il cantante M. \"The Bard\", dopo 10 anni, lasci\u00f2 la band per divergenze stilistico-filosofiche. Il successivo settembre, sempre per le stesse motivazioni, anche Vlad abbandon\u00f2 la band, dopo 24 anni di militanza. Il mese seguente pure il batterista Dalamar si separ\u00f2 dagli Opera IX, in cui rimase il solo Ossian oltre al tastierista Alessandro Muscio, il quale ebbe modo di collaborare gi\u00e0 con il gruppo durante la registrazione del disco uscito due anni prima. Gli Opera IX venne quindi ridisegnati con gli innesti di Sc\u00f9rs al basso, di M:A Fog alla batteria e di Abigail Dianaria al microfono, con cui si apprestarono alla realizzazione di un nuovo album. A novembre del 2015, pubblicato dalla Dusktone, usc\u00ec \"Back to Sepulcro\", un disco contenente nuove registrazioni di canzoni gi\u00e0 pubblicate e due pezzi inediti. Per l'occasione la band organizz\u00f2 una breve tourn\u00e9e italiana.\nIl 16 novembre 2017, l'ex membro del gruppo M., alias Marco de Rosa, \u00e8 deceduto all'et\u00e0 di 43 anni.\nStile.\nInizialmente le coordinate stilistiche degli Opera IX si avvicinavano a quelle del death metal e i testi presentavano una forte impronta satanista moderna, simile a quella di Anton LaVey della Chiesa di Satana. In seguito, la band ha fatto uso di testi dedicati all'ideologia neopagana del fondatore Ossian, nelle parole come nelle sonorit\u00e0 black metal intrise di sinfonie oscure, riscontrabili gi\u00e0 nel loro primo album.\nFormazione.\nTimeline componenti.\n&lt;onlyinclude&gt;\n&lt;/onlyinclude&gt;"}
{"id": "536481", "revid": "339392", "url": "https://it.wikipedia.org/wiki?curid=536481", "title": "Gilda di San Luca", "text": ""}
{"id": "536488", "revid": "22229", "url": "https://it.wikipedia.org/wiki?curid=536488", "title": "Ruolo dell'associazionismo nella divulgazione scientifica", "text": ""}
{"id": "536489", "revid": "729019", "url": "https://it.wikipedia.org/wiki?curid=536489", "title": "Douglas Haig", "text": "La sua condotta a capo della BEF lo rese uno dei comandanti militari pi\u00f9 controversi della storia britannica.\nBiografia.\nI primi anni.\nNacque ad Edimburgo, figlio di John Haig, proprietario della nota distilleria di whisky \"Haig &amp; Haig\". Frequent\u00f2 il Clifton College e, in seguito, il Brasenose College, presso l'Universit\u00e0 di Oxford. Nel 1884 si iscrisse al Royal Military College. L'anno successivo fu assegnato al 7\u00ba Reggimento Ussari della Regina e poco dopo promosso tenente. Nel 1887 prest\u00f2 servizio dapprima in India, dove venne promosso aiutante di reggimento nel 1888, vivendo cos\u00ec la prima esperienza amministrativa. Sal\u00ec al grado di capitano nel 1891.\nIl suo primo servizio attivo avvenne nel 1898 con Horatio Kitchener, nella battaglia di Omdurman, dove venne assegnato alle forze di cavalleria dell'esercito egiziano. Nel 1899 prest\u00f2 servizio nella seconda guerra boera, in cavalleria, ricoprendo ulteriori compiti amministrativi, in qualit\u00e0 di viceassistente aiutante generale. Durante le operazioni di Colesburg, Haig ebbe un breve incarico di capo di stato maggiore del maggior generale John French, quindi fu assistente aiutante generale della divisione di cavalleria, ottenendo, nei dispacci ufficiali, quattro menzioni. Il suo servizio in Sudafrica suscit\u00f2 l'attenzione di John French e dello stesso Horatio Kitchener, ufficiali di alto grado che ebbero un ruolo importante nel corso della prima guerra mondiale.\nDal 1901 al 1903 fu ufficiale comandante del 17\u00ba Lancieri. Ebbe il titolo di aiutante di campo di re Edoardo VII nel 1902, conservando la posizione fino al 1904. Lasciato il 17\u00ba Lancieri, quando Lord Kitchener venne nominato comandante in capo delle forze indiane, torn\u00f2 in India, diventano in breve ispettore generale della cavalleria. Nel 1904 fu promosso come il pi\u00f9 giovane maggior generale del tempo.\nL'anno successivo spos\u00f2 Dorothy Maud Vivian, che gli diede quattro figli: Alexandra (nata nel 1907), Victoria (nata nel 1908), George (nato nel 1918), e Irene (nata nel 1919). Nel 1906 ritorn\u00f2 in Inghilterra come direttore dell'addestramento militare. Durante questo periodo assist\u00e9 il segretario di Stato per la guerra Richard Haldane nella sua riforma dell'esercito, intesa a prepararsi per la futura guerra europea che si gi\u00e0 si profilava all'orizzonte. Nel 1907 fu nominato direttore delle operazioni dello stato maggiore generale. Nel 1909 si rec\u00f2 nuovamente in India , come comandante in capo delle forze indiane, l'anno successivo fu promosso tenente generale, dal 1912 al 1914 comandante in capo della base di Aldershot e aiutante di campo di re Giorgio V. Nelle grandi manovre del settembre 1912 fu sonoramente battuto da James Grierson, nonostante godesse di molti vantaggi tattici.\nLa prima guerra mondiale.\nAllo scoppio della guerra nell'agosto 1914, Haig aiut\u00f2 nell'organizzazione della British Expeditionary Force, comandata da John French. Come stabilito dal comando di Haig ad Aldershot, fu integrato nel I Corpo d'armata, con il comando di met\u00e0 della BEF. Presto iniziarono le tensioni: Haig e Lord Kitchener, che all'epoca era segretario di Stato per la guerra, si scontrarono con French in relazione al dispiegamento della BEF; French sostenne, davanti al consiglio di guerra, che era necessario posizionarla in Belgio, grazie al supporto tattico riposto nelle numerose fortezze esistenti, mentre Haig e Kitchener proposero di schierarla per il contrattacco ad Amiens, prevedendo che la BEF avrebbe dovuto abbandonare le proprie posizioni in Belgio una volta che il debole esercito belga fosse collassato, il che avrebbe costretto ad una ritirata con perdita di molta parte dell'equipaggiamento. Durante un'ispezione reale ad Aldershot, Haig disse a re Giorgio V di avere \u00abgravi dubbi\u00bb riguardo alla competenza di French.\nLo sbarco della British Expeditionary Force sulle coste francesi.\nLa BEF sbarc\u00f2 in Francia il 14 agosto 1914 e avanz\u00f2 in Belgio, dove John French intendeva riunirsi alla 5\u00aa Armata francese del generale Charles Lanrezac a Charleroi. Durante l'avanzata la BEF incontr\u00f2 per la prima volta i tedeschi a Mons il 23 agosto 1914: i tedeschi furono sconfitti, ma la BEF fu costretta alla ritirata dopo che Lanrezac ebbe ordinato alla propria armata di ritirarsi, esponendo con ci\u00f2 il fianco destro britannico.\nLa ritirata dei due corpi d'armata venne condotta separatamente perch\u00e9 li divideva la foresta di Mormal: dovevano riunirsi a Le Cateau, ma il I Corpo d'armata di Haig non and\u00f2 molto oltre Landrecies, lasciando un'ampia breccia. Gli scontri fra i propri uomini e le forze tedesche a Landrecies indussero Haig ad inviare un drammatico rapporto a John French, ponendolo in una condizione di ulteriore apprensione. Il giorno successivo, 26 agosto 1914, il II Corpo d'armata di Horace Smith-Dorrien dovette combattere a Le Cateau senza il supporto di Haig. La battaglia comunque rallent\u00f2 l'avanzata tedesca.\nIl comandante francese Joseph Joffre, il 25 agosto 1914, aveva dato ordine alle proprie forze di ritirarsi sulla Marna, costringendo la BEF a condurre una lunga e ardua ritirata per adeguarsi ai movimenti francesi. I dubbi di John French riguardo alla competenza del proprio alleato causarono ulteriori indecisioni e lo condussero infine a ritirare la BEF a sud della Senna. Lord Kitchener, in uniforme da \"field marshal\", intervenne il 1\u00ba settembre 1914, con una visita personale per dissuadere French, ordinandogli di continuare la cooperazione con Joffre.\nLa difesa di Parigi e la battaglia della Marna.\nLa difesa di Parigi inizi\u00f2 il 5 settembre 1914, con la battaglia della Marna. La BEF non fu in grado di prendervi parte fino al giorno 9. La battaglia termin\u00f2 il giorno successivo: i tedeschi furono fermati, e, anzi, iniziarono per di pi\u00f9 a ritirarsi sull'Aisne abbandonando il piano Schlieffen.\nDopo i successi difensivi di Mons e di Ypres, Haig fu promosso generale e comandante in seconda della BEF sotto John French. Nel dicembre 1915 prese il posto di French, quando questi fu rimosso e ritorn\u00f2 in Gran Bretagna per comandare le forze territoriali. Haig aveva tramato per rimuovere French dicendo a Giorgio V che French era \"una fonte di grande debolezza per l'esercito, e nessuno pi\u00f9 confidava in lui\".Diresse molte delle campagne britanniche, compresa la parte avuta nella battaglia della Somme, in cui le forze sotto il suo comando subirono oltre trecentomila perdite, con un piccolo guadagno territoriale, e la battaglia di Passchendaele. Le tattiche seguite da Haig in queste battaglie furono oggetto di controversie, con molti critici, tra cui l'allora primo ministro Lloyd George, a contestargli grandi e inutili perdite per piccoli guadagni tattici. Nel 1917 Haig fu nominato \"field marshal\".\nNel 1918, dopo l'offensiva finale tedesca, le forze di Haig raccolsero molti successi prima del collasso tedesco e della fine della guerra. Gli eserciti francese, statunitense e belga insieme catturarono 196.700 prigionieri di guerra e 3.775 cannoni fra il 18 luglio 1918 e la fine della guerra. Le forze di Haig, numericamente assai inferiori ai francesi, catturarono nello stesso periodo 188.700 prigionieri e 2.840 cannoni. Lo storico militare Gary Sheffield ha definito questa impresa \u00abdi gran lunga la maggiore vittoria militare nella storia britannica\u00bb.\nHaig ebbe frequenti disaccordi e relazioni tese sia con il primo ministro che con le sue controparti francesi, soprattutto con Nivelle e Foch.\nHaig utilizz\u00f2 per primo i carri armati, i \"tank\" (tanica), per spianare il filo spinato. La maggior parte degli alti gradi non era favorevole, mentre lo era Winston Churchill, primo lord dell'ammiragliato, che ne aveva appoggiato il progetto. Il loro debutto non fu decisivo: lentissimi, inaffidabili e male utilizzati. Al loro apparire i 32 \"tank\" schierati spaventarono i fanti tedeschi, ma presto la maggior parte si aren\u00f2, blocc\u00f2 o fu colpita dai cannoni tedeschi. Nessuno se ne entusiasm\u00f2, neppure i generali tedeschi, ma Haig ne richiese altri mille, che ottennero, nel prosieguo della guerra, migliori risultati.\nGli ultimi anni.\nDopo la guerra Haig fu nominato conte (con una viscontea ed una baronia sussidiaria) e ricevette un'elargizione di centomila sterline. Fu comandante in capo delle forze territoriali della Gran Bretagna fino al congedo, nel 1920.\nDedic\u00f2 il resto della propria vita al benessere dei reduci, viaggiando in tutto l'Impero britannico per tutelarne gli interessi. Fu fondamentale nell'istituzione del \"fondo Haig\" per l'assistenza finanziaria ai reduci e delle \"case Haig\" per reduci. Entrambe le fondazioni continuarono a erogare aiuti molti anni dopo essere state create. Fu coinvolto nella creazione della \"Royal British Legion\", la principale organizzazione di assistenza agli ex combattenti, di cui fu presidente sino alla morte.\nMantenne legami con l'esercito anche dopo il congedo. Fu colonnello onorario del XVII e XXI Lancieri, della \"Royal Horse Guards\", del \"The London Scottish\", e del \"King's Own Scottish Borderers\".\nMassone, fu membro della loggia \"Elgin\" No. 91 di Leven (Scozia).\nHaig mor\u00ec nel 1928 a sessantasei anni. Rimase popolare sino alla morte, anche fra i reduci; al suo funerale di Stato presenziarono oltre centomila persone. \u00c8 sepolto nell'abbazia di Dryburgh, sul confine scozzese.\nControversie.\nDopo la guerra, Haig fu criticato per le perdite eccessive fra le truppe britanniche, guadagnandosi il soprannome di \"macellaio della Somme\". Altri sono pi\u00f9 elogiativi, sostenendo che si sia ben comportato, data la situazione e le circostanze in cui si trovava. Particolarmente, il generale statunitense John J. Pershing lo indicava come \u00abl'uomo che vinse la guerra\u00bb. Tuttavia altri storici guardano ad Haig come un inetto indifferente per le vite dei suoi soldati, che invi\u00f2 ripetutamente a decine di migliaia verso la morte durante battaglie come quella di Passchendaele.\nForse l'espressione pi\u00f9 rivelatrice dell'attitudine d'animo di Haig \u00e8 la sua frase, molto successiva alla guerra: \u00abLa mitragliatrice mai rimpiazzer\u00e0 il cavallo come strumento di guerra\u00bb."}
{"id": "536491", "revid": "767487", "url": "https://it.wikipedia.org/wiki?curid=536491", "title": "Opsonina", "text": "L'opsonina o meglio le opsonine sono delle macromolecole che, se rivestono un microrganismo, aumentano enormemente l'efficienza della fagocitosi in quanto esse sono riconosciute da recettori espressi sulla membrana dei fagociti.\nEsistono varie opsonine:\n\u00c8 da evidenziare che l'opsonizzazione non specifica \u00e8 molto meno efficace di quella specifica, tuttavia riveste un ruolo di difesa molto importante nella fase che precede la produzione degli anticorpi specifici."}
{"id": "536493", "revid": "38129", "url": "https://it.wikipedia.org/wiki?curid=536493", "title": "Decelerazione", "text": ""}
{"id": "536494", "revid": "729019", "url": "https://it.wikipedia.org/wiki?curid=536494", "title": "Battaglia di H\u00e9ricourt", "text": "La battaglia di H\u00e9ricourt ebbe luogo il 13 novembre 1474 tra le truppe del conte Giacomo di Savoia, alleato del duca di Borgogna, Carlo il Temerario, la Confederazione svizzera e gli alleati delle citt\u00e0 imperiali.\nOrigini della guerra.\nIn ragione dell'arresto e dell'esecuzione di suo fratello, Pietro di Hagenbach, balivo di Carlo I nei territori dell'Alto Reno, Stefano di Hagenbach saccheggi\u00f2 le citt\u00e0 che si erano ribellate.\nLa \"Confederazione degli otto cantoni svizzeri\" ed i suoi alleati (Bassa Lega, citt\u00e0 austriache d'Alsazia ed imperiali di Svevia), dal canto loro, avevano concluso un accordo con il re di Luigi XI di Francia, il cui scopo era di rompere la potenza del duca borgognone, suo nemico.\nAssedio di H\u00e9ricourt.\nDal momento che le devastazioni di Stefano di Hagenbach divennero note, gli svizzeri dichiararono guerra al Temerario, si misero in marcia e il giorno 8 novembre 1474 cinsero d'assedio la citt\u00e0 di H\u00e9ricourt, ove Hagenbach e le sue truppe si erano rifugiati.\nCarlo I, fortemente impegnato nell'assedio di Neuss, non pot\u00e9 intervenire subito. Gli attaccanti, dopo aver bombardato intensamente la citt\u00e0, provocarono una breccia nelle mura e gli assediati, mal approvvigionati e vista la piega degli avvenimenti, decisero di arrendersi. H\u00e9ricourt fu espugnata il 12 novembre 1474.\nSvolgimento della battaglia.\nNel frattempo il conte Enrico di Neuch\u00e2tel-Blamont, maresciallo del duca di Borgogna, si diresse in soccorso degli assediati. Egli era appoggiato dalle truppe di Giacomo di Savoia, conte di Romont e governatore di Borgogna (in totale circa 6800 uomini). Il conte di Romont aveva arruolato anche circa 5.000 mercenari lombardi, ch'egli aveava incitato a venire a ricongiungersi alle sue forze.\nGli svizzeri individuarono la loro avanzata il 13 novembre, levarono il campo ed attaccarono. I mercenari italiani, affaticati dalle marce forzate attraverso le Alpi ed il Giura, fuggirono quasi subito. Le milizie della Franca Contea si ritrovarono quindi da sole contro 18.000 soldati nemici (fanteria e cavalleria svizzera ed austriaca). L'esercito del conte di Romont, schiacciato dalla supremazia numerica di quelli svizzero ed austriaco, sband\u00f2. La vittoria degli alleati del sovrano francese fu completa."}
{"id": "536495", "revid": "1543377", "url": "https://it.wikipedia.org/wiki?curid=536495", "title": "Deadman", "text": "Deadman \u00e8 un personaggio dei fumetti DC Comics, creato da Arnold Drake e Carmine Infantino sulle pagine di \"Strange Adventures\" n. 205 dell'ottobre 1967.\nBiografia del personaggio.\nBoston Brand era un acrobata del circo che venne assassinato durante un esercizio al trapezio da un misterioso assalitore, conosciuto solo come \"Uncino\" (\"Hook\"). Al suo spirito venne concesso il potere di possedere qualsiasi essere vivente da una dea ind\u00f9 chiamata Rama Kushna, per poter cercare il suo uccisore e ottenere giustizia. Brand si trov\u00f2 per\u00f2 obbligato ad aiutare altre persone durante la sua ricerca, usando i suoi poteri per intervenire e controllare la gente per aiutare gli innocenti.\nLa sua prima avventura lo vide scontrarsi con dei trafficanti di droga, nella prima storia in cui era coinvolta la droga dall'introduzione della \"Comics Code Authority\". I criminali usavano il circo per il quale lavoravano come base per spacciare \"neve\" (eroina o cocaina).\nIn tempi pi\u00f9 recenti il personaggio ha finalmente scoperto la verit\u00e0 sul suo omicidio ed ha accettato l'influenza del suo ruolo nelle vite dei mortali. La strada che Deadman ha percorso \u00e8 stata comunque irta di pericoli e di lutti, dato che suo fratello Cleveland mor\u00ec mentre era posseduto da Boston stesso, e il suo mentore Rama Kushna venne ucciso combattendo contro Jonah, uno spirito simile a Deadman. Recentemente, grazie alla conoscenza orientale acquisita negli anni, ha acquisito una debole capacit\u00e0 di riprendere forma corporea e ritornare umano per breve tempo."}
{"id": "536496", "revid": "125187317", "url": "https://it.wikipedia.org/wiki?curid=536496", "title": "Sistema del complemento", "text": "Il sistema del complemento, insieme con gli anticorpi, \u00e8 un elemento essenziale del sistema immunitario nei meccanismi di difesa umorale contro gli agenti infettivi. Si tratta di un sistema di mediazione umorale, costituito da circa 30 proteine circolanti nel sangue e di membrana, capaci di interagire reciprocamente e con le membrane cellulari. Nel sangue, le proteine sono presenti come molecole funzionalmente inattive; dopo l\u2019attivazione, esse sono capaci di interagire tra loro, con gli anticorpi o con le membrane cellulari, svolgendo molteplici attivit\u00e0 biologiche che comprendono l'uccisione delle cellule.\nL'attivazione \"a cascata\" delle sue proteine solubili, che convenzionalmente vengono chiamate \"componenti\", \u00e8 alla base di attivit\u00e0 biologiche varie come la lisi cellulare, batterica o virale; tali componenti si introducono nelle membrane degli agenti patogeni provocando su di esse pori che portano alla lisi. Durante l'attivazione del complemento si ha inoltre il reclutamento di varie cellule immunocompetenti, come cellule fagocitarie (monociti, macrofagi, polinucleati), linfociti B e linfociti T.\nStoria.\nIl termine complemento fu usato per la prima volta nel 1898 da J. Bordet che aveva notato che se incubava una miscela di batteri con siero contenente anticorpi rivolti contro i batteri stessi, questi venivano lisati (distrutti); se invece il siero veniva riscaldato a una temperatura di la lisi non avveniva. Poich\u00e9 era stato gi\u00e0 dimostrato che gli anticorpi resistevano al riscaldamento, Bordet ipotizz\u00f2 la presenza nel siero di un componente termolabile che \"completava\" l'azione degli anticorpi e che battezz\u00f2 appunto complemento.\nAttivazione del complemento.\nCome accade per altri sistemi operanti nell'organismo, come quello della coagulazione del sangue e quello delle chinine, l'attivazione del complemento avviene con un meccanismo detto \"a cascata\" per attivazione sequenziale dei vari componenti complementari che circolano in forma inattiva.\nEsistono tre vie distinte di attivazione del complemento, la \"via classica\", la \"via alternativa\" e la \"via lectinica\", che partendo da momenti differenti conducono alla proteolisi del C3 con conseguente formazione di C5 convertasi. Da questo evento centrale, la attivazione delle altre componenti procede attraverso una via comune che porta alla formazione del \"complesso di attacco della membrana (MAC)\", il quale, legandosi alle membrane cellulari dei microorganismi, ne determina la lisi osmotica. Come spesso accade i nomi riflettono le tappe della scoperta, non il reale ruolo all'interno dell'organismo.\nLa via classica \u00e8 attivata dal legame di alcune classi di anticorpi con il relativo antigene e quindi rappresenta un meccanismo dell'immunit\u00e0 umorale specifica. La via alternativa viene attivata direttamente da alcune proteine delle membrane cellulari dei microbi e quindi fa parte dei meccanismi della immunit\u00e0 innata. La via della lectina legante il mannosio utilizza il mannosio come sito di attacco alle membrane dei patogeni.\nAlcune proteine presenti sulle cellule normali dell'ospite inibiscono l'attivazione del complemento e questo riduce al minimo l'effetto dannoso che il complemento potrebbe esplicare sulle cellule dell'ospite. I microorganismi invece non posseggono tali proteine, pertanto il sistema complementare pu\u00f2 svolgere interamente la sua azione sulla loro membrana.\nVia classica.\nL'attivazione della via classica dipende dalla interazione di tre proteine del complemento, C1, C4 e C2, con il complesso antigene-anticorpo. La reazione comincia con il legame del C1 alle immunoglobuline di tipo IgG1, IgG3 e IgM fissate a un antigene multivalente. Il primo componente del complemento (C1) \u00e8 costituito da tre sub componenti, C1q, C1r e C1s. Il C1q (composto da sei catene disposte radialmente a ombrello) svolge un'azione di ricognizione legandosi specificamente alla regione Fc delle immunoglobuline e per attivarsi necessita del legame di due Fc contemporaneamente. Per questo motivo le IgM, che sono pentameriche (5 sub unit\u00e0 e quindi 5 Fc), sono pi\u00f9 efficaci delle IgG (che sono monomeriche) nell'attivazione del complemento dal momento che richiedono una minor concentrazione per avere 2 Fc sufficientemente vicine per interagire con un singolo C1q. Il C1r e il C1s (che sono presenti a coppie organizzate in un tetramero C1r2-C1s2) svolgono invece un'azione enzimatica (serina-esterasica): il legame di due o pi\u00f9 catene di C1q alle immunoglobuline attiva il C1r che a sua volta attiva il C1s. \nIl C1s scinde enzimaticamente la seconda componente della cascata complementare il C4 in due frazioni: il C4a che rimane in circolo nel plasma e il C4b che si lega covalentemente alla membrana garantendo che l'attivazione prosegua solo in presenza di antigeni o con l'immunocomplesso. C4b, a sua volta, attiva il C2 in due frazioni: la C2a e la C2b. La C2a cos\u00ec prodotta si lega al precedente, dando luogo al complesso C4b2a.\nIl C2 \u00e8 l'unico componente del complemento con la nomenclatura dei frammenti invertita (negli anni '90 venne proposto di cambiare la nomenclatura a C4b2b): C2b va in circolo, mentre C2a rimane attaccata alla C4b e manca di attivit\u00e0 biologiche.\nIl complesso C4b2a costituisce l'enzima chiamato C3 convertasi della via classica, capace di legarsi al C3 e di scinderlo.\nIl C3 viene scisso in C3a (un'anafilotossina che va in circolo) e in C3b capace di legarsi sia alla membrana batterica con finalit\u00e0 opsonizzanti, sia al complesso C4b2a stesso andando a costituire la C5 convertasi della via classica.\nC5 viene clivato per formare C5a e C5b. C5a viene rilasciato in circolo, mentre C5b lega i complementi C6 e C7, formando il complesso C5b,6,7 che, mediante C7, si lega sulla membrana del patogeno. Successivamente giungono la molecola C8, che si lega al complesso e si inserisce nella membrana cellulare, e le molecole C9, che legano il complesso polimerizzandolo. Si legano dalle 10 alle 16 molecole di C9 per formare un poro sulla membrana. Quest'ultimo complesso \u00e8 chiamato \"complesso di attacco alla membrana\".\nVia lectinica.\nLa via lectinica, molto simile alla via classica, viene attivata con il legame tra polisaccaridi presenti sui microbi e lectine o ficoline in circolo. La \"lectina legante il mannosio\", (Mannose Binding Lectin, MBL), la H-ficolina e L-ficolina hanno omologie strutturali con la subunit\u00e0 C1q: presentano delle \"teste\" che legano specificamente residui di mannosio, di fucosio o di N-acetilglucosammina. Questi tipi di zuccheri, legati a proteine o lipidi, sono presenti solo sulle superfici cellulari di patogeni, ma non sulla superficie cellulare dei vertebrati (che contengono altri tipi di zuccheri, come l'acido sialico) permettendo, quindi, di discriminare il tipo di membrana di attacco e di innescare l'attivazione del complemento esclusivamente sulla superficie del patogeno.\nL'interazione con i polisaccaridi permette poi il legame con \"serine proteasi associate a MBL\" (MBL-Associated Serine Protease, \"MASP\") comprendenti MASP-1, MASP-2 e MASP-3. MASP-1 (o MASP-3) e MASP-2 sono strettamente omologhi a C1r e C1s e una volta legato MBL (o le ficoline) vanno a formare tetrameri e a clivare C4 e C2 ricongiungendosi con le altre tappe della via classica.\nVia alternativa.\nL'attivazione della via alternativa porta alla formazione di C3 proteasi e quindi alla scissione del C3 senza il contributo di anticorpi.\nIn condizioni normali si verifica continuamente la scissione del C3 circolante a un ritmo lentissimo (\"tickover\") con formazione di piccolissime quantit\u00e0 di C3b (che presenta omologie strutturali con C4b). Questo se rimane in circolo viene inattivato rapidamente; se invece si lega alle superfici di cellule, per esempio batteriche, esso pu\u00f2 associarsi a una proteina plasmatica chiamata fattore B. Appena legatosi al C3b il fattore B perde un piccolo frammento (frammento Ba) a opera di una proteasi chiamata fattore D. Il frammento residuo, Bb, rimane legato al C3b costituendo il complesso C3b-Bb che rappresenta la C3 convertasi della via alternativa.\nQuesta via \u00e8 chiamata anche \"via della properdina\". La properdina (o fattore P) \u00e8 una proteina plasmatica che, per la sua affinit\u00e0 con queste molecole, lega il complesso C3b-Bb, stabilizzando la C3 convertasi ed aumentandone l'emivita da 4 a 40 minuti.\nAl posto della properdina, pu\u00f2 anche legarsi un'altra subunit\u00e0 C3b, formando il complesso C3bBbC3b detto anche C5 convertasi della via alternativa.\nLa C3 convertasi \u00e8 capace di scindere grandi quantit\u00e0 di C3 con rapida amplificazione del processo ma solo se il complesso C3bBb viene a formarsi su membrane batteriche e non quelle delle cellule di mammiferi, in quanto queste ultime posseggono delle proteine che degradano la C3 convertasi arrestando la cascata.\nDettagli molecolari del C3.\nIl C3 \u00e8 un fattore del complemento presente nel plasma sanguigno a elevate concentrazioni, costituito da due catene, \u03b2 (residui 1-645) e \u03b1 (residui 650-1641), che insieme formano 13 domini, di cui 6 (MG1, MG2, MG3, MG4, MG5, LNK) appartenenti alla catena \u03b2 e altri 6 (ANA, MG7, CUB, TED, MG8, C345C) appartenenti alla catena \u03b1, mentre un solo dominio (MG6) \u00e8 formato per met\u00e0 dalla catena \u03b1 (MG6\u03b1) e per la restante dalla catena \u03b2 (MG6\u03b2). \nDi questi 13 domini, 8 (5.5 della catena \u03b2 e 2.5 della \u03b1) mostrano un avvolgimento simile al (che deriva dal \"modulo strutturale tipo immunoglobulina\"), per quanto nessuna omologia di sequenza \u00e8 evidente tra questi domini. In analogia quindi ai domini dell'immunoglobulina, ci si riferisce a questi 8 domini del C3 con la sigla MG (\"macroglobulin domains\": MG1\u2212MG8).\nIl C3 ha la caratteristica di possedere un legame tioesterico (\"Cys 988-Gln 991\") altamente reattivo, perch\u00e9 instabile in ambiente acquoso, e il meccanismo della sua formazione, con conseguente rilascio di ammoniaca, \u00e8 stato oggetto di molte pubblicazioni, ma alcuni risultati suggeriscono che i residui \"Cys 988\" e \"Gln 991\", durante o a seguito della sintesi della proteina, siano in grado di reagire spontaneamente, portando al tioestere necessario per l'attivit\u00e0 biologica della proteina C3: indubbiamente, la formazione di questo legame comporta la partecipazione di strutture adiacenti che formano un sito attivo che promuove la reazione tra \"Cys 988\" e \"Gln 991\", e l'avvolgimento del C3 \u00e8 in grado di fornire sia l'energia sia l'ambiente necessario affinch\u00e9 la reazione tra questi due residui possa avvenire.\nNella forma non clivata del C3 (\"C3 nativo\"), questo gruppo tioesterico \u00e8 schermato dall'acqua grazie a una tasca idrofobica costituita dai residui \"Met 1378\", \"Tyr 1425\" e \"Tyr 1460\" del dominio MG8 (residui 1331-1474 sulla \"catena \u03b1\" del C3) e \"Phe 1047\" del dominio TED (\"thioester-containing domain\", o \"dominio tioesterico\": residui 963-1268 sulla \"catena \u03b1\" del C3), il che rende il tioestere estremamente stabile all'idrolisi a pH 7.4 (t1/2 &gt; 6 giorni) o all'attacco di altri piccoli nucleofili. Sebbene completamente sepolti, il tioestere e la tasca protettiva sono posizionati all'interfaccia TED-MG8 vicino alla superficie della proteina, e l'instabilit\u00e0 del tioestere causa una lenta ma costante lisi spontanea di C3, nota con il termine \"tickover\", che non porta per\u00f2 sempre all'attivazione del complemento, poich\u00e9 il C3b generato pu\u00f2 anche disattivarsi direttamente nella fase acquosa del sangue oppure essere inattivato dalla presenza di proteine regolatrici dell'attivazione del complemento, presenti costitutivamente sulle membrane delle cellule di mammifero, ma assenti in quelle dei microrganismi (vedi oltre).\nA seguito del clivaggio operato dall'enzima \"C3-convertasi\", il gruppo tioesterico viene esposto e quindi destabilizzato dall'ambiente acquoso circostante, cosicch\u00e9 il risultante frammento C3b (\"opsonina\") pu\u00f2 essere ad esempio idrolizzato (inattivato) nel sangue oppure \u00e8 in grado di reagire con gruppi amminici o idrossilici di proteine o polisaccaridi presenti su tutte le superfici cellulari (in particolare, le membrane dei batteri), generando legami covalenti rispettivamente ammidici o esterei (\"opsonizzazione\"), che facilitano la \"fagocitosi\" operata da cellule dell'immunit\u00e0 aspecifica del Sistema Immunitario, come macrofagi e neutrofili che esprimono recettori CR (\"complement receptors\") specifici per il C3b sulla loro superficie.\nAttivazione del complesso litico.\nCome illustrato, le tre vie di attivazione del complemento, la classica, l'alternativa e la lectinica, portano alla costituzione di due complessi diversi, il C4b2a e il C3bBb, ma con un'identica funzione: quella di scindere il C3 in due frammenti, C3a e C3b, e di legarsi al C3b costituendo le C5 convertasi.\nLe C5 convertasi originate innescano l'attivazione delle componenti finali del sistema del complemento che conducono alla formazione del MAC (\"Membrane Attack Complex\") e alla distruzione della cellula.\nLe C5 convertasi clivano (scindono) il C5 in due frammenti: C5a che rimane in soluzione espletando importanti funzioni, e il C5b che si lega alle altre proteine del complemento gi\u00e0 presenti sulla membrana. In questo contesto C5b mantiene una conformazione temporanea che permette di legare le due altre proteine del complemento C6 e C7 formando il complesso C5b,6,7. Una volta legata, C7 (che \u00e8 idrofoba) si inserisce nel doppio strato lipidico della membrana microbica dove diventa un recettore per C8 (la componente successiva). Una volta legata, anche C8 (con una sua parte) si inserisce nella membrana andando a definire il complesso C5b,6,7,8 (o C5b-8). L'ultima tappa per la formazione di un MAC attivo \u00e8 il legame con C9 che in associazione al complesso C5b-8 polimerizza e forma un poro nella membrana batterica in modo simile alla perforina rilasciata dai linfociti T citotossici e NK.\nAttraverso i pori prodotti dalla polimerizzazione del C9, l'acqua e gli ioni hanno libero accesso all'interno della cellula determinandone dapprima il rigonfiamento osmotico e poi lo scoppio della stessa.\nRegolazione.\nPer impedire che il sistema del complemento prenda il sopravvento, specialmente attivandosi su cellule dell'organismo, sono presenti una serie di proteine circolanti della famiglia dei \"regolatori dell'attivit\u00e0 del complemento\", \"RCA\" (Regulators of Complement Activity).\nConseguenze biologiche dell'attivazione del complemento.\nL'attivazione del complemento genera la formazione di un gran numero di prodotti dotati di attivit\u00e0 biologiche diverse: alcuni si depositano sulla superficie delle particelle attivatrici, provocandone la lisi (complesso MAC) oppure la fagocitosi (C3b). Altri come il C3a e il C5a provocano una reazione infiammatoria locale.\nMediante queste attivit\u00e0 il complemento svolge un ruolo importantissimo nel sistema umorale di difesa contro le aggressioni esterne.\nOpsonizzazione, fagocitosi e lisi.\nI frammenti C3b o C5b, derivanti dall'attivazione della via classica o della via alternativa del complemento, rivestono il microrganismo che ne ha provocato l'attivazione e legandosi ai relativi recettori specifici espressi sui neutrofili e sui macrofagi ne attivano la fagocitosi, cio\u00e8 l'inglobamento del microrganismo all'interno di queste cellule. In genere il solo legame con le proteine del complemento non basta a indurre la fagocitosi, che viene efficientemente attivata dal legame di immunoglobuline (anticorpi). \nIl complesso di attacco delle membrane (MAC) \u00e8 responsabile della lisi osmotica delle cellule estranee permettendo al complemento anche un'azione diretta sui microrganismi oltre che sostegno ad altre specie cellulari.\nInduzione della risposta infiammatoria.\nLa proteolisi dei componenti C3, C4 e C5 genera i relativi frammenti b che si assemblano tra loro nelle varie fasi di attivazione del complemento e i frammenti C3a, C4a e C5a, detti anafilotossine. Queste inducono l'infiammazione fissandosi ai relativi recettori di membrana presenti su mastociti, granulociti (neutrofili, basofili, eosinofili), monociti e sulle cellule endoteliali. In tutto questo il pi\u00f9 potente risulta essere C5a, con un potere di 20 e 2.500 volte maggiore di C3a e C4a.\nLe principali azioni che ne derivano sono le seguenti:\nOltre a ci\u00f2, vi sono alcuni componenti (in primo luogo C3b e C5a) che stimolano l'attivazione e l'agganciarsi all'endotelio delle cellule ad azione fagocitaria e delle natural killer.\nSi pu\u00f2 dunque riassumere il paragrafo dicendo che il sistema del complemento comporta un'amplificazione ed un potenziamento della risposta immunitaria innata.\nEliminazione degli immunocomplessi antigene-anticorpo dati dall'ipersensibilit\u00e0 di tipo III.\nIn seguito alla risposta immunitaria rivolta verso un determinato antigene solubile, l'individuo reagisce con la formazione di anticorpi; questi si legano all'antigene relativo con formazione di immunocomplessi circolanti (complessi antigene-anticorpo). Se di dimensioni idonee e in quantit\u00e0 sufficiente gli immunocomplessi possono depositarsi sulle pareti vasali promuovendo una reazione infiammatoria dannosa all'organismo. Il complemento legandosi a tali complessi ne promuove la solubilizzazione e la rimozione da parte delle cellule fagocitiche.\nA livello sistemico una malattia causata da un accumulo di immuno-complessi \u00e8 il lupus eritematoso sistemico la quale il deposito di essi avviene in tutto l'organismo provocando una flogosi cronica sistemica\nAttivazione dei linfociti B.\nUna proteina prodotta nella scissione del C3, chiamata C3d, interagisce con il rispettivo recettore CR2 (CD21) espresso sulla membrana dei linfociti B, innescando l'inizio della risposta umorale, cio\u00e8 della produzione di anticorpi.\nPatologie.\nQuasi tutte le patologie correlate a difetti del complemento sono dovute a deficit genetici per le proteine interessate. Sono stati descritti deficit per tutti i componenti del sistema (anche regolatori), seppure alcuni molto rari:\nL\"'emoglobinuria parossistica notturna\" \u00e8 l'unica sindrome non ereditaria causata da una mutazione di DAF e CD59 che avviene durante l'ematopoiesi.\nUtilizzo in diagnostica.\nIl test di fissazione del complemento \u00e8 una metodologia di diagnosi indiretta per le malattie infettive cio\u00e8 volta alla ricerca di anticorpi contro un determinato antigene. Esso \u00e8 ad esempio una delle prove ufficiali per la diagnosi di brucellosi.\nOccorre preventivamente eliminare le proteine del complemento gi\u00e0 presenti naturalmente nel siero che si vuole saggiare mettendo il pozzetto con il siero in un bagnomaria a 56 \u00b0C per 30 minuti. Vengono poi aggiunti l'antigene e il complemento e s'incuba per una notte a 4 \u00b0C. Vengono poi aggiunti globuli rossi di montone unitamente ad anticorpi anti - globuli rossi di montone e si lascia incubare per 30 minuti. \nSe non vi erano gli anticorpi che si ricercavano, il complemento \u00e8 stato utilizzato da quelli anti globuli rossi che di conseguenza sono stati lisati colorando il pozzetto di rosa (test negativo), se invece vi erano avevano utilizzato il complemento a scapito di quelli anti globuli rossi che rimangono interi e ben visibili come una chiazza rossa sul fondo del pozzetto (test positivo)\nSe vengono effettuate diluizioni seriali in vari pozzetti, si pu\u00f2 anche utilizzare per titolare la concentrazione di anticorpi"}
{"id": "536498", "revid": "38120", "url": "https://it.wikipedia.org/wiki?curid=536498", "title": "Boston Brand", "text": ""}
{"id": "536503", "revid": "358228", "url": "https://it.wikipedia.org/wiki?curid=536503", "title": "Locomotiva FS 981", "text": "La locomotiva Gruppo 981 \u00e8 una locotender a vapore per ferrovie a scartamento normale con cremagliera.\nHa rodiggio 0-3-0 ed era in uso alle Ferrovie dello Stato italiane.\nStoria.\nLe locomotive del gruppo 981 nacquero a seguito dell'esigenza di migliorare la prestazione nella tratta a cremagliera della ferrovia Paola\u2013Cosenza visto il risultato deludente del precedente gruppo 980, in servizio dall'apertura della linea, che costringeva in certi casi alla doppia trazione in salita.\nVennero costruite, in numero di otto, nel 1922 dalla Breda che aveva ottenuto dalla SLM la licenza per costruirle in Italia e, immatricolate con la numerazione da 981.001 a 981.008, furono assegnate al Deposito Locomotive di Cosenza.\nLa 981 004 \u00e8 esposta al DLF Dopolavoro ferroviario nella citt\u00e0 di Paola\nLa locomotiva 981.001 \u00e8 esposta presso il museo ferroviario piemontese a Savigliano (cn), in attesa di restauro estetico.\nLa 981 005 risulta essere alle OGR di Foligno in attesa di restauro\nLa 981 008 si trova a Pistoia, di propriet\u00e0 italvapore, in attesa di restauro.\nLa 006 \u00e8 stata demolita nel Febbraio 2019 per via di un avanzato stato di deterioramento\nTecnica.\nLe locomotive del gruppo 981 rappresentano la versione a vapore surriscaldato e a doppia espansione delle locomotive del gruppo 980 di cui riprendono l'impostazione generale. L'applicazione del surriscaldatore ha comportato una serie di modifiche le cui pi\u00f9 importanti hanno riguardato la caldaia e il meccanismo motore. Ci\u00f2 ha consentito un deciso guadagno di potenza continuativa, alla velocit\u00e0 di 30\u00a0km/ora, che \u00e8 passata dai 440 hp della 980 ai 530\u00a0hp della 981, con uno sforzo di trazione di 14.300\u00a0kg, superiore quindi di ben 4.300\u00a0kg.\nIl peso, a pieno carico, in servizio delle 981 con 4 metri cubi di acqua e 1 tonnellata di carbone era di 47,2 tonnellate, che scendevano a 43,3\u00a0t. con le scorte al minimo. Il peso aderente era coincidente con i due valori, essendo la locomotiva \"a piena aderenza\".\nIl meccanismo della ruota dentata era indipendente dal motore principale e veniva pertanto azionato solo quando la locomotiva si trovava a percorrere i tratti armati a dentiera. In tali situazioni la macchina funzionava con il sistema compound, ovvero a doppia espansione: il motore della ruota dentata era alimentato con il vapore di scarico proveniente dal motore principale, azionato dal vapore ad alta pressione proveniente direttamente dalla caldaia.\nPur essendo alimentato con vapore a bassa pressione, il motore della dentiera aveva per\u00f2 cilindrata identica rispetto al motore principale (ordinariamente, nei motori compound, i cilindri di bassa pressione hanno diametro alquanto maggiore rispetto a quello di alta pressione). Per compensare il minor diametro, i cilindri di bassa pressione compivano allora un po' pi\u00f9 del doppio delle corse dei cilindri di alta pressione; la ruota dentata era perci\u00f2 collegata al motore tramite una trasmissione ad ingranaggi che ne portava la velocit\u00e0 di rotazione a corrispondere a quella delle ruote.\nOltre all'ingranaggio per la cremagliera, le locomotive erano anche equipaggiate con una seconda ruota dentata, normalmente folle sul primo asse accoppiato, che veniva resa solidale con questo per effettuare la frenatura in discesa; a questo freno si aggiungeva un freno a nastro, agente sull'albero motore della cremagliera, ed un freno a repressione d'aria sistema Riggenbach, che in pratica faceva lavorare il motore come compressore. In pi\u00f9 era presente il solito freno continuo ad aria compressa, che agiva sulle ruote del quarto asse. In tutti i convogli, infine, era presente una carrozza freno munita di ruota dentata.\nAlla soppressione della linea Saline-Volterra, tutte le locomotive del gruppo sono state riunite sulla Paola-Cosenza, sulla quale hanno continuato il servizio fintantoch\u00e9 \u00e8 esistito un debole traffico merci ed un servizio viaggiatori con una carrozza diretta da e per Roma; alla cessazione di questo tutte le unit\u00e0 sono state accantonate, poich\u00e9 il servizio viaggiatori poteva essere disimpegnato da automotrici Diesel, anch'esse ad aderenza artificiale. Permaneva in servizio la sola 981.005, utilizzata sporadicamente per treni speciali e d'agenzia.\nIn seguito all'apertura di una lunga variante in galleria, la linea a cremagliera Paola-Cosenza \u00e8 stata definitivamente chiusa il 31 luglio 1987.\nLa velocit\u00e0 massima della locomotiva era di 40\u00a0km/orari nell'esercizio normale e di 15\u00a0km/orari nei tratti armati a dentiera.\nLa frenatura era assicurata da quattro tipi di freno:\nLe locomotive erano fornite di apparecchiature per il riscaldamento a vapore del treno."}
{"id": "536504", "revid": "339392", "url": "https://it.wikipedia.org/wiki?curid=536504", "title": "Chavo Guerrero Jr", "text": ""}
{"id": "536505", "revid": "123246354", "url": "https://it.wikipedia.org/wiki?curid=536505", "title": "Integrazione (scienze sociali)", "text": "Nelle scienze sociali, il termine integrazione indica l'insieme di processi sociali e culturali che rendono l'individuo membro di una societ\u00e0. L'integrazione dipende anche dalla capacit\u00e0 di socializzazione di ogni individuo.\nOrigine.\nSocializzazione.\nTra questi, il primo e pi\u00f9 importante \u00e8 quello della socializzazione primaria, ovvero la trasmissione al neonato e successivamente al bambino da parte della famiglia di quell'insieme di competenze sociali, valori, norme attraverso il quale la societ\u00e0 riproduce s\u00e9 stessa, venendo interiorizzata dall'individuo.\nSuccessivamente, questi andr\u00e0 incontro ad altri tipi di socializzazione praticati da agenzie sociali differenti (la scuola, le cerchie amicali, il lavoro), accumulando e specializzando le sue competenze di definizione del mondo ed interazione con esso..\nSolidariet\u00e0.\nNelle societ\u00e0 con un alto grado di divisione del lavoro l'integrazione \u00e8 ottenuta tramite l'adesione formale dei suoi membri ai principi sanciti da ambiti culturali quali la morale e l'etica, codificati in sistemi normativi di tipo legislativo.\nNelle societ\u00e0 di carattere comunitario l'integrazione attiene pi\u00f9 profondamente al vissuto individuale, essendo esse basate su una fusione spontanea di volont\u00e0 (cfr. Ferdinand T\u00f6nnies) e non sull'adesione generalizzata a norme di carattere impersonale.\nQuesto secondo tipo di societ\u00e0 viene definito da \u00c9mile Durkheim a solidariet\u00e0 meccanica: qui l'integrazione - e quindi il mantenimento e la riproduzione dell'ordine materiale e simbolico in cui sono immersi gli individui - \u00e8 garantita dalla caratteristica delle singole \"anime\" individuali di essere articolazioni di un'\"anima collettiva\" con la quale vi \u00e8 un legame di dipendenza/appartenenza forte e totalizzante.\nNelle societ\u00e0 complesse vige invece un tipo di solidariet\u00e0 \"organico\", ovvero basato sulla consapevolezza della necessit\u00e0 di interdipendenza tra i vari \"organi\" del corpo sociale, i quali curando ognuno la riproduzione di un singolo aspetto della vita collettiva (la produzione, l'organizzazione, la trasmissione dei valori) si necessitano reciprocamente per la conservazione dell'organismo rappresentato dalla societ\u00e0.\nA livello individuale, questa consapevolezza si esplica nel riconoscimento della necessit\u00e0 di una regolazione della vita sociale dal punto di vista economico, legislativo, culturale, ecc. ovvero di una disciplina generalmente accettata riguardante i rapporti tra individui e tra gruppi in ciascuno di questi ambiti specifici.\nCarenza di integrazione.\nLe situazioni di carenza o mancanza di integrazione sono definite da Durkheim di anomia, fenomeno consistente nel declino che pu\u00f2 sfociare nella scomparsa di regole morali generalmente accettate, causato da un mutamento nelle condizioni materiali di esistenza di determinati gruppi sociali cui non corrisponde, o corrisponde in modo non esaustivo, un cambiamento normativo che le sancisca da un punto di vista culturale.\nDurkheim include tra le circostanze potenzialmente responsabili del verificarsi di situazioni anomiche i momenti di \"effervescenza collettiva\", in cui la produzione culturale di una societ\u00e0 aumenta di intensit\u00e0 e di problematicit\u00e0, con fenomeni quali l'emersione di nuove tendenze religiose, nuove \"visioni del mondo\" che possono sfociare nella formazione di movimenti sociali e politici, esigenze di senso inedite. Questi processi, latori nel breve periodo di situazioni di anomia e conseguente instabilit\u00e0 sociale, possono essere soggetti ad istituzionalizzazione attraverso un processo di generalizzazione, codificazione ed accettazione delle loro istanze, che vengono acquisite dal senso comune e si integrano nelle dinamiche di integrazione sociale descritte in precedenza."}
{"id": "536507", "revid": "709565", "url": "https://it.wikipedia.org/wiki?curid=536507", "title": "Zauriel", "text": "Zauriel \u00e8 un personaggio dei fumetti dell'universo DC, creato da Grant Morrison e Howard Porter sulle pagine di \"JLA\" n. 6 del giugno 1997.\nBiografia del personaggio.\nZauriel \u00e8 un angelo custode della schiera dell'aquila che si innamor\u00f2 di una sua protetta (mortale) e decise quindi di abbandonare la sua immortalit\u00e0 per poter stare vicino a lei. Contemporaneamente scopr\u00ec per caso il piano segreto di Asmodel (un re-angelo della schiera del toro) di impadronirsi del Paradiso, e per questo venne inseguito fin sulla Terra dai seguaci di Asmodel per ucciderlo.\nIn quell'occasione incontr\u00f2 la Justice League (salvando la vita di Aquaman da un angelo malvagio e stringendo da allora una buona amicizia con lui), unendosi a essa dopo la sconfitta di Asmodel.\nFunge da guida verso il paradiso durante la saga \"Giorno del giudizio\".\nGenesi del personaggio.\nGrant Morrison cre\u00f2 Zauriel dopo che gli fu impedito di usare Hawkman sulle pagine della \"JLA\", dato che la \"continuity\" di Hawkman era troppo intricata fino a quel momento. Morrison allude comunque chiaramente alla connessione Hawkman-Zauriel quando Aquaman chiama l'angelo \"Katar\" (nome di Hawkman) la prima volta che si incontrano."}
{"id": "536509", "revid": "729019", "url": "https://it.wikipedia.org/wiki?curid=536509", "title": "Motorway M5", "text": "L'autostrada M5 \u00e8 un'autostrada del Regno Unito lunga 262.2\u00a0km. L'autostrada ha origine da West Bromwich, presso Birmingham, e tocca le citt\u00e0 di Worcester, Cheltenham e Gloucester. Quindi l'autostrada tocca la citt\u00e0 di Bristol (\u00e8 questo il punto cui l'autostrada \u00e8 pi\u00f9 trafficata). L'autostrada prosegue verso le citt\u00e0 di Weston-super-Mare e Taunton, dopo di che termina a Exeter."}
{"id": "536513", "revid": "2039709", "url": "https://it.wikipedia.org/wiki?curid=536513", "title": "Turkmeni", "text": "I turkmeni o turcomanni (in lingua turkmena \"T\u00fcrkmen\" o \"\u0422\u04af\u0440\u043a\u043c\u0435\u043d\", al plurale \"T\u00fcrkmenler\" o \"\u0422\u04af\u0440\u043a\u043c\u0435\u043d\u043b\u0435\u0440\") sono una popolazione di stirpe turca dell'Asia centrale, che popola il Turkmenistan, l'Iran nord-orientale e alcune zone dell'Afghanistan. Essi parlano il turkmeno, classificato come parte della branca occidentale oghuz delle lingue turche, insieme all'azero, al turco propriamente detto e al turcomanno dell'Iraq.\nOrigini.\nL'origine del termine \"turkmeno\" \u00e8 poco chiara. Secondo un'interpretazione etimologica di stampo popolare risalente all'XI secolo, la parola deriverebbe dall'unione della parola \"turk\" con l'espressione persiana \"manand\" e significherebbe \"simile ad un turco\". Gli studiosi moderni, invece, interpretano il suffisso \"-man/-men\" come un rafforzativo, per cui \"turkmeno\" significherebbe \"turco puro\", \"colui che \u00e8 pi\u00f9 turco dei turchi\".\nStoricamente, tutti i turchi oghuz sono stati chiamati \"T\u00fcrkmen\" o \"Turkoman\". Oggi, invece, il termine \u00e8 riferito a due soli gruppi: gli abitanti del Turkmenistan (compresi i territori confinanti) e i turcomanni del medioriente (precisamente: Iraq, Siria, Libano e Palestina), due popolazioni affini che non vanno per\u00f2 confuse.\nI moderni turkmeni, dunque, discenderebbero dai turchi oghuz della Transoxiana, vale a dire la porzione occidentale del Turkestan, regione oggi compresa nell'Asia centrale fino allo Xinjiang. \nNel VII secolo le trib\u00f9 oghuz lasciarono l'Altaj muovendosi verso ovest, passando attraverso le steppe siberiane e stabilendosi nell'odierno Turkmenistan (per raggiungere poi anche la Russia meridionale e il bacino del Volga).\nQueste popolazioni si mescolarono, con tutta probabilit\u00e0, alle native popolazioni iraniche. Ne nacque dunque un nuovo popolo, i turkmeni appunto, dedito alla vita nomade e pastorale fino alla conquista russa.\nSecondo altri, il termine \"turkmeno\" deriverebbe dal persiano \"tir\", pronunciato dai turchi \"t\u00fcr\", che significa \"freccia\" e \"k\u00e0mon\", pronunciato \"keman\" dai turchi, che sta per \"arco\". Dunque, i persiani attribuirono ai turkmeni questo loro nome perch\u00e9 essi erano esperti arcieri. Con il tempo, le popolazioni turche avrebbero dimenticato il significato della parola e avrebbero confuso il suffisso \"man\" (poi diventato \"men\") con la parola turca che significa \"io\" (in gran parte delle lingue turche, infatti, \"turkmen\" significa \"io sono turco\").\nStudi genetici.\nStudi sul DNA mitocondriale hanno mostrato che i turkmeni presentano tracce di origini caucasiche, simili a quelle delle popolazioni dell'Iran orientale, ma con forti (frequenza del 20%) componenti genetiche nord-mongoliche.\nDel resto, i turkmeni mostrano una grande variet\u00e0 di fenotipi, tanto da creare un \"continuum\" tra il tipo mediterraneo caucasico e quello nord-mongolico. Ci\u00f2 confermerebbe proprio l'antica origine del popolo turkmeno, derivante dalla fusione delle native popolazioni iraniche con gli invasori di stirpe turca: le due etnie si sarebbero mescolate, adottando la lingua turca e creando una cultura ibrida turco-iraniana.\nLingua.\nIl turkmeno (latino: \"T\u00fcrkmen\", cirillico: \"\u0422\u04af\u0440\u043a\u043c\u0435\u043d\") \u00e8 la lingua ufficiale del Turkmenistan. \u00c8 parlato da pi\u00f9 di 3.600.000 persone in Turkmenistan e da altri 3.000.000 fuori dal Turkmenistan, in particolare in Iran, Afghanistan e Russia.\nCirca il 50% dei parlanti turkmeno come prima lingua ha una buona padronanza del russo, a testimonianza del legami con l'impero russo prima e con l'Unione Sovietica poi. \nIl turkmeno in Afghanistan e Iran non \u00e8 lingua scritta, per cui molti turkmeni tendono al bilinguismo, usando, soprattutto nella scrittura, il persiano o un dialetto persiano. Tuttavia, in Iran, si usano pure delle varianti dell'alfabeto perso-arabico per scrivere il turkmeno.\nI turkmeni in Iran e Afghanistan.\nI turkmeni dell'Iran e dell'Afghanistan sono molto pi\u00f9 conservatori e legati alle tradizioni rispetto a quelli del Turkmenistan. Presso queste popolazioni, infatti, l'Islam gioca un ruolo molto pi\u00f9 importante, tant'\u00e8 che i turkmeni dell'Iran e dell'Afghanistan osservano ancora molte pratiche che in Turkmenistan sono state invece abbandonate dopo decenni di dominio sovietico. Inoltre, essi sono per lo pi\u00f9 rimasti semi-nomadi dediti all'allevamento, all'agricoltura e alla tessitura di tappeti.\nDemografia e distribuzione della popolazione.\nI turkmeni vivono in diversi stati dell'Asia centrale\nNel 2005, inoltre, in Pakistan si contavano ancora 60.000 rifugiati turkmeni, specie lungo la provincia della frontiera nord-occidentale e nel Balucistan.\nInfine, vi sono comunit\u00e0 turkmene nella provincia russa di Stavropol' e nel Caucaso che discendono dalle trib\u00f9 che lasciarono il Turkmenistan nel XVIII secolo e che chiamano s\u00e9 stessi \"trukhmen\"."}
{"id": "536515", "revid": "907190", "url": "https://it.wikipedia.org/wiki?curid=536515", "title": "Sottosuolo di Napoli", "text": "Il sottosuolo di Napoli \u00e8 attraversato da una grande rete di cunicoli, gallerie, acquedotti e spazi scavati ed utilizzati dall'uomo durante la storia della citt\u00e0 sin da diversi secoli avanti Cristo fino a pochi anni dopo la fine del secondo conflitto mondiale, ed ancora oggi, almeno in parte, visitabili.\nI siti del sottosuolo si distinguono dai reperti archeologici sotterranei per la loro origine sotterranea sin dalla realizzazione.\nSiti noti.\nDiversi cunicoli sono noti oggi, alcuni di essi sono collegati tra loro, tra i principali vi sono:\nVi sono diversi percorsi per poter accedere alla rete di ambienti sotterranei e agli ex ricoveri antiaerei. \u00c8 visibile uno di questi rifugi, in cui si alternano tra cisterne e cave, cunicoli e pozzi, resti del periodo greco-romano e catacombe, ed i passaggi che collegano svariati punti della citt\u00e0 anche distanti chilometri sono innumerevoli a Piazza San Gaetano dove \u00e8 visitabile l'acquedotto greco-romano, e il rifugio di via Sant'Anna di Palazzo, a Chiaia. Gli speleologi continuano a studiare ed ispezionare le cavit\u00e0 e i cunicoli che riaffiorano in occasione di sprofondamenti e/o crolli ed inserirle nel cosiddetto censimento delle cavit\u00e0 cittadine.\nSono noti ad oggi 900'000 m2 di cavit\u00e0 sotterranee sotto la citt\u00e0 di Napoli, di cui solo due sono di origine naturale.\nStoria delle cavit\u00e0.\nLe cavit\u00e0 vennero realizzate per vari scopi, a seconda dei luoghi e dei periodi storici, tuttavia furono diversi i loro utilizzi secondari e successivi, che ne segnano fasi di pieno utilizzo e di dismissione che si sono susseguite nella storia.\nRealizzazione.\nI primi manufatti di scavi sotterranei risalgono a circa 5.000 anni fa, quasi alla fine dell'era preistorica. \nSuccessivamente, nel III secolo a.C., in periodo greco, vennero aperte le prime cave sotterranee per ricavare i blocchi di tufo necessari alle mura e ai templi della loro \"Neapolis\" e scavarono in numerosi ambienti per creare una serie di ipogei funerari. Forse i Greci erano attratti proprio dalle rocce gialle del monte Echia, un piccolo vulcano spento che si trova proprio dietro piazza Plebiscito.\nLo sviluppo imponente del reticolo dei sotterranei inizi\u00f2 in epoca romana: i romani infatti in epoca augustea dotarono la citt\u00e0 di gallerie viarie (grotta di Cocceio e grotta di Seiano) e soprattutto di una rete di acquedotti complessa, alimentata da condotti sotterranei provenienti dalle sorgenti del Serino, a 70\u00a0km di distanza dal centro di Napoli. Altri rami dell'acquedotto di et\u00e0 augustea arrivarono fino a Miseno, per alimentare la Piscina mirabilis, che fu la riserva d'acqua della flotta romana.\nLarghi quel poco che permetteva il passaggio di un uomo, i cunicoli dell'acquedotto si diramano spesso in tutte le direzioni, con lo scopo di alimentare fontane ed abitazioni situate in diverse aree della citt\u00e0 superiore. A tratti, sulle pareti, si notano ancora tracce dell'intonaco idraulico, utilizzato dagli ingegneri dell'antichit\u00e0 per impermeabilizzare le gallerie.\nUtilizzi secondari.\nDiversi furono gli utilizzi secondari, ovvero non legati alla funzione originaria per cui era stata realizzata la cavit\u00e0, ovvero generalmente di estrazione del tufo. Tra questi alcuni furono illeciti o scorretti, legati a furti e scarico di materiali di risulta.\nUna delle due ipotesi storico-letterarie pi\u00f9 accreditate collega strettamente il personaggio di fantasia del folclore napoletano detto \"munaciello\" al suo sottosuolo, in quanto sostiene che la leggenda della sua esistenza fosse stata alimentata dagli utilizzi illeciti degli addetti alla pulizia del sistema idrico (detto \"pozzari\"), che utilizzavano gli accessi privati dei pozzi per accedere alle abitazioni e compiere furti o intrattenere relazioni con le donne della casa.\nI cunicoli e l'acquedotto sotterraneo ebbero anche un ruolo strategico in alcuni conflitti, aiutando talvolta gli assalitori della citt\u00e0 a penetrarvi, o viceversa permettendo l'approvvigionamento idrico dei cittadini e truppe negli assedi prolungati.\nNel '900 le Istituzioni hanno fatto ampio utilizzo di alcuni sotterranei come deposito di veicoli sequestrati, motivo per cui vennero trovate diverse vetture e motocicli, tuttora in parte conservati in loco a scopo dimostrativo.\nDismissione.\nAgli inizi del XVI secolo il vecchio acquedotto e le moltissime cisterne pluviali non riuscivano pi\u00f9 a soddisfare il bisogno d'acqua della citt\u00e0 che si era estesa a macchia d'olio e fu cos\u00ec che il facoltoso nobile napoletano Cesare Carmignano costru\u00ec un nuovo acquedotto (1629).\nFu solo agli inizi del XX secolo che si smise di scavare nel sottosuolo per l'approvvigionamento idrico, utilizzo vietato a partire dall'epidemia di colera del 1885 dalle autorit\u00e0 del Regno d'Italia.\nI cunicoli vennero in seguito usati come discarica non autorizzata di materiali di risulta di vario tipo, sfruttando la possibilit\u00e0 di gettare abbondanti quantit\u00e0 di materiale nel pozzo pi\u00f9 vicino.\nSuccessivi utilizzi.\nI sotterranei furono utilizzati anche come rifugi antiaerei per proteggersi dai bombardamenti che colpirono la citt\u00e0 durante la seconda guerra mondiale.\nLe cavit\u00e0 furono illuminate e sistemate dal Genio militare per accogliere decine e decine di persone che al suono della sirena si affrettavano a scendere per le scale che scendevano in profondit\u00e0.\nPrincipalmente furono realizzati:\nResti di arredi, graffiti e vari oggetti in ottimo stato di conservazione testimoniano ancora oggi la grande paura dei bombardamenti e i numerosi periodi della giornata vissuti nei rifugi, facendo riemergere uno spaccato di vita importante e altrettanto tragico della storia cittadina.\nRealizzazione delle cavit\u00e0.\nIl sottosuolo della citt\u00e0 di Napoli \u00e8 costituito in gran parte da tufo, pietra di origine vulcanica friabile, facile da scavare e sufficientemente resistente per creare gallerie autoportanti.\nGeologia del sottosuolo.\nIl sottosuolo napoletano \u00e8 in ampia parte composto da vari materiali, tra cui abbondanti strati di tufo (denominato \"tufo giallo napoletano\") formatosi con l'accumulo di cenere vulcanica, coperto generalmente da strati di piroclastiti sciolti, detti anche pozzolana. Il tufo \u00e8 raramente affiorante, se non sui margini di colline o dirupi, mentre per raggiungerlo attraversando gli strati del suolo \u00e8 necessario attraversare la pozzolana.\nTecniche di scavo antiche.\nLa realizzazione delle cavit\u00e0, quando realizzata per l'estrazione di tufo da costruzione, si realizzava in due maniere principalmente:\nGestione odierna dei cunicoli.\nI cunicoli sono luogo di interesse speleologico e archeologico, nonch\u00e9 attrazione turistica sin dalla seconda met\u00e0 del '900. Essi sono parzialmente aperti alle visite turistiche guidate, gestite da diverse associazioni culturali, che organizzano anche spettacoli e attivit\u00e0 nei cunicoli.\nLa ricerca di nuovi cunicoli e loro mappatura \u00e8 in studio anche con la tecnologia basata sulla tomografia muonica, basata sulla scansione dei muoni che attraversano la roccia.\nIl \"Progetto Cavit\u00e0\" della Citt\u00e0 metropolitana di Napoli ha eseguito e sta espandendo il censimento dei cunicoli del sottosuolo della provincia.\n\u00c8 attivo anche un museo, denominato Museo del Sottosuolo di Napoli."}
{"id": "536517", "revid": "767487", "url": "https://it.wikipedia.org/wiki?curid=536517", "title": "3 Doors Down", "text": "I 3 Doors Down sono un gruppo musicale alternative rock statunitense formato nel 1996 ad Escatawpa, Mississippi.\nStoria del gruppo.\nI 3 Doors Down all'inizio erano, come dice il nome, tre amici cresciuti assieme a Escatawpa (Mississippi) che condividevano una passione per la musica rock. Cominciarono suonando in citt\u00e0 un misto di canzoni proprie e di cover: Brad Arnold era a quel tempo il batterista, Matt Roberts il chitarrista e Todd Harrell il bassista. Dopo qualche anno iniziarono a suonare anche fuori citt\u00e0, e, durante un \"tour\" a Foley (Alabama), si imbatterono in una scritta su un muro che diceva \"Doors Down\" (che significa sia \"porte sotto\" ma anche \"abbattere gli ostacoli\"). Poich\u00e9 inizialmente nel gruppo erano solo in tre, decisero di aggiungere il \"3\" davanti, e quello divenne il nome della band. Brad Arnold \u00e8 il cantante del gruppo e ha suonato la batteria in studio registrando il loro primo album, \"The Better Life\". Ha cominciato a cantare a tempo pieno per il gruppo dopo una sessione in cui nessun altro voleva cantare. Ci\u00f2 nonostante durante il Tour di \"Away From The Sun\" la band assunse un batterista (Daniel Adair) cosicch\u00e9 Brad potesse cantare e stare davanti agli strumentisti.\n\"The Better Life\" \u00e8 stato pubblicato nel 2000 e si \u00e8 classificato come 11\u00ba album dell'anno nella classifica delle vendite (oltre 3 milioni di copie), venendo premiato con 6 dischi di platino grazie alle hit internazionali dei singoli, \"Kryptonite\", \"Loser\", e \"Duck and Run\". La canzone \"Be Like That\" fu anche usata nella colonna sonora del film \"American Pie 2\".\nIl loro secondo album in studio, \"Away from the Sun\", fu pubblicato nel 2002 e fu premiato con 4 dischi di platino negli Stati Uniti e uno in Australia. \"Here Without You\" e \"When I'm Gone\" furono i singoli di successo di quell'album. \"The Road I'm On\" e \"Away from the Sun\" fecero la loro comparsa in classifica ma con meno successo.\nIl batterista turnista Josh Freese contribu\u00ec in \"Away from the Sun\", mentre il chitarrista dei Rush, Alex Lifeson, produsse e suon\u00f2 su tre tracce, \"Dangerous Game\", \"Dead Love\", e \"Wasted Me\" (solamente \"Dangerous Game\" apparve sull'album). Daniel Adair fu il batterista per \"Seventeen Days\" e nel corso dell\"Away from the Sun Tour\".\nNel 2003 venne pubblicato il live \"Another 700 Miles\", il quale comprende parti di una live performance del gruppo nel loro \"Away from the Sun tour\" a Chicago e una reinterpretazione della canzone di Lynyrd Skynyrd \"That Smell\". \"Another 700 Miles\" fu premiato con un disco d'oro.\nNel 2005 fu la volta di \"Seventeen Days\", premiato con un disco di platino. \"Let Me Go\" e \"Behind Those Eyes\" furono le hit di maggior successo. \"Live for Today\", \"Landing in London\" (con la partecipazione di Bob Seger come chitarrista e ai cori), e \"Here by Me\" furono pubblicati come singoli.\nGreg Upchurch, componente dei Puddle of Mudd, fu il batterista che rimpiazz\u00f2 Daniel Adair nel 2005. Adair divenne il batterista dei Nickelback.\nInoltre, nel 2005 il gruppo pubblic\u00f2 un live DVD dal titolo \"Away from the Sun \"LIVE\" da Houston, Texas\". Il DVD fu prodotto e diretto da Alex Gibney (nominato dall'Academy Award) e Doug Biro, e venne pubblicato dalla Monster Music nel 2005. Il 19 febbraio 2008 \u00e8 uscito il singolo \"It's Not My Time\" che anticipa l'uscita del nuovo album \"3 Doors Down\", avvenuta in Italia nel mese di maggio. Successivamente da questo album sono stati estratti i singoli \"Train\", \"Let Me Be Myself\" e \"Citizen/Soldier\".\nNel 2009, insieme al coro gospel The Soul Children of Chicago, i 3 Doors Down composero una canzone per la Compilation \"Oh Happy Day: An All-Star Music Celebration\". Pi\u00f9 tardi, l'8 dicembre dello stesso anno, venne pubblicata la canzone di Natale \"Where my Christmas lives\". La canzone venne pubblicata online insieme alla versione acustica dello stesso brano e di altri 5 brani del loro ultimo album.\nIl 9 febbraio 2010 la band pubblic\u00f2 in formato digitale la canzone \"Shine\", che venne usata per la promozione dei XXI Giochi olimpici invernali. Nello stesso anno la compilation Oh Happy Days vinse il grammy come miglior album di gospel tradizionale. Il 22 luglio 2010 la band dichiar\u00f2 durante un suo concerto che la settimana successiva sarebbero iniziate le registrazioni per il loro nuovo album. Suonarono anche una nuova canzone, \"On the run\", affermando che avrebbe fatto parte del repertorio del nuovo disco. Durante un'intervista nel novembre 2010 il cantante della band, Brad Arnold, ne annunci\u00f2 il titolo: \"Time of My Life\". Il primo singolo tratto dall'album usc\u00ec in radio la prima volta il 10 gennaio 2010. Nel video-blog del 14 gennaio sul sito ufficiale della band, Brad Arnold annunci\u00f2 in prima persona la pubblicazione digitale del nuovo singolo prevista per il 1\u00ba febbraio, nonch\u00e9 la data ufficiale di uscita del loro prossimo album, fissata al 12 aprile 2011."}
{"id": "536518", "revid": "110157", "url": "https://it.wikipedia.org/wiki?curid=536518", "title": "Acido 2-fosfoglicerico", "text": "L'acido 2-fosfoglicerico, o 2-fosfoglicerato, \u00e8 un acido organico, substrato della nona reazione della glicolisi. Catalizzata dall'enzima enolasi, tale reazione porta alla formazione di fosfoenolpiruvato (PEP), che verr\u00e0 infine convertito a piruvato."}
{"id": "536533", "revid": "290948", "url": "https://it.wikipedia.org/wiki?curid=536533", "title": "Ichthyophthirius multifiliis", "text": "Ichthyophthirius multifiliis \u00e8 un protozoo ciliato, unico rappresentante del genere Ichthyophthirius.\nVive parassitando i pesci d'acqua dolce. Si incista nella loro pelle e inizia la propria prolificazione procurando una piccola cisti visibile di colore bianchiccio, che a maturit\u00e0 esplode liberando i nuovi parassiti che vanno in cerca di un altro organismo da colpire. Normalmente un singolo pesce viene colpito da molti protozoi contemporaneamente.\nLa malattia, ittioftiriasi (nota comunemente come \"malattia dei puntini bianchi\") \u00e8 molto contagiosa e diffusa soprattutto nei pesci allevati in acquario. I sintomi sono la comparsa di numerosi puntini bianchi su tutto il corpo del pesce, con successivo deperimento dell'esemplare, che se non curato \u00e8 condotto alla morte. Si manifesta, solo in acqua dolce, dopo un evento stressante come un cambio repentino delle condizioni ambientali, l'arrivo di nuovi pesci od altri organismi acquatici o il sovraffollamento. La cura si attua di preferenza con prodotti a base di verde malachite, che ha azione antibiotica sui tomiti prodotti dal protozoo. Altro prodotto molto utile nella cura dell'ittioftiriasi \u00e8 il Blu di metilene, che si trova in buona parte dei prodotti commerciali."}
{"id": "536542", "revid": "1442080", "url": "https://it.wikipedia.org/wiki?curid=536542", "title": "Agostino Nifo", "text": "Biografia.\nDurante i propri studi, Nifo frequent\u00f2 l'Universit\u00e0 di Padova, dove studi\u00f2 filosofia e divenne allievo di Nicoletto Vernia.\nFu professore di filosofia all'Universit\u00e0 di Padova e in seguito insegn\u00f2 anche a Napoli, Roma e Pisa , guadagnando una fama tale da essere incaricato da papa Leone X di difendere la dottrina cattolica sull'immortalit\u00e0 contro gli attacchi di Pietro Pomponazzi e degli \"alessandristi\". Di antica nobilt\u00e0 era di nascita,gi\u00e0 Patricius Romanorum,ossia aveva il titolo di Padre degli Imperatori.Fu ricompensato , dal Papa, tuttavia, per i suoi talenti, con la nomina a conte palatino con il diritto di assumere il cognome del Papa, Medici.Secondo alcune voci e cronache del tempo, si vociferava , che fosse figlio del Papa.\nLa sua prima filosofia si ispirava ad Averro\u00e8, modific\u00f2 poi la propria visione giungendo a posizioni pi\u00f9 vicine all'ortodossia cattolica. Nel 1495 pubblic\u00f2 un'edizione delle opere di Averro\u00e8 corredate di un commento compatibile con la sua nuova posizione.\nNella grande controversia con gli alessandristi si oppose alla tesi del Pomponazzi per il quale l'anima razionale \u00e8 inseparabile dal corpo materiale e, dunque, la morte di questo porta con s\u00e9 anche la scomparsa dell'anima. Nifo sostenne, invece, che l'anima individuale, quale parte dell'intelletto assoluto, \u00e8 indistruttibile e alla morte del corpo si fonde in un'unit\u00e0 eterna.\nTra i suoi allievi, presso l'universit\u00e0 di Salerno, tra gli altri, ricordiamo, Tiberio Rosselli, filosofo calabrese autore di un testo molto controverso, \"Apologeticus adversos cucullatos\" (1520, Parma), in cui cerca di affermare le sue dottrine che tendono a discostarsi da quello del suo maestro.\nLo si ritiene protagonista di un curioso episodio: nel 1523, infatti, pubblic\u00f2 il trattato in latino \"De regnandi peritia\", che alcuni ritengono essere un plagio del pi\u00f9 noto \"Il Principe\" di Machiavelli (scritto nel 1513 ma pubblicato postumo solo nel 1531) del cui manoscritto il Nifo sarebbe venuto in possesso.\nGli fu conferita nel 1528 la cittadinanza onoraria della citt\u00e0 di Napoli ed il 20 settembre 1531 essa fu estesa ai figli ed agli eredi in perpetuo.\nA lui \u00e8 dedicato il Convitto Nazionale di Sessa Aurunca, sua citt\u00e0 natale, della quale fu anche sindaco tra il 1535 ed il 1536.\nLe opere.\nLe sue opere principali sono:\nFurono poi pi\u00f9 volte ripubblicati, in quanto ampiamente diffusi, i suoi numerosi commentari su Aristotele, di cui i pi\u00f9 importanti sono:\nL'edizione pi\u00f9 nota fu quella stampata a Parigi nel 1645 in quattordici volumi (compresi gli \"Opuscula\").\nGenealogia.\nUna sua breve genealogia \u00e8 questa:"}
{"id": "536545", "revid": "339392", "url": "https://it.wikipedia.org/wiki?curid=536545", "title": "Reazione di ossidoriduzione", "text": ""}
{"id": "536546", "revid": "1305772", "url": "https://it.wikipedia.org/wiki?curid=536546", "title": "Ritorno al mondo nuovo", "text": "Nel saggio Ritorno al mondo nuovo (in originale \"Brave New World Revisited\"), scritto nel 1958, lo scrittore inglese Aldous Huxley traccia un'analisi delle societ\u00e0 umane (in particolari quelle pi\u00f9 avanzate tecnicamente: paesi europei, USA, URSS) alla luce dei singoli temi trattati nel suo romanzo fantascientifico \"Il mondo nuovo\" e delle scoperte tecniche e scientifiche succedutesi nell'arco di tempo che separa le due opere.\nPer Huxley, la situazione sociale e politica della fine degli anni '50 sta progredendo rapidamente verso le conseguenze nefaste dell'umanit\u00e0 descritta nel suo romanzo.\nIl saggio, venato di pessimismo, ma anche di un senso di apprensione e urgenza, termina con un capitolo intitolato \"Che fare?\", ove Huxley offre una serie di riflessioni e suggerimenti per una \"educazione alla libert\u00e0\" al fine di evitare una paventata deriva totalitaria anche nelle societ\u00e0 democratiche.\nIn particolare, l'Autore richiama la necessit\u00e0 di una legge preventiva a protezione dell'integrit\u00e0 psichica degli individui (per preservarli dalle manipolazioni psicologiche tramite l'uso di farmaci e droghe e la persuasione subliminale) e il ritorno a forme meno complesse di organizzazione sociale, contro il pericolo di quella che definisce come una tendenza delle societ\u00e0 moderne alla \"superorganizzazione\".\nI temi trattati nel saggio sono, in dettaglio:\nNel penultimo capitolo, Huxley traccia una sintesi delle sue convinzioni in merito alla societ\u00e0 ideale. Essa si basa sull'\"educazione alla libert\u00e0\", fondata sul principio che l'unicit\u00e0 genetica e psicologica di ogni individuo \u00e8 maggiore e pi\u00f9 determinante, per lo sviluppo del genere umano, della comunanza fra individui fondata sull\"'Etica Sociale\", che tende, invariabilmente, alla \"superorganizzazione\", alla attenuazione ed eliminazione delle diversit\u00e0 tramite le tecniche di controllo, alla imposizione di un ordine sociale fondato su ideologie.\nPer Huxley, invece, i valori universali da utilizzare come \"collanti\" delle societ\u00e0 umane, devono essere, in qualche modo, scientificamente provabili e basarsi saldamente sui fatti.\nQuesti valori sarebbero: la libert\u00e0 individuale come risultato dell'unicit\u00e0 genetica; la carit\u00e0 e la compassione come frutto del bisogno psicologico d'amore di ogni uomo; l'intelligenza \u00ab\"senza la quale l'amore \u00e8 impotente e la libert\u00e0 irraggiungibile\"\u00bb.\nCuriosit\u00e0.\nQuesto saggio \u00e8 citato nel retro dell'album \"Fetus\" di Franco Battiato, che viene dedicato dall'artista a Huxley."}
{"id": "536547", "revid": "38120", "url": "https://it.wikipedia.org/wiki?curid=536547", "title": "Luxor (personaggio)", "text": ""}
{"id": "536548", "revid": "14214", "url": "https://it.wikipedia.org/wiki?curid=536548", "title": "Reazione spontanea", "text": ""}
{"id": "536550", "revid": "14214", "url": "https://it.wikipedia.org/wiki?curid=536550", "title": "Spontaneit\u00e0 di una reazione", "text": ""}
{"id": "536555", "revid": "16066", "url": "https://it.wikipedia.org/wiki?curid=536555", "title": "Epoca minoica", "text": ""}
{"id": "536556", "revid": "212348", "url": "https://it.wikipedia.org/wiki?curid=536556", "title": "RpvsRp", "text": ""}
{"id": "536560", "revid": "226458", "url": "https://it.wikipedia.org/wiki?curid=536560", "title": "Istituzionalizzazione", "text": "Nelle scienze sociali, l'istituzionalizzazione \u00e8 il processo attraverso il quale determinati valori, pratiche ed orientamenti si strutturano come costruzioni di senso solide e generalmente accettate.\n\u00c8 possibile descriverla come un processo di cristallizzazione e codificazione di flussi di senso presenti nella vita culturale di una societ\u00e0, i quali diventando istituzione perdono in larga parte il loro carattere di dinamicit\u00e0 acquisendo una forma stabile e generalmente riconosciuta.\nTeorie sociologiche.\nSecondo Georg Simmel, la caratteristica della produzione culturale delle societ\u00e0 moderne, ed in particolare degli agglomerati simbolo per eccellenza della modernit\u00e0, le metropoli, \u00e8 l'effimeratezza, il mutamento continuo non finalizzato alla sedimentazione, la volatilit\u00e0 delle costruzioni di senso. Le istituzioni rappresentano il momento dialetticamente negativo all'interno di questo processo di produzione simbolica, in quanto reificano, dando loro una forma stabile, i contenuti di determinati flussi ideali.\nQuesta dinamica \u00e8 intrinsecamente paradossale, in quanto l'unico modo che l'individuo ha di venire in contatto con i prodotti dell'elaborazione culturale \u00e8 attraverso la sua interiorizzazione mediata dagli oggetti in cui essa si \u00e8 solidificata, ma in cui \u00e8 stata contemporaneamente negata nella sua componente essenziale, la fluidit\u00e0.\nNella teoria della realt\u00e0 come costruzione sociale, Peter Ludwig Berger e Thomas Luckmann approfondiscono l'aspetto della reificazione indagando il fenomeno della perdita di consapevolezza della natura sociale, e dunque inerente all'interazione umana, delle istituzioni, e restringendo dunque il campo di applicazione di questo concetto a quei casi in cui si verifica una degenerazione del processo intellettuale di appropriazione del mondo e delle categorie intersoggettivamente accettate per definirlo il cui esito \u00e8 la credenza in una natura extra-umana (e dunque divina, inerente alle leggi di natura o auto-giustificante la propria esistenza) delle istituzioni stesse.\nIntervento sociale.\nPer istituzionalizzazione si pu\u00f2 intendere anche il processo di inserimento di persone in stato di bisogno in strutture a loro dedicate per l'educazione e la riabilitazione (es. case di riposo, comunit\u00e0 per tossicodipendenti)."}
{"id": "536561", "revid": "1305772", "url": "https://it.wikipedia.org/wiki?curid=536561", "title": "Fenrir (disambigua)", "text": ""}
{"id": "536567", "revid": "4096804", "url": "https://it.wikipedia.org/wiki?curid=536567", "title": "Lufengocephalus", "text": ""}
{"id": "536570", "revid": "38120", "url": "https://it.wikipedia.org/wiki?curid=536570", "title": "Artax (I Cavalieri dello zodiaco)", "text": ""}
{"id": "536571", "revid": "1318658", "url": "https://it.wikipedia.org/wiki?curid=536571", "title": "Hampden Park", "text": "Hampden Park \u00e8 un impianto sportivo britannico di Glasgow, stadio nazionale della rappresentativa calcistica scozzese.\nCostruito su progetto del noto architetto britannico Archibald Leitch e inaugurato ufficialmente il , a livello di club ospit\u00f2 tre finali di Coppa dei Campioni / Champions League (nel 1960, 1976 e 2002), due finali di Coppa delle Coppe (nel 1962 e nel 1966) e una finale di Coppa UEFA (2007) divenendo cos\u00ec uno dei pochi stadi d'Europa teatro dell'ultimo atto di tutti i tre tornei maggiori UEFA per club.\nStoricamente di propriet\u00e0 del club calcistico che lo deteneva fin dalla fondazione, dal Hampden Park appartiene alla Scottish Football Association, che di fatto, dal 2000 ne era gi\u00e0 usufruttuaria grazie a una concessione ventennale; nel 2019 il Queen's Park cedette legalmente lo stadio, il cui passaggio di propriet\u00e0 divenne ufficiale il giorno dopo il termine della concessione, scaduta il .\nA livello internazionale Hampden Park ha ospitato gare, sia maschili che femminili, del torneo olimpico di calcio del 2012 come sede accessoria di Londra, titolare dei giochi, ed \u00e8 stato designato ad accogliere alcuni incontri del campionato europeo di calcio 2020, rinviato al 2021.\nIn ambito extracalcistico Hampden Park fu una delle sedi della organizzata dal Galles e, per sette stagioni, fu anche l'impianto interno della formazione britannica di football americano dello .\nA lungo tra gli impianti pi\u00f9 capienti del mondo e capace di affluenze vicine ai spettatori, attraverso varie ristrutturazioni intercorse per ragioni di sicurezza ha ridotto la sua capacit\u00e0 fino al valore fissato nel 1999 di circa spettatori.\nStoria.\nLa struttura attuale, quella inaugurata nel 1903, \u00e8 in realt\u00e0 la terza in ordine di tempo a chiamarsi Hampden Park: la prima, gi\u00e0 all'epoca sorta per iniziativa del , vide la luce nel 1873.\nSingolarmente, considerato il futuro destino di stadio nazionale scozzese, l'impianto deve il suo nome alla memoria di un nativo dell'Inghilterra, John Hampden, cui era intitolata la strada in cui sorgeva: questi era un politico che parteggiava per i \"Roundhead\" (gli antimonarchici) e mor\u00ec durante la guerra civile inglese.\nNel 1883, a seguito d'esproprio di Hampden Park per il passaggio di una linea ferroviaria, il lasci\u00f2 l'impianto e, dopo un anno come affittuario presso un altro club, nel 1884 acquist\u00f2 un terreno distante meno di dalla vecchia sede.\nIvi la squadra rimase quasi vent'anni: dopo il disastro dell'Ibrox del 1902 e la necessit\u00e0 di dotarsi di un impianto pi\u00f9 capiente, fu commissionato all'architetto scozzese Archibald Leitch uno stadio che tenesse conto delle criticit\u00e0 che avevano causato il crollo delle tribune di Ibrox, e che vide la luce negli ultimi mesi del 1903: l'inaugurazione avvenne il di quell'anno in occasione di uno dei derby cittadini contro il vinto 1-0.\nLeitch aveva disegnato un impianto capace di pi\u00f9 di posti che, fino alla costruzione del Maracan\u00e3 a Rio de Janeiro nel 1950, fu il pi\u00f9 capiente del mondo.\nDal 1906 Hampden inizi\u00f2 a ospitare l'incontro del Torneo Interbritannico tra e nelle occasioni in cui il calendario designava quest'ultima come squadra di casa, guadagnandosi il ruolo ufficioso di stadio nazionale; tale figura fu ufficializzata quando la federazione decise di disputarvi, dal 1925, la finale di Coppa di Scozia, divenuta appuntamento fisso da allora, salvo le inagibilit\u00e0 dell'impianto per lavori di ristrutturazione.\nIl 1906 fu anche l'anno in cui Hampden Park ospit\u00f2 il primo dei suoi rari incontri internazionali di rugby a 15: la ivi incontr\u00f2 il impegnato nel primo \"tour\" della sua storia e lo batt\u00e9 6-0 con mete di Alex Purves e MacLeod.\nNel 1931 l' fu la prima nazionale di calcio di un Paese esterno alle isole britanniche a giocare ad Hampden Park.\nLavori condotti sempre sotto la direzione di Leitch nel 1938, con l'apertura di una nuova tribuna sul lato settentrionale dello stadio, ne portarono la capacit\u00e0 massima a spettatori, ma l'omologazione giunse solo per biglietti.\nBench\u00e9 non sia possibile risalire alla massima affluenza effettivamente raggiunta per via delle numerose occasioni in cui gli spettatori si infiltrarono nell'impianto senza biglietto, il record ufficiale risulta essere quello dell'incontro internazionale dell'Interbritannico 1937 tra Scozia e Inghilterra, cui assistettero spettatori paganti; nel dopoguerra, altres\u00ec, quello dell'incontro di club di semifinale di Coppa dei Campioni 1969-70 tra e .\nDurante la seconda guerra mondiale Hampden Park rientr\u00f2 nell'elenco di stadi di grossa capienza nei quali proibire incontri per timore di costituire un facile bersaglio dei bombardieri dell'aviazione militare nazista; ciononostante, anche con la sospensione delle competizioni maggiori durante il periodo bellico, lo stadio raggiunse un'affluenza di spettatori durante la finale di un torneo di guerra nel 1940.\nLa pertinenza accessoria dello stadio, un campo pi\u00f9 piccolo chiamato \"Lesser Hampden\" divenne sede di un comando militare; il Queen's Park ricevette un ordine governativo di utilizzare i terreni di gioco a scopo agricolo, ma il club ignor\u00f2 l'imposizione e i militari non diedero seguito all'ordine.\nIl secondo dopoguerra.\nDopo la guerra Hampden divenne di fatto sede fissa degli incontri della nazionale scozzese di calcio che, fino al 1942, aveva giocato in tale stadio solo 17 volte (15 contro l'Inghilterra, una contro la citata Austria e un'altra contro la ).\nUn incendio occorso all'interno dell'impianto il giorno di Natale del 1945 rese necessario ricostruire la sala stampa e alcuni uffici danneggiati dalle fiamme.\nPer celebrare il rientro delle quattro \"Home Nations\" nella FIFA, il fu organizzato ad Hampden Park un incontro tra Gran Bretagna e resto d'Europa, vinto 6-1 dai locali davanti a spettatori.\nInsieme ad Ibrox, Hampden fu teatro della Coronation Cup, torneo estemporaneo organizzato nel 1953 dalle federcalcio inglese e scozzese per celebrare l'incoronazione di Elisabetta II: la finale, ivi disputata, vide il battere 2-0 l'.\nIl primo grande appuntamento continentale fu l'organizzazione della finale di Coppa dei Campioni 1959-60, che vide in campo ed : gli spagnoli vinsero 7-3 conquistando la loro quinta coppa consecutiva.\nNel 1961 Hampden Park fu dotato di impianto di illuminazione, inaugurato con un'amichevole tra lo stesso Eintracht e il , e l'anno successivo fu sede della finale di Coppa delle Coppe 1961-62 tra e , terminata 1-1 e rigiocata a Stoccarda.\nAncora, quattro anni pi\u00f9 tardi nel 1965-66, ivi si tenne l'ultimo atto della stessa competizione, tra i tedesco-occidentali del che vinsero 2-1 sugli inglesi del .\nNessuno dei due incontri fu capace di riempire lo stadio oltre un terzo della capienza massima, quindi la federazione scozzese non ospit\u00f2 pi\u00f9 finali europee per oltre un decennio.\nTuttavia il campione d'Europa 1967 utilizz\u00f2 Hampden per ospitarvi gli argentini del di Avellaneda in occasione della gara d'andata della Coppa Intercontinentale, vinta 1-0 davanti a circa centomila spettatori e, tre anni pi\u00f9 tardi, vi disput\u00f2 la citata semifinale di Coppa dei Campioni 1969-70 contro il : i spettatori registrati in tale occasione costituiscono il record di affluenza per un incontro in competizioni UEFA per club.\nA ottobre 1968 un incendio doloso distrusse parte degli uffici, uno spogliatoio e seggiolini; tale vandalismo provoc\u00f2 lo spostamento della finale di Coppa di Scozia 1968-69.\nCon l'avvento degli anni settanta Hampden inizi\u00f2 a mostrare i segni dell'et\u00e0; in sette decenni di storia aveva vissuto marginali ristrutturazioni e stava diventando inadeguato in base alle nuove norme di sicurezza imposte nel Regno Unito.\nL'esigenza di aggiornare l'impianto si fece impellente dopo il secondo disastro dell'Ibrox del 1971, nel quale 66 spettatori rimasero soffocati nella calca; la stampa britannica non manc\u00f2 di sottolineare lo scarso impegno dei club, pi\u00f9 propensi a spendere denaro per comprare giocatori che non per investire nella sicurezza dei propri impianti, contrapponendo l'obsolescenza delle strutture sportive in Gran Bretagna con i passi avanti fatti nell'Europa continentale.\nNel 1975 fu varato il \"Safety of Sports Grounds Act\", che introdusse una prima serie di norme di sicurezza: l'agibilit\u00e0 dell'impianto era in capo alle autorit\u00e0 locali, alle quali spettava anche valutare l'opportunit\u00e0 di imporre barriere di separazione tra le tifoserie e limitazioni all'affluenza; a seguito di tali norme la capacit\u00e0 massima di Hampden fu ridotta a spettatori.\nFinalmente, nel 1976, Hampden torn\u00f2 a ospitare una finale UEFA, quella di Coppa dei Campioni tra l'ennesima compagine tedesco-occidentale, nell'occasione il , e il , battuto 1-0 alla fine di quello che pass\u00f2 alla storia come \u00abl'incontro dei pali quadrati\u00bb (): la formazione francese, infatti, prima di soccombere a met\u00e0 del secondo tempo a causa del gol bavarese marcato da Franz Roth su punizione, aveva colpito due traverse nel primo tempo.\nTuttavia, all'epoca era permesso utilizzare pali con profilo squadrato, successivamente proibiti dalla FIFA per motivi di sicurezza, e il ha spesso espresso la convinzione che, se vi fossero stati pali tondeggianti invece che dal profilo spigoloso, il pallone non sarebbe rimbalzato in campo dopo aver colpito la traversa ma avrebbe oltrepassato la linea di fondo campo.\nNel 1987 i pali di Hampden Park furono sostituiti per rispettare le nuove normative ed esposti per pi\u00f9 di un quarto di secolo allo Scottish Football museum, fino a quando il nel 2013 li acquist\u00f2 per per esporli a propria volta nel proprio museo, in ricordo dell'impresa che lo port\u00f2 vicino al titolo di campione d'Europa.\nDopo il rapporto Taylor.\nA fine anni ottanta, a seguito del disastro di Hillsborough a Sheffield che cost\u00f2 la vita a 96 tifosi, la camera britannica dei Lord commission\u00f2 a un suo pari, il giudice Peter Taylor di Gosforth, una relazione che analizzasse le cause e gli eventuali rimedi a incidenti come quello appena accaduto.\nTale indagine, nota come rapporto Taylor, fu alla base di una serie di norme, le pi\u00f9 rilevanti delle quali prescrissero che i nuovi impianti del Regno Unito fossero progettati solo con posti a sedere e quelli esistenti dovessero essere trasformati per adeguarsi alla legge.\nIl , che era rimasto allo status dilettantistico, negli anni ottanta non disponeva delle risorse finanziarie necessarie ad adeguare l'impianto alle norme del 1975, n\u00e9 il consiglio comunale di Glasgow intendeva continuare a sovvenzionare le attivit\u00e0 dello stadio.\nUn tentativo di vendita dell'impianto era stato fermato dai tifosi e una pubblica sottoscrizione aveva permesso al club di affrontare una serie minimale di lavori per mantenere lo stadio quantomeno sopra il limite di agibilit\u00e0: tali lavori riguardarono la cementificazione di tutti gli spalti ancora in legno e la demolizione di parte di una tribuna obsoleta, oltre all'installazione di tornelli per il controllo spettatori.\nAl termine di tali lavori, durati 5 anni e costati 3 milioni di sterline, la capacit\u00e0 fu ulteriormente ridotta a .\nSuccessivi lavori erano in programma a fine anni ottanta, ma alla luce del rapporto Taylor sarebbero stati insufficienti e una successiva revisione costi per adeguare lo stadio alle nuove norme port\u00f2 la spesa da sostenere a 25 milioni di sterline.\nNel frattempo, dal 1984 il Torneo Interbritannico non si disputava pi\u00f9 e il 1989 fu l'ultimo anno in cui e si incontrarono su base annuale: si pose quindi la questione se Hampden dovesse continuare a essere lo stadio nazionale, con il che propose, per tale ruolo, il proprio stadio di Ibrox.\nIl comitato di gestione dello stadio, composto dal Queen's Park, la federazione e la Scottish Football League, ignor\u00f2 la proposta e finanzi\u00f2 un progetto minimale di nel 1991, che trasform\u00f2 la tribuna occidentale in una gradinata con tutti posti a sedere, anche se non bast\u00f2 per ottenere dalla FIFA la licenza per ospitare gli incontri ufficiali di qualificazione al campionato mondiale.\nNel 1992 il governo britannico decise, infine, di sbloccare un finanziamento di tre milioni e mezzo di sterline, che permise l'avvio di un piano complessivo da 12 milioni per trasformare a sedere tutti i posti dello stadio.\nI lavori procedettero a tappe nei due anni successivi e il fu parzialmente riaperto lo stadio per ospitare un'amichevole contro i : l'impianto era in quel momento capace di circa spettatori.\nUna fonte di finanziamento fu costituita dal che, dovendo ristrutturare il suo Celtic Park, nella stagione 1994-95 affitt\u00f2 Hampden Park per .\nNel 1997, infine, inizi\u00f2 l'ultima serie di lavori, per i quali furono stanziati da parte di National Lottery.\nI lavori, che riguardarono la ricostruzione completa della tribuna meridionale (quella opposta alla principale) e la copertura dell'impianto, sforarono di 4 milioni il preventivo: l'inaugurazione avvenne con la finale di Coppa di Scozia 1998-99 e pochi mesi pi\u00f9 tardi accolse anche un incontro della fase a gironi della , formalmente organizzata dal Galles ma cui tutte le Isole britanniche offrirono supporto logistico: di scena fu il che batt\u00e9 39-3 l' per quello che fu, all'epoca, solo il terzo incontro internazionale di rugby a 15 tenutosi nell'impianto.\nAl termine di tutte le citate ristrutturazioni, la capacit\u00e0 definitiva dell'impianto fu portata a spettatori, poco pi\u00f9 di un terzo della capienza massima omologata che per lungo tempo pot\u00e9 vantare.\nNel 2000 il Queen's Park concesse alla federazione scozzese un affitto ventennale rinnovabile.\nUna volta conseguito il rientro nei parametri di agibilit\u00e0 previsti dalle norme di legge e sportive, l'UEFA concesse alla federazione scozzese di organizzare ad Hampden la finale di Champions League 2001-02, nel corso della quale il , alla sua seconda presenza in tale impianto, batt\u00e9 2-1 il .\nQuando le fu affidata anche la finale della Coppa UEFA 2006-07, Hampden entr\u00f2 nel ristretto gruppo degli stadi aventi ospitato la gara decisiva di tutte le tre maggiori competizioni europee di club.\nNel 2012 Hampden Park fu, altres\u00ec, uno degli impianti del torneo di calcio ai Giochi della XXX Olimpiade come sede accessoria di Londra; ospit\u00f2 sia incontri del torneo maschile che femminile, debuttando due giorni prima dell'apertura ufficiale con un incontro delle donne di e e, due anni pi\u00f9 tardi, fu sede di tutte le gare d'atletica leggera e della cerimonia di chiusura dei ventesimi giochi del Commonwealth che si tennero a Glasgow.\nInfine fu designato dall'UEFA quale una delle sedi del campionato europeo di calcio 2020, ruolo confermato anche dopo il rinvio della competizione al 2021 a causa della pandemia mondiale di COVID-19.\nAcquisto da parte della SFA.\nCon l'avvicinarsi della fine dell'affitto ventennale grazie a cui la federcalcio scozzese utilizzava le strutture sia sportive che civili dell'edificio, avendovi insediato i propri uffici, iniziarono le negoziazioni per stabilire il futuro assetto proprietario dello stadio, gestito da Hampden Park Limited, societ\u00e0 posseduta in gran parte dal .\nIl nodo principale da affrontare era l'assenza di risorse finanziarie, da parte di un club all'epoca dilettantistico come il Queen's Park, per gestire un impianto ormai sovradimensionato rispetto alle sue esigenze.\nNel 2018 la Scottish Rugby Union, proprietaria dello stadio di Murrayfield, propose alla sua omologa calcistica di unificare la sede nazionale delle due discipline in tale impianto condividendone le spese di gestione; nonostante le manifestazioni di interesse della Scottish Football Association, tuttavia, prevalse la considerazione che adottare Murrayfield avrebbe significato spostare la capitale del calcio scozzese da Glasgow a Edimburgo, e fu deciso quindi di declinare l'offerta per rilanciare invece la proposta d'acquisto di Hampden dal Queen's Park.\nLa trattativa sub\u00ec uno stallo nel 2019 quando la citt\u00e0 di Glasgow rifiut\u00f2 di rinunciare a una garanzia flottante sullo stadio (concessale negli anni novanta quando erog\u00f2 per partecipare ai lavori di ristrutturazione) a meno di avere voce in capitolo sui futuri utilizzi dello stesso.\nA met\u00e0 2019 il club e la federazione giunsero a un accordo di compravendita, con il quale il primo cedette Hampden Park alla seconda a far data dal termine della concessione ventennale, scaduta il ; dal successivo lo stadio \u00e8, anche ufficialmente, di propriet\u00e0 della Scottish Football Association e una pertinenza dello stadio, chiamata \"Lesser Hampden\", della capienza di qualche migliaio di posti, \u00e8 destinata a divenire la nuova sede del .\nUsi alternativi al calcio.\nLo stadio, prevalentemente calcistico, ha ospitato dal 1906 quattro incontri internazionali di rugby a 15, tre dei quali aventi come protagonista la nazionale maggiore della , il pi\u00f9 recente dei quali nel 2004 durante il \"tour\" australiano, nel corso del quale gli \"Wallabies\" prevalsero 31-17 sulla formazione di casa.\nL'unico incontro non disputato dalla nazionale del Cardo \u00e8 quello citato della tra e .\nHampden fu anche teatro, nel 1927, di un'esibizione professionistica della tennista francese Suzanne Lenglen di fronte a circa spettatori.\nTra il 1998 e il 2004 Hampden \u2014 inizialmente in condivisione con Murrayfield poi da solo \u2014 fu l'impianto interno della formazione di football americano della NFL Europa , compagine in cui per una stagione milit\u00f2 anche l'ex rugbista internazionale scozzese Gavin Hastings che con essa vinse il titolo continentale nel 1996."}
{"id": "536573", "revid": "767487", "url": "https://it.wikipedia.org/wiki?curid=536573", "title": "La casa 5", "text": "La casa 5 (nato come Beyond Darkness per l'estero, noto anche con il titolo Horror House II) \u00e8 un film del 1990 diretto da Claudio Fragasso, che si firma con lo pseudonimo Clyde Anderson.\nIl film venne interamente girato in America, a New Orleans, con attori americani e inglesi in lingua inglese. Il film, inizialmente, venne prodotto da Roberto Di Girolamo per la Filmexport Group, societ\u00e0 di vendite all'estero che ancora oggi lo rappresenta, insieme ad Achille Manzotti dell'allora gruppo Bema (Berlusconi Manzotti). La produzione esecutiva fu affidata alla Filmirage di Aristide Massaccesi.\nTrama.\nPadre George viene chiamato in un carcere femminile per confessare una donna condannata a morte. La donna \u00e8 accusata di aver ucciso molti bambini, e quando George la incontra, lei rivela di essere una strega morta secoli prima, reincarnata, che colleziona le anime di bambini innocenti per offrirle ad Amet. Prima dell'esecuzione, la donna consegna a George una bibbia malefica sul quale troneggia la figura del demone Amet.\nTempo dopo, padre Peter, un giovane pastore protestante viene trasferito dalla curia nel New England, in una casa insieme alla sua famiglia. Fin dal loro arrivo, nella casa accadono fatti inspiegabili, come oggetti che si spostano da soli, voci misteriose che pronunciano formule in latino, che provengono dalla radio e strane luci appaiono da un buco presente in un muro. Durante una cena, le malvagie presenze si manifestano in maniera violenta, ma Peter riesce a rispedirli nel mondo delle tenebre recitando alcuni passi della Bibbia. Il mattino seguente, Peter va a cercare il suo superiore per chiedere spiegazioni sull'accaduto. Lui gli rivela che \u00e8 a conoscenza dei fatti che accadono nella casa e delle presenze oscure che vi abitano. Peter per\u00f2 venne scelto perch\u00e9 con l'aiuto della sua famiglia, era la persona pi\u00f9 adatta per scacciare queste presenze. Peter vorrebbe immediatamente lasciare la casa, ma sua figlia, la dolce Carole, rimane vittima di un fortissimo attacco di febbre, per cui non \u00e8 in grado di andarsene.\nPeter incontra George, il prete gesuita in crisi con la propria fede da quando ha incontrato il diavolo, le cui condizioni mentali stanno peggiorando e lasciano presagire uno stato di pazzia, lui scaccia il terrore che lo pervade con l'alcool. Padre George avverte Padre Peter del forte potere dei demoni, che impediranno con qualsiasi mezzo la sua partenza e quella della sua famiglia da quella casa, la stessa raffigurata nel suo libro. George \u00e8 perseguitato da un demone chiamato Amet, che lo ha fatto allontanare dalla chiesa per la sua scarsa fede; ma la sua coscienza di uomo di chiesa prevale, quindi va da Peter per aiutarlo a scacciare gli spiriti maligni che occupano la sua casa e stanno per possedere totalmente suo figlio. Intanto il piccolo Martin viene catturato, durante un altro attacco da parte dei demoni, dalle streghe demoniache.\nGeorge dopo essere entrato, avverte la presenza nella casa degli spiriti delle sette streghe, abitanti di un vicino villaggio e bruciate sul rogo per stregoneria secoli prima. George scopre anche la presenza di una camera che sembra essere il passaggio verso un'altra dimensione, quella che separa i due mondi paralleli (quantistica), della vita e della morte. Peter e la moglie Annie lo varcano per recuperare Martin, dividendosi, ma ci\u00f2 che riportano indietro \u00e8 solo il suo corpo inanimato, perch\u00e9 il suo spirito \u00e8 imprigionato tra le mura della casa. Peter e George dopo un esorcismo riusciranno a mettere in salvo Martin, con il sacrificio di padre George, che recuperata la fede si fa possedere al posto del bambino per poi uccidersi vincendo il male. La famiglia di Peter riuscir\u00e0 a scappare dalla casa e a mettersi in salvo, poco prima del grande rogo che la brucer\u00e0. Ma non \u00e8 il vero Martin quello che va con loro. Nell'ultima inquadratura si vede l'altro Martin affacciarsi alla finestra della casa prima che prenda fuoco...\nProduzione.\nIl titolo iniziale del film era \"Beyond Darkness - Oltre il buio\": visto poi il buon incasso del precedente \"La casa 4\" la produzione decise di modificarlo in \"La casa 5\", nonostante il film non avesse nulla a che fare con la saga di Raimi. Il film venne prodotto dalla societ\u00e0 del regista Aristide Massaccesi, la Filmirage: Massaccesi nello stesso periodo fu il produttore esescutivo anche di \"Troll 2,\" sempre diretto da Fragasso, per conto dell'americano Eduard Sarlui. La lavorazione dur\u00f2 quattro settimane e mezzo; le riprese si svolsero a New Orleans durante il \"Mardi gras\", ed in un vero braccio della morte in un carcere della Louisiana. Durante le riprese nel carcere, si racconta, una delle attrici era anche una sensitiva, e quindi quando entr\u00f2 nel carcere inizi\u00f2 a piangere a causa dell'energia negativa che il posto emanava. L'attore David Brandon che interpret\u00f2 Padre George, invece, venne scambiato per un vero prete da un detenuto che stava per essere ucciso sulla sedia elettrica, che gli chiese di confessarlo. Dopo questa esperienza Brandon si avvicin\u00f2 molto al problema della pena di morte e del carcere.\nSceneggiatura.\nFragasso scrisse la sceneggiatura insieme alla moglie, la sceneggiatrice e scrittrice Rossella Drudi, che si firma con lo pseudonimo di Sarah Asproon. La realizzazione della sceneggiatura fu un'operazione molto complessa e ricercata, perch\u00e9 al suo interno erano presenti alcuni elementi reali. Per scriverla infatti vennero fatte tante ricerche sulla possessione demoniaca e Rossella Drudi lesse un libro rarissimo intitolato \"I cento casi di possessione demoniaca riconosciuti dalla Santa Romana Chiesa\" di Padre Malachia. Pi\u00f9 in generale, fu principalmente Crudi ad occuparsi di ricerche nei campi della demonologia e dell'esoterismo. Durante la lettura accaddero anche fatti inspiegabili, che aumentarono in fase di scrittura. I casi descritti nel libro erano tutti veri, e da questo libro la Drudi prese le cinque fasi della possessione presenti nel film. Sia Fragasso che Drudi dopo aver terminato di scrivere la sceneggiatura dovettero firmarla con i rispettivi pseudonimi esteri, Sarah Asproon e Clyde Anderson come il resto della troupe, tutta italiana.\nCasting.\nTra gli interpreti figurano David Brandon, Barbara Bingham, Gene LeBrock, Michael Stephenson Lo stesso bambino con il quale Fragasso aveva girato l'anno prima in America nello Utah il film \"Troll 2.\"\nDistribuzione.\nIl film fu presentato dalla distribuzione italiana come quinto seguito apocrifo dei film \"La casa\" e \"La casa 2\", diretti da Sam Raimi, poich\u00e9 in quegli anni il sottogenere \"case maledette\" funzionava abbastanza bene, e cos\u00ec svariati film riportavano la parola \"casa\" nel titolo, oltre alla \"C\" iniziale raffigurata a mo' di falce sulle locandine. Il film fu venduto al MIFED di Milano per il mercato estero, Cinema, TV, Home video, in tutto il mondo. In Italia usc\u00ec in sala nell'Agosto del 1990. Con un incasso al botteghino di 1 miliardo e 500 milioni di lire, in seguito fu acquistato da Fininvest, oggi Mediaset e mandato in onda per anni su Italia 1 nel programma \"Notte Horror\" poi distribuito in Home Video da Medusa e rieditato pi\u00f9 volte, sia in Italia che all'estero. Ultima edizione italiana in DVD distribuito da Cecchi Gori Cult. In Germania \u00e8 usc\u00ec in sala e poi in TV e Home video. Il film \u00e8 uscito in America prima nella cable TV poi in home video ed oggi \u00e8 presente su tutte le piattaforme streaming, cos\u00ec come in Giappone, Cina, India, Russia, Francia, Spagna, Austria, EX Europa dell'Est, America Latina, America del Nord, Africa del Sud, Canada, Australia, Nuova Zelanda,Cile, Columbia, Messico ed altri paesi nel mondo.\nNel 2013 \u00e8 uscita in Italia una edizione in DVD a cura di Medusa Video, priva purtroppo di contenuti extra.\nAccoglienza.\nBotteghino.\n\"La casa 5\" venne distribuito da Achille Manzotti per Gruppo Bema, in collaborazione con la Artisti Associati nel circuito cinematografico italiano il 31 luglio 1990 dopo una contesa legale, nello stesso periodo di \"La casa 7\" distribuito dalla LIFE di Roberto Cimpanelli e di \"La casa al n. 13 in Horror Street\", distribuito dalla Chance Film di Massimo Civilotti; secondo quanto dichiarato da Fragasso, in Italia fu un successo, incassando pi\u00f9 di un miliardo e mezzo di lire, considerando l'uscita in piena estate anche se non riusc\u00ec a classificarsi tra i cento migliori incassi della stagione cinematografica 1989/1990. Il film inoltre \u00e8 ricordato come il maggiore successo horror di Fragasso. Il film venne presentato anche al \"Festival international du film fantastique d'Avoriaz\".\nCensura.\nIl film fu approvato dalla censura il 25 giugno 1990, con il visto n. 85796.\nCritica.\nIn film in Italia ricevette critiche contrastanti tra i negativo e il positivo. Nella recensione de \"La Stampa\", il giornalista ha scritto che \u00abil film non ha una professionalit\u00e0 cos\u00ec spiccata da porlo al riparo del ridicolo.\u00bb ed ha criticato gli effetti e i dialoghi. \"Il Morandini\" gli ha assegnato una stella su cinque e ha scritto che \u00e8 un \u00abfilm fasullo, pi\u00f9 in basso \u00e8 difficile scendere\u00bb. Salvagnini Rudy nel suo \"Dizionario dei film horror\" gli ha assegnato una stella su cinque, ma ha accolto positivamente alcuni aspetti, come la regia di Fragasso, l'inizio ben riuscito, le atmosfere, e l'interpretazione di David Brandon. \"Il Farinotti\" gli ha assegnato due stelle su cinque, apprezzando alcuni aspetti tecnici e gli effetti speciali, inoltre ha terminato la recensione consigliandolo solo agli amanti dei film di genere. Il giornalista Massimo Bertarelli ha citato il film nel libro \"Millecinquecento film da evitare\", gli ha dato come voto 4 e l'ha descritto come un \u00abdelirante horror\u00bb. F. De Bernardinis nella rivista \"Segnocinema\" ha dato una recensione negativa, definenendo il film come \u00abuna produzione a basso costo e a basse idee\u00bb.\nIl sito \"Film TV\" ha assegnato al film un voto sufficiente, dandogli tre stelle su cinque\nIn America il film ricevette critiche pi\u00f9 negative. Robert Firsching nel sito \"AllMovie\" gli ha assegnato una stella e mezzo su cinque, definendolo un \u00abmediocre film sull'occulto\u00bb Leonard Martin nella sua \"Guida ai film 2009\" gli ha assegnato una stella"}
{"id": "536575", "revid": "1711424", "url": "https://it.wikipedia.org/wiki?curid=536575", "title": "Indurimento (calcestruzzo)", "text": "L'indurimento (in inglese hardening) \u00e8 un processo, che ha inizio subito dopo la presa, durante il quale un conglomerato a base cementizia, come il calcestruzzo o le malte di cemento, a seguito di una serie di interazioni fisiche e chimiche tra cemento e acqua d'impasto, nel giro di un giorno assume la rigidit\u00e0 tipica di una pietra naturale e sviluppa una apprezzabile resistenza meccanica.\nAl contrario della presa, l'indurimento prosegue indefinitamente nel tempo, anche se dopo alcune settimane gli impasti a base di cemento raggiungono gi\u00e0 resistenze meccaniche assai vicine a quelle raggiungibili a distanza di anni. Normalmente tale fase si considera conclusa entro i primi 28 giorni, poich\u00e9 dopo tale periodo si \u00e8 sviluppato oltre il 90% della resistenza meccanica complessiva.\nQuesto periodo pu\u00f2 essere variato aggiungendo all'impasto opportuni additivi. L'indurimento \u00e8 fortemente influenzato dal tipo di cemento e dalla temperatura.\nTemperatura e grado di maturazione.\nLe temperature pi\u00f9 favorevoli per l'indurimento e per lo sviluppo delle resistenze meccaniche sono comprese tra 18 e 25 \u00b0C.\nInfatti, le prove previste dalle norme UNI (UNI EN 197/1) eseguite sulle malte, per la classificazione meccanica dei cementi, e quelle (UNI EN 206) su cubetti, per la determinazione della resistenza meccanica (Rck) dei calcestruzzi, devono essere eseguite su materiali stagionati in condizioni termo-igrometriche standard ed in particolare a 20 \u00b0C.\nNella pratica di cantiere per\u00f2 i calcestruzzi sono gettati e stagionati a temperature talvolta molto diverse dai 20 \u00b0C.\nLe temperature pi\u00f9 elevate accelerano le reazioni di idratazione del cemento e quindi l'indurimento. Particolarmente favorevole \u00e8 il caldo umido fino a 90 \u00b0C (indurimento in vapore).\nA parit\u00e0 di umidit\u00e0 ambientale, nel breve tempo (da 1 a 7 giorni), la resistenza meccanica del calcestruzzo stagionato ad una temperatura di 30 \u00b0C risulta maggiore di quella ottenibile con la temperatura standard, anche se poi a lunga scadenza (tempi \u00bb 28 gg) la resistenza risulta invece inferiore rispetto a quella a 20 \u00b0C; questo \u00e8 dovuto ad una peggiore qualit\u00e0 dei silicati idrati di calcio che sono i responsabili della resistenza meccanica del conglomerato.\nLe temperature sotto +18 \u00b0C invece rallentano l'indurimento, quelle inferiori a +5 \u00b0C lo ritardano notevolmente. Di contro la resistenza meccanica ottenuta a basse temperature (10 \u00b0C) nel lungo tempo (\u00bb 28 gg) risultano maggiori di quelle ottenibili a temperatura standard, questo si spiega con la produzione di silicati idrati di calcio di qualit\u00e0 migliore. Sotto i +5 \u00b0C in caso di pericolo di gelo vanno previsti provvedimenti cautelativi come:\nSe la temperatura scende sotto 0 \u00b0C, l'acqua di impasto, ancora liquida, si trasforma in ghiaccio nel calcestruzzo ancora poco resistente meccanicamente e quindi si verifica una disgregazione irreversibile dovuta all'aumento di volume (circa 9%) dell'acqua. Sotto i -10 \u00b0C circa il processo di presa cessa.\nIndurimento a vapore.\nCon l'indurimento a vapore (\"steam curing\") si possono raggiungere molto rapidamente resistenze elevate. il calcestruzzo presenta per\u00f2 un post-indurimento ridotto, per cui la sua resistenza finale pu\u00f2 risultare inferiore del 10% rispetto ai provini della stessa miscela di calcestruzzo induriti normalmente. \nCon lo \"steam curing\" \u00e8 importante un lento raffreddamento, altrimenti si producono fessurazioni in corrispondenza della superficie a causa dell'insorgere di autotensioni. \nSe si utilizza il trattamento in vapore sotto pressione (\"high pressure steam curing\"), ad almeno 3 bar, si ottiene un indurimento rapidissimo e la resistenza finale ne risulta incrementata.\nTipi di cemento.\nConsiderando una temperatura normale, cio\u00e8 di + 20 \u00b0C, i vari tipi di cemento hanno un indurimento nel tempo diverso e questo si ripercuote sullo sviluppo della resistenza nel tempo. L'influenza del tipo di cemento \u00e8 per\u00f2 poco significativa sul valore della resistenza finale del calcestruzzo.\nSostanze che influenzano il fenomeno.\nLa presenza di nitrati nel calcestruzzo accelera i tempi di presa ed indurimento nella pasta cementizia.\nLa presenza di glucidi, solfati, piombo e zinco, ritardando la cinetica di idratazione del cemento, rallenta i tempi di presa ed indurimento.\nQueste propriet\u00e0 vengono sfruttate per la produzione di additivi.\nIntervalli di disarmo.\nDal tempo di indurimento necessario al raggiungimento della resistenza meccanica minima di progetto per sopportare le azioni a cui dovr\u00e0 essere immediatamente assoggettata la struttura, quindi dalle temperature e dal tipo di cemento, dipendono nella pratica gli intervalli idonei per il disarmo. In generale, solitamente dopo circa 24 ore \u00e8 gi\u00e0 possibile togliere la cassaforma."}
{"id": "536580", "revid": "6923", "url": "https://it.wikipedia.org/wiki?curid=536580", "title": "Los Monegros", "text": "Los Monegros (in aragonese: \"Os Monegros\") \u00e8 una delle 33 comarche dell'Aragona, con una popolazione di 20.397 abitanti; suo capoluogo \u00e8 Sari\u00f1ena.\nAmministrativamente la comarca \u00e8 divisa tra la provincia di Saragozza e quella di Huesca. \u00c8 ubicata nella parte orientale dell'Aragona ad una settantina di chilometri da Saragozza, nella valle dell'Ebro, delimitata dai fiumi G\u00e1llego, Ebro e Cinca e dai rilievi montuosi della Sierra de Sangarr\u00e9n.\nIl territorio \u00e8 per lo pi\u00f9 arido e con scarsa vegetazione. L'economia si basa sull'allevamento del bestiame e sui servizi.\nLa comarca ospita alcuni monasteri e altri monumenti di interesse storico e artistico."}
{"id": "536581", "revid": "188116", "url": "https://it.wikipedia.org/wiki?curid=536581", "title": "Corpo degli Agenti di Pubblica Sicurezza", "text": ""}
{"id": "536583", "revid": "744331", "url": "https://it.wikipedia.org/wiki?curid=536583", "title": "Fudbalski Klub Rabotni\u010dki", "text": "Il Fudbalski Klub Rabotni\u010dki \u00e8 una societ\u00e0 calcistica macedone con sede nella capitale Skopje. Fondato nel 1937, milita nella Prva liga, la massima serie del campionato macedone di calcio.\nGiocatori.\nTra gli altri \u0160kumbin Arslani vinse il torneo del 2004-2005 e la coppa nazionale della stagione 2008-2009. Ha fatto parte della nazionale macedone.\nOrganico.\nRosa 2020-2021.\n\"Aggiornata al 2 febbraio 2021.\"\nIn Europa.\nCoefficiente europeo.\n\"Aggiornato al 21 agosto 2015\" "}
{"id": "536587", "revid": "339392", "url": "https://it.wikipedia.org/wiki?curid=536587", "title": "Rabotnicki", "text": ""}
{"id": "536588", "revid": "339392", "url": "https://it.wikipedia.org/wiki?curid=536588", "title": "Rabotnicki Kometal", "text": ""}
{"id": "536589", "revid": "339392", "url": "https://it.wikipedia.org/wiki?curid=536589", "title": "FK Rabotnicki Kometal", "text": ""}
{"id": "536591", "revid": "122236858", "url": "https://it.wikipedia.org/wiki?curid=536591", "title": "Mestsk\u00fd Futbalov\u00fd Klub Ru\u017eomberok", "text": "Il Mestsk\u00fd Futbalov\u00fd Klub Ru\u017eomberok, meglio noto come MFK Ru\u017eomberok o solo come Ru\u017eomberok, \u00e8 una societ\u00e0 calcistica slovacca con sede nella citt\u00e0 di Ru\u017eomberok. Oggi milita nella prima divisione del calcio slovacco.\nL'MFK Ru\u017eomberok ha celebrato il centenario nel 2006, vincendo la Superliga e la Coppa di Slovacchia.\nStoria.\nFondato nel 1906, i colori del club sono stati tradizionalmente bianco, giallo e rosso, che sono anche presenti sulla bandiera della citt\u00e0. Tuttavia, lo sponsor Mondi Business Paper SCP ha introdotto nuovi colori nel 2005: arancione, bianco e nero.\nNel 1993 il club ottenne la promozione nella Second Division slovacca per la prima volta e una seconda promozione nella Liga del Corgo nel 1997. La bacheca dei trofei del club rimase vuota fino al loro centenario, quando nel 2006 vinsero sia il titolo della Corgo\u0148 Liga sia il campionato slovacco, trionfo ottenuto con l'aiuto del capocannoniere Erik Jendri\u0161ek che realizz\u00f3 21 reti. Altre stelle della squadra in questa stagione di successo furono Jan Nezmar e Marek Sapara. La squadra \u00e8 stata allenata a quel tempo da Franti\u0161ek Kom\u0148ack\u00fd che, nel febbraio 2007, si \u00e8 trasferito allo SKVO Rostov-on-Don. \nLa vittoria in campionato li ha fatti entrare nella seconda fase di qualificazione della UEFA Champions League 2006-2007 dove hanno eliminato la squadra svedese del Djurg\u00e5rdens IF, ottenendo una sconfitta per 1-0 in trasferta, ribaltata poi al ritorno. Il turno successivo li ha visti incontrare i campioni russi del CSKA Mosca, che si sono imposti con 5 gol di scarto.\nNella Superliga 2016-2017 il club si piazza al terzo posto, guadagnandosi un posto per le qualificazioni di UEFA Europa League 2017-2018; qui gli slovacchi eliminano prima i serbi del ed in seguito i norvegesi del (in entrambi i casi subendo una sconfitta all\u2019andata, ribaltata poi al ritorno). Al terzo turno, per\u00f2, nulla possono contro i pi\u00f9 quotati dell\u2019Everton, perdendo entrambi i match per 1-0."}
{"id": "536603", "revid": "77358", "url": "https://it.wikipedia.org/wiki?curid=536603", "title": "Lao-Tse", "text": ""}
{"id": "536604", "revid": "2128988", "url": "https://it.wikipedia.org/wiki?curid=536604", "title": "Uomini soli", "text": "Uomini soli \u00e8 il ventiduesimo album in studio dei Pooh pubblicato il 3 marzo 1990 dalla CGD East West.\nIl disco debutta al primo posto del hit parade dove resiste per 10 mesi e risulta il 23' album pi\u00f9 venduto.\nIl disco.\nViene aperto dal brano omonimo, vincitore del Festival di Sanremo. Il brano, per l'iniziativa attuata al Festival di quell'anno di far eseguire i brani in gara ad artisti stranieri, \u00e8 stato eseguito anche in lingua inglese dalla cantante jazz Dee Dee Bridgewater con il titolo \"Angel of the night\" e un testo differente.\nTipiche del gruppo, anche e soprattutto del periodo degli anni ottanta, sono le seguenti caratteristiche dell'album:\nRisulta invece inedita per il gruppo la partecipazione di altri cantanti solisti. \u00c8 il caso di \"Tu vivrai\", brano di chiusura dell'album, eseguita una strofa a testa da Eros Ramazzotti, Enrico Ruggeri, Raf e Umberto Tozzi con i Pooh a interpretare i cori.\nLa copertina del disco, come in altri casi all'epoca, \u00e8 realizzata in carta riciclata."}
{"id": "536605", "revid": "767487", "url": "https://it.wikipedia.org/wiki?curid=536605", "title": "Cromoterapia", "text": "La cromoterapia \u00e8 una medicina alternativa non scientifica e non verificata che dichiara di usare i colori come terapia per la cura delle malattie.\nL'utilizzo dei colori sarebbe regolato da principi comuni, analoghi a quelli che portano a scegliere il colore dell'abito da indossare o la tinta delle pareti di casa per abbinarli a una determinata personalit\u00e0 e favorire o contrastare un certo stato d'animo. Secondo i sostenitori della cromoterapia, i colori aiuterebbero il corpo e la psiche a ritrovare il loro naturale equilibrio, e avrebbero effetti fisici e psichici in grado di stimolare il corpo e calmare certi sintomi.\nL'efficacia della cromoterapia \u00e8 contestata dalla comunit\u00e0 scientifica, in quanto nessuna pratica cromoterapica \u00e8 mai stata in grado di superare uno studio clinico controllato, ed anche i presupposti della teoria sono considerati scientificamente incoerenti, ed \u00e8 una pseudoscienza. La cromoterapia non va confusa con gli studi e le eventuali applicazioni della psicologia del colore.\nOrigini.\nLe pratiche cromoterapiche erano note fin dall'Antico Egitto: la mitologia egiziana assegna al dio Thot la scoperta della cromoterapia. Secondo la tradizione ermetica, sia gli Egizi che i Greci facevano utilizzo di minerali, pietre, cristalli e unguenti colorati, oltre a dipingere le pareti stesse dei luoghi di cura. Nell'Antico Egitto ogni colore aveva un nome che ne identificava un \"potenziale\" cio\u00e8 la funzionalit\u00e0: il nero (KeM) \u00e8 simbolo di fertilit\u00e0; il giallo (KeNiT), che \u00e8 sinonimo di \"oro\" come nell'alchimia, \u00e8 simbolo di divinit\u00e0 solare (con funzione di irraggiamento continuo); il rosso (DeSHeR) \u00e8 simbolo di sangue e fuoco, pu\u00f2 essere un'energia positiva o negativa, ma \u00e8 sempre sinonimo di estremismo, andando dall'estrema ostilit\u00e0 del \"deserto\" e del comportamento \"folle\" alla pi\u00f9 grande bont\u00e0, perch\u00e9 un cuore forte e un sangue rigenerato sono sinonimi di buona salute e per gli antichi le malattie erano sintomo di comportamento vizioso e perverso (cio\u00e8 disarmonico rispetto alle leggi dello spirito e della natura), infatti, il medicinale era chiamato PeKheReT (nel cui geroglifico eran simboleggiati la fermentazione del pane e i visceri intestinali) e la cura era preparata magicamente, ove, per magia (HeKA), si intendeva l'energia primordiale (causale) trascendente questo mondo e anteriore alla creazione stessa dei Neter. Il rimedio doveva perci\u00f2 \"circolare\" e diffondersi per tutto il corpo in modo armonioso. L'approccio con i colori e con le cure dell'Antico Egitto (come con le altre civilt\u00e0 di quelle epoche), deve necessariamente fondarsi, partendo dalla considerazione religiosa-magica-astrologica che si aveva allora del rapporto fra malattia cura e trascendenza.\nSul corpo di un uomo vissuto circa cinquemila anni fa e ritrovato mummificato sulle Alpi italiane (conosciuto con il nome di: Mummia del Similaun) sono presenti dei tatuaggi eseguiti sulla pelle delle articolazioni colpite da artrite.\nI Greci associavano i colori agli elementi fondamentali (aria, fuoco, acqua e terra) e questi ai quattro \"umori\" o \"fluidi del corpo\": la bile gialla, il sangue (rosso), il flegma (bianco) e la bile nera, a loro volta prodotti in quattro organi particolari (la milza, il cuore, il fegato e il cervello). La salute era considerata risultante dell'equilibrio di questi elementi, mentre la malattia ne era lo sbilanciamento. I colori, cos\u00ec come erano associati agli umori, venivano anche utilizzati come trattamento contro le malattie.\nIl medico e filosofo persiano Avicenna (Ibn Sina), che sosteneva che \"il colore \u00e8 un sintomo osservabile della malattia\", ide\u00f2 una carta che metteva in relazione i colori con la temperatura e la condizione fisica del corpo (ad esempio, secondo Avicenna, il rosso faceva scorrere il sangue ed era perci\u00f2 sconsigliato in caso di ferite o emorragie, mentre il blu lo \"raffreddava\" e favoriva la coagulazione).\nIn India la medicina ayurvedica ha sempre tenuto conto di come i colori influenzino l'equilibrio dei chakra, i centri di energia sottile associati alle principali ghiandole del corpo. Anche i Cinesi affidavano il proprio benessere fisico all'azione dei vari colori: il giallo rimetteva in sesto l'intestino, il violetto arginava gli attacchi epilettici. In Cina, addirittura, le finestre della camera del paziente venivano coperte con teli di colore adeguato e gli indumenti del malato dovevano essere della stessa tinta.\nDopo alterne fortune nel Medioevo, con l'avvento dell'Illuminismo la cromoterapia, che non possedeva riscontri scientifici, fu declassata a pseudoscienza, anche se le terapie ad essa legate continuarono ad essere praticate. Le prime testimonianze moderne risalgono Augustus J. Pleasanton, generale statunitense che nel 1871 pubblic\u00f2 il libro \"The influence of the blue ray of the sunlight and the blue color of the sky\" (\"L'influenza del raggio blu del sole e del colore blu del cielo\") nel quale sosteneva la propria convinzione, maturata dieci anni prima, che la luce del Sole, filtrata attraverso vetri blu, acquistava propriet\u00e0 curative (il libro stesso fu stampato su carta blu). Secondo idee simili, il dottor Seth Pancoast di Filadelfia pubblic\u00f2 nel 1877 un libro dal titolo \"Blue and red light\", stampato in caratteri blu su carta bianca con bordo rosso, sostenendo che entrambi questi colori avevano una loro specificit\u00e0 terapeutica. Nel 1878, l'americano Edwin Babitt pubblic\u00f2 il suo libro \"The principle of Light and Color\", che ebbe diffusione mondiale e pose la prima pietra per la moderna cromoterapia.\nIn anni pi\u00f9 recenti, nel 1920, il colonnello indiano Dinshah Pestanji Framji Ghadiali invent\u00f2 la \"spettrocromoterapia\", una terapia che prevedeva per ogni patologia l'utilizzo di luci di colori diversi, unite a prescrizioni dietetiche. Ghadiali, che oper\u00f2 negli Stati Uniti per oltre trent'anni (durante i quali venne anche coinvolto in diversi processi con l'accusa di truffa), costru\u00ec lo \"spettrocromo\", una macchina che consisteva in una forte sorgente luminosa davanti alla quale potevano essere inseriti filtri colorati. Egli pubblic\u00f2 anche una voluminosa enciclopedia in tre volumi dal titolo \"Spectro-Chrome Metry Encyclopedia\" e il periodico mensile dal titolo \"Spectro-Chrome\".\nPredecessori meno discussi del precedente furono l'italiano Antonino Sciascia e il danese Niels Finsen, pionieri della ricerca sulla luce. Entrambi medici e scienziati, nel 1892 e nel 1893, informarono il mondo accademico delle loro scoperte sulla fototerapia. In base alla dimostrazione dei risultati ottenuti con una tecnica per curare le cicatrici da vaiolo tramite esposizione alla luce, Finsen apr\u00ec la strada a studi medici sui reali effetti della luce sul corpo umano, e ricevette il premio Nobel nel 1903 per le sue scoperte sulla fototerapia nella cura della tubercolosi.\nCromoterapia e pseudoscienza.\nL'efficacia della cromoterapia \u00e8 contestata dalla comunit\u00e0 scientifica, in quanto nessuna pratica cromoterapica \u00e8 mai stata in grado di superare uno studio clinico controllato, che consenta di verificarne l'effettiva efficacia. In mancanza di tali studi, singoli episodi di guarigione non costituiscono una prova, in quanto non \u00e8 possibile escludere l'intervento di fattori esterni o l'effetto placebo.\nL'assenza di risultati provati porta a considerare le teorie che stanno alla base delle cromoterapia come semplici ipotesi, che non sono per\u00f2 supportate dall'evidenza sperimentale; inoltre, la base teorica della cromoterapia \u00e8 considerata alquanto fragile: anche se i colori possono avere effetti sullo stato psicologico di un individuo, l'estensione di questi effetti alla cura delle pi\u00f9 svariate malattie non \u00e8 suffragata da alcuna conoscenza attuale sulla natura della luce o sulla fisiologia umana.\nAnche i risultati ottenuti da Niels Finsen nell'ambito della fototerapia sono difficilmente estendibili alle pratiche cromoterapiche, in quanto riguardano l'intero spettro elettromagnetico, e non solo la luce visibile, e sono principalmente basati sulle propriet\u00e0 battericide della luce. Inoltre, i trattamenti fototerapici oggi non sono pi\u00f9 utilizzati perch\u00e9 superati in efficacia dagli antibiotici, anche se hanno dato impulso alla radioterapia e alla sterilizzazione mediante luce ultravioletta.\nPer questi motivi, la cromoterapia viene classificata nell'ambito delle pseudoscienze.\nEffetti dei colori.\nIn cromoterapia, ogni colore viene associato a particolari caratteristiche psichiche e spirituali degli individui, e i sostenitori della stessa credono che avrebbe particolari effetti sul funzionamento dell'organismo. Non esistono prove cliniche o scientifiche della fondatezza di tali asserzioni indimostrate.\nA ciascun colore vengono poi associate propriet\u00e0 specifiche, spesso basate su semplici analogie psicologiche; nel seguito vengono riportati alcuni esempi basati sulle teorie (prive di riscontri scientifici) di settore.\nRosso.\nIl rosso ha valenze sia positive che negative. Da un lato il rosso \u00e8 il colore dell'amore, dall'altro \u00e8 il colore del fuoco, e quindi pu\u00f2 rappresentare il calore e l'energia vitale.\nQuesto colore viene associato alla forza, alla velocit\u00e0, al desiderio, al pericolo, alla battaglia, al sangue, all'eccitazione sessuale e alla passione.\nArancione.\nL'arancione avrebbe secondo la cromoterapia un'azione liberatoria sulle funzioni fisiche e mentali e un grosso effetto di integrazione e di distribuzione dell'energia, inducendo serenit\u00e0, entusiasmo, allegria, voglia di vivere, ottimismo, positivit\u00e0 dei sentimenti, salubre approccio al lavoro, sinergia fisica e mentale.\nGiallo.\nIl giallo viene associato alla parte sinistra del cervello e in genere al lato intellettuale, con effetti di stimolazione e aiuto nello studio. \u00c8 considerato un colore protettivo e concreto, in aiuto a chi \u00e8 troppo aperto o troppo creativo, associato alla felicit\u00e0, all'ottimismo e alla immaginazione, generatore di buon umore, sia che si indossino indumenti di tale colore sia come tinteggiatura per le pareti.\nVerde.\nIl verde, colore fondamentale della natura, \u00e8 il colore dell'armonia: simboleggia la speranza, l'equilibrio, la rigenerazione e il nutrimento. \u00c8 un colore fresco, rilassante, favorisce la riflessione, la calma, la concentrazione.\nBlu.\nIl blu \u00e8 un colore calmante e rinfrescante. Per le teorie di settore, \u00e8 un colore che calma e modera e che fa dimenticare i problemi di tutti i giorni.\nNero.\nNell'architettura di interni, il colore tende ad esprimere la personalit\u00e0 dei dimoranti, che per definizione \u00e8 unica ed irripetibile. Il colore nero, in particolare, veicola un messaggio paraverbale di austerit\u00e0, dignit\u00e0 e distinzione. Il nero \u00e8 il colore della forza.\nIl nero \u00e8 stato fin dal Medioevo per secoli un colore dei paramenti liturgici per esprimere astinenza, penitenza e lutto: i sacerdoti cristiani potevano ed erano obbligati ad indossarlo unicamente nelle feste dei defunti, durante l\u2019Avvento e la Quaresima, per la festa degli Innocenti martiri.\nColori e chakra.\nSpesso chi pratica cromoterapia come tecnica della medicina ayurvedica \u00e8 solito abbinare i colori ai chakra, i \"punti di energia\" che sono posti, secondo teorie filosofiche antiche, in corrispondenza di diverse ghiandole endocrine: secondo questa teoria, le energie dei chakra sono collegate con il sistema nervoso parasimpatico e autonomo e con la regolazione degli ormoni. I chakra sono sette, divisi in tre superiori e quattro inferiori. Ognuno dei sette corrisponde a uno dei sette colori dell'arcobaleno (pi\u00f9 il bianco) e influisce, su un particolare organo o su una delle principali ghiandole del nostro corpo.\nLa seguente tabella riporta alcune delle propriet\u00e0 di ogni chakra e del colore ad esso associato:\nCromopuntura.\nCorrisponde all'applicazione di luci colorate su punti corporei scelti in base alle teorie delle medicine tradizionali orientali, lo studio di questa pratica \u00e8 relativo al medico tedesco Peter Mandel, fondatore della cromopuntura e della cosiddetta DEPT (diagnosi energetica dei punti terminali). Anche per questa pratica non esistono prove scientifiche o mediche di supporto.\nCromologia - Psicologia del Colore.\nIl termine \"cromologia\" \u00e8 originato da \"cromo\" e \"logos\", discorso (inteso anche come studio, descrizione, analisi) sul colore, \u00e8 utilizzato in modo eterogeneo da alcuni operatori che si occupano di vari settori relativi alla \"psicologia del colore\". Uno studio approfondito del simbolismo psicologico del colore (e della forma geometrica sintonica al colore) \u00e8 stato eseguito dallo psicologo svizzero Max L\u00fcscher ed \u00e8 attinente alla Teoria dei colori di Johann Wolfgang von Goethe."}
{"id": "536610", "revid": "1632387", "url": "https://it.wikipedia.org/wiki?curid=536610", "title": "Tuatha de Danann (gruppo musicale)", "text": "I Tuatha de Danann sono una band folk metal originaria del Minas Gerais, regione brasiliana con capoluogo Belo Horizonte, fondata nel 1995.\nBiografia.\nI Tuatha de Danann affondano le loro radici nella musica celtica tradizionale, rifacendosi agli insegnamenti degli Skyclad, padri del genere. Seppur con una grafia semplificata, il nome del gruppo viene infatti dai T\u00faatha D\u00e9 Danann, il quarto popolo celtico che invase l'Irlanda (circa 2000 anni prima di Cristo) che significa letteralmente \"il popolo della dea Dan\u00f9\".\nNel 1999 questi quattro ragazzi brasiliani pubblicano il loro primo demo, \"Tuatha de Danann\", che viene accolto benissimo dal pubblico e dalla critica: fin dall'inizio si notano le notevoli abilit\u00e0 compositive e musicali del leader Bruno Maia che, oltre a cantare, suona flauto, chitarra acustica, mandolino e cornamusa. I testi parlano ovviamente di temi fantasy e folk irlandesi e ci\u00f2 desta molto stupore nel pubblico brasiliano, lontanissimo da tali tradizioni. Il disco contiene comunque canzoni di successo come \"The bards of the infinity\", \"Faeryage\" e \"Inrahma\".\nIl successivo disco, \"Tingaralatingadun\", primo full-length della band, non delude le aspettative. Esso si rivela anzi un ottimo lavoro, guidato da tracce come \"The dance of the little ones\", \"Behold the horned king\", \"Finganforn\", \"The dwarves rebellion\" e la title-track.\nLa scena brasiliana penalizza fortemente questo talentuoso gruppo che non riesce a raggiungere un vero e proprio successo. Intanto nel 2002 esce, poi ampliato nel 2003, il disco \"The delirium has just began...\", altro buon successo sintetizzato al meglio dalla traccia \"Brazuzan - Taller than a hill\".\nI Tuatha de Danann pubblicano un nuovo disco nel 2004 sotto il nome di \"Trova di Dan\u00fa\". Esso presenta le solite tematiche ma anche con un sound pi\u00f9 ricercato e ampliato dall'uso di molti pi\u00f9 strumenti folkloristici. Le tracce principali del disco diventano \"Bella natura\", \"Lover of the queen\", \"Spellboundance\", \"Believe: it's true\" e \"The wheel\"."}
{"id": "536611", "revid": "110157", "url": "https://it.wikipedia.org/wiki?curid=536611", "title": "Ru\u017eomberok", "text": "Ru\u017eomberok (in ungherese \"R\u00f3zsahegy\", in tedesco \"Rosenberg\") \u00e8 una citt\u00e0 della Slovacchia, capoluogo del distretto omonimo, nella regione di \u017dilina. \n\u00c8 situata sulle rive del fiume V\u00e1h. Di origine tedesca (il suo nome letteralmente significa \"monte delle rose\"), conserva la parrocchiale di Sant'Andrea di origini trecentesche, ma del tutto trasformata. \u00c8 sede di un'universit\u00e0 cattolica.\nHa dato i natali al pittore \u013dudov\u00edt Fulla e ospita la Galleria \u013dudov\u00edt Fulla, in cui sono conservate le opere che l'artista don\u00f2 allo Stato. La Galleria sorge sul terreno che era di propriet\u00e0 del nonno del pittore.\nSport.\nLa squadra di pallacanestro femminile, l'MBK Ru\u017eomberok, ha vinto la Coppa FIBA per due volte. La squadra di calcio maschile, l'MFK Ru\u017eomberok, ha vinto il campionato slovacco nel 2006."}
{"id": "536612", "revid": "287204", "url": "https://it.wikipedia.org/wiki?curid=536612", "title": "Ruzomberok", "text": ""}
{"id": "536614", "revid": "287204", "url": "https://it.wikipedia.org/wiki?curid=536614", "title": "Sarah Zettel", "text": "Biografia.\nNella seconda met\u00e0 degli anni novanta Sarah Zettel si \u00e8 affermata come nuova rappresentante della space opera. Con il suo primo romanzo, \"Pianeta senza nome\" (\"Reclamation\") (1996), \u00e8 stata candidata al Premio Philip K. Dick e ha vinto il Premio Locus come migliore opera prima.\nA partire dal 2002 ha intrapreso la pubblicazione del ciclo fantasy di \"Isavalta\", a cui \u00e8 seguita dal 2004 la saga di \"Paths to Camelot\".\nCon \"Bitter Angels\" (2009), pubblicato sotto lo pseudonimo C. L. Anderson, ha vinto il Premio Philip K. Dick.\nSuoi racconti sono apparsi sulle riviste \"Analog\" e \"Realms of Fantasy\"."}
{"id": "536616", "revid": "339392", "url": "https://it.wikipedia.org/wiki?curid=536616", "title": "MFK Ruzomberok", "text": ""}
{"id": "536621", "revid": "767487", "url": "https://it.wikipedia.org/wiki?curid=536621", "title": "Mio cugino Vincenzo", "text": "Mio cugino Vincenzo (\"My Cousin Vinny\") \u00e8 un film statunitense del 1992, diretto da Jonathan Lynn e interpretato da Joe Pesci e Marisa Tomei.\nTrama.\nMentre viaggiano attraverso l'Alabama, Billy Gambini e Stanley Rothenstein dimenticano di pagare una scatoletta di tonno in un negozio. I due risalgono sulla loro auto e ripartono, ma poco dopo il proprietario del negozio viene ucciso da due rapinatori che fanno perdere le loro tracce; a causa di un equivoco, sono invece Billy e Stan ad essere ingiustamente fermati per l'omicidio. Ignari del motivo reale per cui sono stati fermati, in carcere vengono interrogati dallo sceriffo della contea, che fa loro domande ambigue e non parla esplicitamente dell'omicidio e, credendo cos\u00ec di essere accusati del furto della scatoletta, si dichiarano colpevoli.\nQuando si rendono conto della loro posizione (rischiano la pena di morte), i due ragazzi capiscono di non potersi permettere un legale, ma quando Billy telefona a casa, viene a sapere che suo cugino Vincenzo \u00e8 avvocato e pu\u00f2 difenderli gratuitamente. Il problema \u00e8 che Vincenzo non ha esperienza di processi perch\u00e9 ha superato solo da poco, al sesto tentativo, l'esame di iscrizione all'albo. Il modo di fare di Vincenzo, un po' spaccone e piuttosto ignorante sulle procedure, gli attira una forte antipatia dall'integerrimo e formale giudice Haller; per questo, per ben tre volte durante le udienze preliminari, viene condannato per vilipendio alla corte, incarcerato e poi liberato (due volte in quanto la terza volta Vincenzo decide di restare in carcere) solo dietro il pagamento della cauzione.\nGradualmente Vincenzo capisce il meccanismo dei processi e, grazie all'aiuto della sua fidanzata Mona Lisa Vito, esperta di meccanica, dimostra che l'omicidio non pu\u00f2 essere stato commesso dai due suoi assistiti, ma da altri due uomini che avevano usato un'automobile molto somigliante a quella dei ragazzi. Riesce quindi a guadagnarsi la fiducia dell'aula e del giudice, e a scagionare i ragazzi. Il film si conclude con Vincenzo che ritorna a New York quasi scappando, poich\u00e9 aveva fornito al giudice Haller, come referenza sulla sua carriera, il nome di un certo avvocato Jerry Gallo, morto qualche giorno prima (cambiandolo in Jerry Callo dopo che il Giudice aveva indagato e scoperto l'inganno).\nProduzione e incassi.\nLe riprese si svolsero in Georgia tra l'11 febbraio e il 22 aprile 1991. Il film, il cui budget \u00e8 stato di 11 milioni di dollari, usc\u00ec nelle sale il 13 marzo 1992, e gli incassi nelle sale statunitensi furono di circa 52 milioni di dollari e di oltre 64 milioni in totale nel resto del mondo."}
{"id": "536622", "revid": "30149", "url": "https://it.wikipedia.org/wiki?curid=536622", "title": "Fred Vargas", "text": "Biografia.\nNata da madre chimica e da padre scrittore surrealista, \"Fred\" \u00e8 il diminutivo di Fr\u00e9d\u00e9rique; \"Vargas\" \u00e8 lo pseudonimo usato da sua sorella gemella, Jo\u00eblle (Jo Vargas), pittrice contemporanea che a sua volta lo ha mutuato dal cognome del personaggio interpretato da Ava Gardner nel film \"La contessa scalza\". \u00c8 ricercatrice di archeozoologia presso il Centro nazionale francese per le ricerche scientifiche (CNRS) ed esperta in medievistica.\nLo stesso anno 1997 in cui inizia a collaborare con il CNRS scrive il suo primo \"polar\": \"Le jeux de l'amour e de la mort\". Sebbene lei non sia soddisfatta di questo romanzo, ottiene il Premio del Festival de Cognac, il cui premio consisteva appunto nella pubblicazione del libro. Ha lavorato a lungo sui meccanismi di trasmissione della peste dagli animali all'uomo. Si cimenta anche con la musica per una decina d'anni ma senza successo.\nAutrice anche di sceneggiature per la televisione, come scrittrice \u00e8 specializzata in letteratura poliziesca e scrive le prime stesure dei suoi romanzi in ventuno giorni durante il periodo di vacanza che si concede annualmente. Racconta che un giorno compra un quaderno, una biro e inizia a scrivere quello che in Francia viene chiamato un \"polar\". Alla domanda \"Lei \u00e8 Fred Vargas?\" lei risponde imbarazzata: \"quelquefois!\", ed alla domanda \"perch\u00e9 scrive?\" risponde sempre allo stesso modo: \"Je ne sais pas, je ne sais toujours pas\".\nI suoi romanzi nascono con una tecnica particolare: quando lavora al CNRS le idee prendono le prime forme, vengono selezionate ed articolate, poi utilizza le sue tre settimane di ferie estive per scrivere la prima bozza, nelle vacanze di Natale e Pasqua rivede il tutto e, dopo una severa lettura da parte della sorella, il romanzo o meglio il \"Rom'pol\", come lei lo chiama, viene pubblicato, quasi regolarmente uno all'anno. Ha cos\u00ec inventato il romanzo poliziesco-poetico, che non \u00e8 noir ma \"nocturne, cio\u00e8\" che immerge il lettore nel mondo onirico delle notti dell'infanzia, quando si gioca a farsi paura. Ella diceva che il suo modo di scrivere poteva sintetizzarsi in: \"Fouiller, gratter, \u00e9tudier l'empreinte\".\nStile narrativo.\nVargas ricerca innanzi tutto la precisione e la \"sonorit\u00e0\" delle parole, poi sviluppa i suoi personaggi. Atipici, logorati dalla vita, ma sempre l\u00e0, pronti a battersi. Fred Vargas ama dipingerli con cura, tanto fisicamente quanto psicologicamente. Offre loro un vissuto, un passato e una consistenza che rendono credibili i loro intrecci.\nI suoi romanzi sono senz'altro atipici nel panorama \"giallo\" francese poich\u00e9 l'azione si svolge essenzialmente in Francia, principalmente a Parigi, e non contiene che pochissime pagine di sangue e di sesso. Dalle sue opere sono stati tratti alcuni film per la televisione.\nPersonaggi ricorrenti.\nNei romanzi della Vargas ricorrono spesso gli stessi personaggi:\nPolemiche.\nFred Vargas ha avuto un ruolo importante nella campagna per la difesa di Cesare Battisti, terrorista italiano ricercato dalla giustizia italiana per crimini commessi negli anni di piombo e condannato all'ergastolo. Sul rapporto che la lega a Battisti e sulle sue motivazioni, nel 2004 la Vargas ha scritto \"La V\u00e9rit\u00e9 sur Cesare Battisti\", un libro inedito in Italia. Quando nel 2019 Battisti viene estradato dal Brasile dopo 34 anni di latitanza, prima in Francia e poi in Brasile, e confessa ai magistrati italiani i suoi quattro delitti, la Vargas non cambia idea: \"Battisti \u00e8 innocente, non mi scuso\".\nOpere.\nOpere scientifiche.\nA firma Fr\u00e9d\u00e9rique Audoin-Rouzeau."}
{"id": "536625", "revid": "1516087", "url": "https://it.wikipedia.org/wiki?curid=536625", "title": "Innocenti Mille", "text": ""}
{"id": "536627", "revid": "92723", "url": "https://it.wikipedia.org/wiki?curid=536627", "title": "Giro del Belgio 1989", "text": "Il Giro del Belgio 1989, settantesima edizione della corsa e valida come evento UCI categoria 2.4, si svolse dall'8 al 13 agosto 1989, per un percorso totale di 1035,8\u00a0km suddiviso in un prologo pi\u00f9 5 tappe. Fu vinto dal britannico Sean Yates che concluse il giro con il tempo totale di 25 ore, 45 minuti e 48 secondi, alla media di 40,2\u00a0km/h."}
{"id": "536630", "revid": "30610", "url": "https://it.wikipedia.org/wiki?curid=536630", "title": "Assorbimento", "text": "In fisica come con il linguaggio di tutti i giorni con il termine assorbimento si intende la capacit\u00e0 di un oggetto di catturare, incorporare della materia oppure dell'energia, come ad esempio una radiazione elettromagnetica. Ma vi sono anche altri significati di assorbimento:"}
{"id": "536633", "revid": "1632387", "url": "https://it.wikipedia.org/wiki?curid=536633", "title": "Izakaya", "text": "Izakaya (\u5c45\u9152\u5c4b) \u00e8 un termine giapponese, composto dalle parole \"i\" (sedersi), \"saka\" (bevanda alcolica) e \"ya\" (negozio), che indica un tipico locale giapponese in cui si servono bevande accompagnate da cibo.\nLe origini.\nIn origine l'izakaya era l'opposto del \"tachinomiya\", un termine composto da \"tachi\" (in piedi), \"nomi\" (bere) e \"ya\" (negozio), cio\u00e8 un locale in cui si vendevano alcolici consumati dai clienti in piedi, all'opposto appunto dell'izakaya dove ci si pu\u00f2 sedere.\nNel linguaggio quotidiano gli izakaya non appartenenti alle grandi catene sono chiamati \"akach\u014dchin\" (lanterne rosse), per via delle lanterne rosse di carta che tradizionalmente si trovano al loro ingresso.\nQuesto tipo di locale pu\u00f2 essere considerato simile alle osterie italiane o ai pub britannici: sono locali popolari e relativamente poco costosi, dove gli uomini bevono sake e birra dopo il lavoro. Sono in aumento con la crescita della popolazione di donne indipendenti e studenti che vivono da soli.\nCosa avviene in una izakaya.\nPer tradizione, i colleghi di un'azienda al termine della giornata di lavoro si dirigono verso un izakaya. Il capo ufficio o i Senpai usualmente pagano per i colleghi pi\u00f9 giovani. Mentre bevono, parlano di ci\u00f2 che accade sul posto di lavoro, della loro vita privata o del loro passato. I veterani insegnano ai pi\u00f9 giovani come si ordina da bere, come si beve in compagnia e di come va il mondo.\nAndare in una izakaya.\nGli izakaya non appartenenti alle grandi catene sono composti da piccole stanze separate, in ognuna delle quali si trova un tavolino. Ci\u00f2 per realizzare maggior intimit\u00e0 tra i commensali.\nAll'entrata i clienti si tolgono le scarpe (che verranno messe in appositi armadietti oppure in bustine, che verranno poi consegnate) per non sporcare il tatami che si trova all'interno e sul quale ci si siede. Ci si serve di tavoli molto bassi, mangiando alla maniera tradizionale giapponese, spesso per\u00f2 c'\u00e8 la possibilit\u00e0 di utilizzare anche sedie.\nSolitamente al cliente viene servito prima di tutto un oshibori (piccolo asciugamano umido), con cui pulirsi le mani. Successivamente viene servito un ot\u014dshi o tsukidashi (uno stuzzichino, chiamato nel primo caso cos\u00ec nella regione del Kant\u014d e nel secondo in quella del Kansai), le cui porzioni sono pi\u00f9 grandi del tipico antipasto spagnolo (tapas), ma non quanto un pasto completo.\nI menu si trovano sui tavoli o appesi alle pareti, riportano comunemente le foto dei piatti e spesso contengono la popolarissima formula nomihodai (\"tutto ci\u00f2 che puoi bere\") e tabehodai (\"tutto ci\u00f2 che puoi mangiare\"), con la quale i clienti possono ordinare tutto il cibo e le bevande che vogliono, con un limite di tempo di circa 2-3 ore, pagando una tariffa fissa mentre i camerieri servono continuamente da bere e mangiare.\nIn questo tipo di locali \u00e8 norma ordinare le portate comunitariamente, mantenere i vassoietti al centro del tavolo e dividere le pietanze tra tutti i commensali.\nIn alcuni quartieri della capitale Tokyo, esistono izakaya molto caratteristiche: a Shinjuku si possono trovare al Omoide Yokocho (il vicolo dei ricordi) e al Golden Gai, forse il vicolo pi\u00f9 famoso in citt\u00e0; a Shibuya invece sono concentrate nel Nombei Yokocho (il vicolo dei bevitori).\nCibi e bevande.\nGli izakaya offrono moltissimi tipi di pietanze e bevande, solitamente le seguenti non mancano mai:\nBevande alcoliche:\nCibi:\nPiatti con riso, come l'ochazuke, o di spaghetti, come la yakisoba, spesso sono consumati alla fine di un giro di bevute (i giapponesi non mangiano riso e spaghetti mentre bevono alcool, come il sake, derivato dal riso stesso).\nTipi di izakaya.\nEsistono diversi tipi di izakaya:\nFuori dal Giappone.\n Si possono trovare anche in Australia."}
{"id": "536634", "revid": "287204", "url": "https://it.wikipedia.org/wiki?curid=536634", "title": "Torrone Alto", "text": "Il Torrone Alto chiamato anche Torent Alto o Torrone d'Orza \u00e8 una montagna delle Alpi alta 2.948\u00a0m s.l.m. \u00c8 la vetta pi\u00f9 alta dell'omonimo gruppo che forma una barriera trasversale, che si stacca in direzione nord ovest dalla catena principale di monti che divide il Cantone Ticino dalla grigionese Valle Calanca. Gruppo che in buona parte forma le creste che circondano la valle di Osogna e il fianco meridionale della valle Pontirone. Esso comprende una decina di cime, tra cui la Cima di Biasca, il Torrone Basso e il Piz da Termin.\nDescrizione.\nIl poderoso baluardo del Torrone Alto \u00e8 posto alla confluenza di tre valli: la valle di Osogna, la valle Pontirone e la valle Calanca. Essa \u00e8 formata nella sua parte sommitale da una lunga cresta che conta sette distinte cime, di cui la pi\u00f9 alta, la quarta da est a ovest, tocca un'altezza di 2957\u00a0m s.l.m. Visto dalla valle di Osogna forma una piramide che si stacca dal pianoro dell'\"alpe d'\u00d6rz\" tra le cime di \u00d6rz a sud e del Torrone basso a nord.\nLa salita alla vetta da questa valle permette di effettuare in pochi chilometri un balzo di 2600\u00a0metri, nella parte iniziale su bei sentieri, che portano fino al Rifugio d'\u00d6rz posto a 2087\u00a0m s.l.m., mentre la parte sommitale \u00e8 affrontabile solo da persone esperte o accompagnati da una guida della regione. La parete nord ovest \u00e8 la pi\u00f9 conosciuta anche perch\u00e9 ai suoi piedi si trova un bel rifugio, la capanna di Cava, facilmente accessibile.\nSu questo versante restano due piccoli ghiacciai che sono i pi\u00f9 meridionali del Canton Ticino, nel XIX secolo sfruttati come cave di ghiaccio che, una volta trasportato a valle, veniva spedito per ferrovia nella citt\u00e0 di Milano. Dalla val Calanca, si presenta come una ripida costiera che sovrasta ad anfiteatro i pascoli di \"Pi\u00f6v di Dent\" sopra Cauco.\nBibliografia.\nGiuseppe Brenna, \"Guida delle Alpi Ticinesi. Dal Passo del San Gottardo al Pizzo di Claro. Volume 3\", Club Alpino Svizzero, Edizioni Casagrande, Bellinzona 1994."}
{"id": "536635", "revid": "124262159", "url": "https://it.wikipedia.org/wiki?curid=536635", "title": "Lavorabilit\u00e0", "text": "La lavorabilit\u00e0 \u00e8 la capacit\u00e0 di un materiale o comunque di una miscela di muoversi e deformarsi sotto l'azione di una forza esterna.\nLavorabilit\u00e0 del calcestruzzo.\nGeneralit\u00e0.\nLa lavorabilit\u00e0 del calcestruzzo fresco, (\"workability\") \u00e8 il lavoro utile interno necessario per ottenere la costipazione completa del conglomerato.\nDalla lavorabilit\u00e0 dipendono due propriet\u00e0 del calcestruzzo fresco:\nUna non idonea lavorabilit\u00e0 potrebbe comportare la formazione di macrovuoti nel calcestruzzo indurito, la cui presenza potrebbe condizionare negativamente la resistenza meccanica finale del conglomerato, l'aderenza acciaio - calcestruzzo e anche la protezione delle armature dalla corrosione con conseguente abbattimento del grado di durabilit\u00e0 del calcestruzzo del materiale. Poich\u00e9 la lavorabilit\u00e0 non \u00e8 una grandezza misurabile essa viene correlata ad un'altra grandezza facilmente misurabile designata con il termine \"consistenza\" dalla .\nFattori influenzanti.\nLa lavorabilit\u00e0 \u00e8 influenzata da molti fattori, tra i quali i principali sono:\nMetodi di misura.\nSecondo le norme UNI EN 206 \u2013 2006 e UNI 11104:2004, la lavorabilit\u00e0 del calcestruzzo fresco, e quindi la sua consistenza, deve essere determinata mediante alcune prove dai cui risultati vengono definite le classi di consistenza del calcestruzzo.\nTra i test riportati dalla suddetta normativa i pi\u00f9 noti sono quelli realizzati utilizzando:\nLa misura della lavorabilit\u00e0 deve essere condotta dopo aver proceduto a scaricare dalla betoniera almeno 0,3 m3 di calcestruzzo.\nClassi di consistenza del calcestruzzo.\nIn Italia la consistenza del calcestruzzo \u00e8 espressa in termini di classi di abbassamento al cono o di classi di spandimento.\nLa lavorabilit\u00e0 nella progettazione.\nNella progettazione di una struttura, per definire il \"mix design\" (progetto di miscela) del calcestruzzo da utilizzare si deve definire anche la sua classe di consistenza.\nLa classe di consistenza deve essere valutata in funzione della struttura da realizzare (forma delle membrature, dimensioni minime delle membrature, densit\u00e0 delle armature, ecc.) al fine di rendere pi\u00f9 facile l'operazione di posa in opera (getto, compattazione, ecc.).\nAd esempio per eseguire getti in presenza di armature molto fitte, o all'interno di casseforme per membrature di sezione ridotta o forma complessa e comunque in presenza di ostacoli che possono compromettere il flusso del calcestruzzo all'interno dei casseri, \u00e8 necessario far riferimento ad una classe di consistenza elevata (es. S5).\nCon riferimento alle classi di abbassamento al cono di norma:\nRiaggiunta d'acqua.\nL'acqua \u00e8 uno degli ingredienti principali per il confezionamento di un calcestruzzo.\nSenza l'acqua non pu\u00f2 avvenire l'idratazione del cemento e pertanto non si pu\u00f2 produrre il calcestruzzo.\nL'acqua \"giusta\" \u00e8 quella che garantisce sia la lavorabilit\u00e0 richiesta che la resistenza meccanica e la durabilit\u00e0 richiesta.\nA parit\u00e0 di caratteristiche degli ingredienti utilizzati, all'aumentare del quantitativo di acqua, aumenta la lavorabilit\u00e0 del calcestruzzo (regola di Lyse); ma quantitativi di acqua maggiori rispetto al valore \"giusto\" determinano anche una diminuzione della resistenza meccanica e della durabilit\u00e0 del materiale finito poich\u00e9 si ottiene un calcestruzzo pi\u00f9 poroso e soggetto a deformazioni differite (ritiro e fluage) pi\u00f9 marcate.\nLa procedura di riaggiunta di acqua nella betoniera per ottenere un calcestruzzo pi\u00f9 fluido veniva utilizzata frequentemente in passato nei cantieri edili perch\u00e9 non portava ad alcun aumento sostanziale del costo del prodotto finito.\nRimedi.\nPer aumentare la classe di consistenza si pu\u00f2 aumentare il tenore di acqua nell'impasto ma, per non avere un prodotto finito scadente, bisogna aumentare proporzionalmente anche la quantit\u00e0 di cemento in modo da non variare il rapporto acqua/cemento previsto nel progetto della miscela (mix design, e di conseguenza il valore della resistenza meccanica del conglomerato, secondo quanto stabilito dalla legge di Abrams dalla quale si evince che all'aumentare di a/c, diminuisce esponenzialmente la resistenza meccanica:\ndove:\nSi possono utilizzare anche inerti reologicamente pi\u00f9 favorevoli come quelli di maggiore diametro, di forma tondeggiante e di superficie levigata.\nPer aumentare la classe di consistenza del calcestruzzo senza aumentare il tenore di acqua e di cemento, si pu\u00f2 far uso di opportuni additivi fluidificanti o superfluidificanti.\nAmbedue i metodi per\u00f2 portano a maggiori costi del prodotto finito rispetto a quello di classe di consistenza minore, infatti nel primo caso si deve utilizzare un dosaggio di cemento maggiore mentre nel secondo il maggiore costo \u00e8 legato all'uso di un additivo."}
{"id": "536638", "revid": "39224", "url": "https://it.wikipedia.org/wiki?curid=536638", "title": "Peter Severin Krojer", "text": ""}
{"id": "536639", "revid": "104265", "url": "https://it.wikipedia.org/wiki?curid=536639", "title": "Fiat Mille", "text": "La Fiat Mille (anche Fiat Uno in Argentina) \u00e8 un'utilitaria che \u00e8 stata prodotta dalla filiale brasiliana della Fiat Auto a partire dal 1984 fino al 2013.\nIl modello deriva dalla prima serie di Fiat Uno lanciata in Italia nel 1983, con la principale differenza estetica del cofano anteriore \"a coperchio\", e in Brasile rimase in produzione per quasi 30 anni presentando solo lievi modifiche. Il modello venne inizialmente venduto in Sud America come \"Fiat Uno\" mentre dal 1994 venne rinominato \"Mille\" in occasione di un aggiornamento.\nStoria.\nLa Mille era prodotta a Betim e venduta in Brasile con un motore 1.0 facente parte della famiglia motoristica Fire Flex e alimentato sia a benzina che ad etanolo. In Argentina il modello non ha adottato la denominazione \"Mille\" per continuare ad essere venduta come \"Uno\". La vettura \u00e8 stata assemblata fino al 2006 anche in Sudafrica in oltre 110.000 esemplari e nel corso del 2007 \u00e8 stata importata direttamente dal Brasile.\nIn Italia \u00e8 stata importata con la denominazione iniziale di \"Fiat Uno CS\" (dal 1988 al 1992) in seguito mutata in \"Innocenti Mille\" (nel 1994), dalla quale si differenziava per il frontale che presentava il marchio Innocenti e una mascherina e paraurti leggermente differenti, per le protezioni laterali sottoporta, la disponibilit\u00e0 3 e 5 porte, per la presenza delle barre sul tetto, le diverse scritte identificative e gli interni ripresi dalla Fiat Uno II serie.\nLa Mille \u00e8 stata prodotta in oltre 3.000.000 di esemplari ed \u00e8 stata tra le autovetture pi\u00f9 richieste in Brasile con una media di circa 10.000 vetture mensili.\nIl restyling del 2005.\nNel 2005 la \"Fiat Auto Brasile\" present\u00f2 un restyling della Mille introducendo per la prima volta una versione rialzata da terra e con sospensioni irrigidite del 30% (simile ad uno Sport Utility Vehicle) denominato \"Mille Way\" (\"Uno Way\" in Argentina). Le versioni classiche vennero rinominate \"Mille Economy\" e caratterizzate dalla nuova mascherina frontale ispirata al Fiat Dobl\u00f2, nuovi fari e paraurti ridisegnati. Rivista anche la coda grazie all'adozione di una nuova fanaleria e la targa posteriore che venne spostata dal cofano portellone al paraurti inferiore.\nIl motore 1.0 \"Fire\" \u00e8 stato rivisto ed \u00e8 in grado di consumare circa il 10% in meno di carburante grazie alla quinta marcia del cambio allungata e agli pneumatici a basso attrito di rotolamento. Il motore \u00e8 alimentato sia a benzina (65 cavalli) che ad etanolo (66 cavalli) e permette lo 0-100 km/h registrato in 15,1 secondi a benzina e in 14,7 ad etanolo per consumi pari a 15,6\u00a0km/l in citt\u00e0 e 22\u00a0km/l nel ciclo extraurbano a benzina, ridotti a 11,1\u00a0km/l e 15,6\u00a0km/l nel funzionamento ad etanolo. Velocit\u00e0 massima pari a 151\u00a0km/h a benzina (153\u00a0km/h ad etanolo).\nGli interni invece non cambiano molto, e rimangono simili (ad eccezione di volante e quadro strumenti) a quelli della Uno seconda serie.\nLa serie limitata \"Grazie Mille\".\nAlla fine del 2013, dopo quasi 30 anni di successi, l'autovettura viene proposta per l'ultima volta nel mercato per via delle nuove norme automobilistiche in vigore in Brasile dal 1\u00ba gennaio 2014, le quali prevedono che tutti i veicoli brasiliani, a partire da quella data, devono aver obbligatoriamente gli airbag frontali e l'ABS. Non potendo aggiornare tale modello, la Fiat ne ha lanciato una serie limitata, la \"Grazie Mille\", che prende il nome dalla formula di ringraziamento italiana.\nLa FIAT Grazie Mille \u00e8 prodotta in 2.000 esemplari forniti di una ricca dotazione di accessori: alzacristalli elettrici, vernice metallizzata Argento Bari e metallizzata speciale Verde Saquarema, climatizzatore manuale, servosterzo, tergilunotto, sbrinatore, autoradio CD-MP3 con ingresso USB e connessione Bluetooth e 2 poggiatesta posteriori. Esteticamente la Fiat Grazie Mille sfoggia una calandra anteriore nera, il logo \u201cGrazie Mille\u201d sia dentro che fuori, cerchi in lega da 13 pollici bruniti, fasce paracolpi laterali, marmitta sportiva cromata, strumentazione con sfondo \"Grazie Mille\", battitacco con logo \"Grazie Mille\", selleria in tessuto specifico con loghi \"Grazie Mille\" e pedaliera sportiva. Il motore \u00e8 il classico 1.0 a benzina ed etanolo da 66\u00a0CV. Il prezzo in Brasile \u00e8 31.200 Real, circa 9.600 Euro. L'auto \u00e8 prevista solo in carrozzeria 5 porte.\nEredit\u00e0.\nLe varianti pi\u00f9 economiche di quest'auto hanno trovato un'erede nella Nuova Uno e nella Palio Fire, autovetture economiche e compatte: la seconda, nel 2014, dopo l'uscita di produzione della Mille, \u00e8 diventata l'auto pi\u00f9 economica di casa FIAT ed \u00e8 stata anche ristilizzata con un cruscotto nuovo e dotazioni migliorate. Le varianti intermedie hanno trovato un'erede nella Nuova Palio e nella Punto, auto compatte anch'esse, ma pi\u00f9 costose e di qualit\u00e0 superiore.\nLe varianti WAY della Mille hanno trovato un'erede nella Nuova Uno, ma nelle versioni WAY di quest'ultima. Infine le varianti sportive hanno trovato un'erede nella Nuova Uno Sporting, ma anche nella Nuova Palio Sporting e infine nella Punto T-JET, auto sportive e compatte, con ricche dotazioni e motori abbastanza potenti.\nLa Uno \"furgonata\" non ha trovato una vera erede, le eredi pi\u00f9 adatte sono il Fiat Fiorino, rinnovato alla fine del 2013 e il pick-up Fiat Strada, anch'esso soggetto ad aggiornamenti tra il 2013 e il 2014."}
{"id": "536640", "revid": "404338", "url": "https://it.wikipedia.org/wiki?curid=536640", "title": "Fecondazione eterologa", "text": ""}
{"id": "536641", "revid": "39224", "url": "https://it.wikipedia.org/wiki?curid=536641", "title": "Peder Severin Krojer", "text": ""}
{"id": "536643", "revid": "123297996", "url": "https://it.wikipedia.org/wiki?curid=536643", "title": "Cono di Abrams", "text": "Il cono di Abrams serve a misurare la consistenza di un calcestruzzo fresco coesivo e confezionato con aggregati aventi dimensione massima non maggiore di 40\u00a0mm.\nStampo di metallo.\nSolitamente \u00e8 costruito in lamiera di acciaio zincato o inossidabile (deve essere realizzato con materiale non aggredibile dalla pasta cementizia) di spessore di almeno 1,5\u00a0mm.\nIl suo interno deve essere liscio, esente da sporgenze, quali chiodature ed ammaccature.\nLo stampo tronco conico deve avere le seguenti dimensioni interne:\nLe basi inferiori e superiori sono aperte e formano angoli retti con l'asse del cono.\nLo stampo \u00e8 dotato di due manici, posti a 2/3 dell'altezza nella porzione superiore, per la sformatura e, nella parte inferiore, di ganci di fissaggio o di staffe che servono a mantenerlo fermo con i piedi nel corso del riempimento.\nUno stampo munito di ganci di fissaggio deve poter essere sbloccato senza provocare alcun movimento dello stampo stesso.\nSlump test o prova di abbassamento al cono.\nLa prova che viene eseguita, sia in cantiere che in laboratorio, utilizzando il cono di Abrams prende il nome di \"slump test\" o \"prova di abbassamento al cono\" ed \u00e8 una valutazione della deformazione che un impasto subisce per effetto del proprio peso, quando viene privato del recipiente che lo sostiene.\nInizialmente si inumidisce lo stampo e lo si pone su una superficie rigida, liscia, umida e non assorbente. Si mantiene immobile il cono durante la fase di riempimento gravando con i piedi sulle due staffe di base. Il recipiente tronco-conico viene riempito rapidamente, mediante cazzuola o sessola con tre strati successivi assestati, pari ciascuno a circa 1/3 dell'altezza dello stampo.\nSi costipa ogni strato con 25 colpi, dati con un pestello (lunghezza 2'=61\u00a0cm, diametro 2/3\"=1,6\u00a0cm punta arrotondata) uniformemente distribuiti sulla loro intera sezione orizzontale. Lo strato inferiore deve essere assestato distribuendo approssimativamente la met\u00e0 dei colpi a spirale dal perimetro verso il centro, tenendo il pestello leggermente inclinato e facendolo penetrare per tutta la profondit\u00e0 dello strato. \nPer gli altri due strati la penetrazione deve essere di poco maggiore del loro spessore. Assestato anche lo strato superiore si deve aggiungere altro calcestruzzo per compensare l'abbassamento di livello del conglomerato, dovuto alla costipazione, al di sotto del bordo superiore. Subito dopo l'assestamento dell'ultimo strato e la successiva ricarica, si rasa e si liscia la superficie del calcestruzzo usando il pestello, con movimento a sega e di rotolamento.\nSi ripulisce la superficie di appoggio dall'eventuale calcestruzzo caduto durante le fasi di riempimento e si rimuove lo stampo, in un lasso di tempo fra i 5 e i 10 secondi, sollevandolo con cura in direzione verticale; non bisogna provocare movimenti laterali e di torsione nel calcestruzzo.\nLa prova, dall'inizio del riempimento fino alla rimozione del cono, deve essere eseguita senza interruzione entro 150 secondi.\nImmediatamente dopo la rimozione dello stampo, si misura l'abbassamento al cono S (slump) per differenza fra l'altezza nominale dello stampo (hm = 300\u00a0mm) e quella del punto pi\u00f9 alto del campione hs, con arrotondamento ai 10\u00a0mm pi\u00f9 prossimi:\nDalla misura dell'abbassamento relativo si deduce la classe di consistenza dell'impasto.\nL'abbassamento pu\u00f2 avvenire in diversi modi: l'unico accettabile \u00e8 lo slump vero, cio\u00e8 un abbassamento regolare dell'impasto.\nGli altri (slump di taglio, collasso) sono indice di qualche irregolarit\u00e0 nel confezionamento del calcestruzzo. \nQuando al primo tentativo si ottiene un abbassamento per scorrimento (il calcestruzzo si disgrega in qualche sua parte) la prova viene ripetuta una seconda volta, con un'altra porzione di calcestruzzo, e se viene confermato lo stesso risultato del precedente tentativo, tutta la fornitura di quel calcestruzzo preso in esame \u00e8 da scartare poich\u00e9 non idoneo al test.\nLo slump test non si effettua per il calcestruzzo autolivellante poich\u00e9 a causa della sua elevata fluidit\u00e0 lo slump \u00e8 cos\u00ec elevato da non essere pi\u00f9 significativo. In questo caso vengono utilizzati altre tipologie di test.\nClasse di consistenza.\nSecondo le norme UNI EN 206\u00a0\u2013 2006 e UNI 11104:2016 in base al risultato dello slump test, si individuano 5 classi di consistenza:\nClasse di consistenza e mix design.\nLa consistenza \u00e8 una caratteristica che viene indicata in progetto ed \u00e8 uno dei parametri necessari ad individuare il giusto mix design (progetto di miscela) del calcestruzzo da adottare in una determinata struttura. \nLa classe di consistenza deve essere valutata in funzione della struttura da realizzare al fine di rendere pi\u00f9 facile l'operazione di posa in opera. \nCon riferimento alle classi di abbassamento al cono:"}
{"id": "536644", "revid": "92723", "url": "https://it.wikipedia.org/wiki?curid=536644", "title": "Giro del Belgio 1988", "text": "Il Giro del Belgio 1988, sessantanovesima edizione della corsa e valida come evento UCI categoria CB.2, si svolse dal 9 al 14 agosto 1988, per un percorso totale di 975,3\u00a0km suddiviso in un prologo pi\u00f9 5 tappe. Fu vinto dall'olandese Frans Maassen che concluse il giro con il tempo totale di 23 ore, 48 minuti e 17 secondi, alla media di 40,97\u00a0km/h."}
{"id": "536645", "revid": "647919", "url": "https://it.wikipedia.org/wiki?curid=536645", "title": "Fecondazione omologa", "text": ""}
{"id": "536647", "revid": "124262143", "url": "https://it.wikipedia.org/wiki?curid=536647", "title": "Consistometro di Veb\u00e8", "text": "Il consistometro di Veb\u00e8 serve per misurare la consistenza del calcestruzzo fresco.\nApparecchiatura.\nIl consistometro comprende quanto segue:\nPer l'esecuzione della prova \u00e8 necessario inoltre:\nProva Veb\u00e8.\nLa prova Veb\u00e8 o metodo svedese permette la determinazione della consistenza di un calcestruzzo fresco mediante misurazione del tempo Veb\u00e8; tale prova \u00e8 eseguibile sia in laboratorio che in cantiere.\nProcedimento.\nLa prova Veb\u00e8 consiste nelle seguenti fasi:\nSi colloca il consistometro su una base rigida; successivamente si fissa il contenitore sulla tavola vibrante per mezzo di dadi. Si procede a bagnare la superficie interna del cono di Abrams e lo si colloca nel contenitore.\nSi posiziona l'imbuto sopra il cono e infine si fissa il cono al fondo del contenitore mediante il serraggio dei dadi.\nSi procede al riempimento dello stampo con la cazzuola e si costipa il calcestruzzo con il pestello seguendo lo stesso procedimento dello slump test.\nSuccessivamente si svincola il cono dal fondo del contenitore cilindrico e lo si solleva verticalmente servendosi delle maniglie.\nUna volta sformato il calcestruzzo nel contenitore, si colloca sopra la sua superficie il disco trasparente.\nsi aziona la tavola vibrante e nello stesso istante si fa partire il cronometro.\nSi osserva attraverso il disco trasparente come il calcestruzzo si costipa.\nQuando la superficie inferiore del disco \u00e8 completamente coperta di calcestruzzo, si arresta il cronometro e il vibratore.\nIl tempo misurato \u00e8 in tempo Veb\u00e8 ed esprime la consistenza V dell'impasto esaminato.\nMaggiore \u00e8 il tempo di vibrazione misurato minore \u00e8 la lavorabilit\u00e0 del conglomerato.\nSe il tempo \u00e8 &lt; 5\u00a0s o &gt; 30\u00a0s il metodo Veb\u00e8 \u00e8 poco significativo\nClassi di consistenza Veb\u00e8.\nSecondo le norme UNI EN 206\u00a0\u2013 2006 e UNI 11104:2004, la consistenza di un calcestruzzo deve essere determinata mediante una serie di prove, tra cui quella Veb\u00e8, dai cui risultati vengono definite le classi di consistenza del calcestruzzo.\nLe classi di consistenza ottenute mediante il metodo Veb\u00e8 sono:"}
{"id": "536648", "revid": "119760548", "url": "https://it.wikipedia.org/wiki?curid=536648", "title": "Zanni", "text": "Lo Zanni era un personaggio del teatro comico dell'antica Roma, in seguito divenuto maschera della commedia dell'arte.\nOrigini.\nNella Grecia antica \"Sannos\" indicava una persona stolta o ridicola; il termine entr\u00f2 nella cultura teatrale romana, tanto che venne citato anche da Cicerone.\nIl personaggio della commedia dell'arte.\nIl nome di Zanni, come Zuan, \u00e8 una versione veneta del nome Gianni, un nome molto diffuso nel contado veneto-lombardo da dove venivano la maggior parte dei servitori dei nobili e dei ricchi mercanti veneziani. Per questa ragione lo Zanni, divenuto un personaggio fra i pi\u00f9 antichi della commedia dell'arte venne facilmente identificato con costoro. La stessa commedia dell'arte ai suoi primordi, alla fine del XVI secolo, veniva definita anche \"Commedia degli Zanni\". Nel 1559 Anton Francesco Grazzini, poeta e drammaturgo fiorentino, compose il canto carnascialesco \"De' Zanni e de' Magnifichi\". Il nome di Magnifico era l'antico nome della maschera veneziana di Pantalone, il Grazzini aveva presente evidentemente i primi canovacci degli attori di strada che improvvisavano delle dispute fra servo e padrone chiamati \"Contrasti comici\" o anche \"Ludi Zanneschi\".\nBen presto la maschera di Zanni lasci\u00f2 strada a servitori che divennero pi\u00f9 importanti con nomi propri che li distinguessero tra loro nel corso della storia della commedia dell'arte. Quindi nacquero i primi zanni (servi astuti) come Frittellino, Beltrame e Brighella; i secondi zanni (quelli sciocchi), molto pi\u00f9 famosi a causa della bravura degli attori che li rappresentavano e per l'impatto che avevano sul pubblico; fra i pi\u00f9 famosi Arlecchino, Pulcinella, Mezzettino e Truffaldino. Questo trapasso avvenne con un periodo di coesistenza, e non a caso uno dei primi arlecchini si chiamava Zan Ganassa.\nQuesta maschera ebbe anche un'eco europea visto che in Germania si trasform\u00f2 nel personaggio di \"Hans Wurst\", cio\u00e8 la traduzione di uno dei tanti appellativi della maschera italiana, quella di \"Zan Salsiccia\". In Inghilterra, ha dato origine al termine \"zany\" che, come aggettivo, ha il significato di \"spregiudicato e stravagante ma divertente\" , mentre come sostantivo indicava in passato un pagliaccio che si produceva in imitazioni buffe delle azioni di un altro clown al quale fungeva da spalla comica. \nPrima di sdoppiarsi nelle due tipologie di servo furbo e servo sciocco, Zanni era un personaggio a s\u00e9 stante.\nLe testimonianze iconografiche lo mostrano come il classico villano, con un costume a falde larghe color beretino (cio\u00e8 una sorta di canapa non trattata, quindi di un colore beige, tendente al giallo o al grigio), l'abito normalmente indossato dai contadini durante il lavoro nei campi, un cappello particolare largo intorno alla testa ma soprattutto con una visiera lunga, un po' come quello dei goliardi universitari. La sua maschera \u00e8 di cuoio bianco o pi\u00f9 chiara rispetto alle maschere di Pantalone o di Arlecchino.\nCaratteristiche del personaggio.\nZanni \u00e8 legato alla terra, alla vita rurale, dal carattere grezzo e volgare del contadino. Assomiglia a un animale per i suoi modi di fare, dato che i suoi istinti principali sono il sesso e la fame. Esistono due tipi di Zanni: quello astuto e veloce e quello sciocco e lento. Il primo \u00e8 solito giocare brutti tiri al padrone e ai suoi interlocutori, a meno che non siano donne o serve con le quali tenta subito di accoppiarsi senza tanti preamboli. Oltre a essere veloce e agile, questo Zanni \u00e8 anche molto aggressivo e con la parlantina sciolta; facile all'ira, diventa subito violento e manesco, anche con le donne. La sua maschera di solito \u00e8 caratterizzata da un naso ricurvo e appuntito, simile a quella di un gallinaccio.\nLo Zanni lento \u00e8 l'esatto contrario; \u00e8 ignorante e quasi incapace di formulare un concetto, dimostrando la sua tardezza anche nel movimento lemme e curvo verso il basso. Ciononostante egli appare sempre spassoso e divertente al pubblico e agli interlocutori perch\u00e9 sa generare equivoci col padrone e addirittura cercare di elevarsi al di sopra della sua figura, venendo per\u00f2 subito ammonito. Le sue caratteristiche principali sono lamentarsi in continuazione della sua situazione e delle varie circostanze e in particolare essere affamato e supplicante come un barbone.&lt;br&gt;La sua maschera \u00e8 caratterizzata da un naso aquilino e ricurvo.\nIconografia.\nNelle pi\u00f9 antiche testimonianze iconografiche Zanni \u00e8 il servo di Pantalone (che nei primi anni della commedia si chiamer\u00e0 il Magnifico); nella Raccolta delle incisioni detta Fossard, Zanni \u00e8 chiamato Zany Corneto forse a causa del resto del corno che orna la sua maschera, come anche quella di Arlecchino, residuo dell'origine diabolica degli zanni. Nella stessa raccolta di incisioni, databili alla met\u00e0 del XVI secolo con didascalie in francese, appare gi\u00e0 un Arlecchino archetipo dello Zanni sciocco (Harlequin nel testo).\nL'Harlequin \u00e8 strutturalmente pi\u00f9 simile a un giocoliere che non a un servo, in un abito aderente con qualche rara toppa colorata, ed \u00e8 spesso rappresentato in posizioni molto ginniche; ha una maschera nera ma che ancora non ha coperto completamente la faccia, ha i capelli chiari e una barbetta bionda con pizzo alla Don Chisciotte (siamo nel periodo della dominazione spagnola dell'Italia e andava molto di moda portare baffi e pizzo alla felipina). Generalmente \u00e8 senza berretto.\nUn'altra testimonianza iconografica molto interessante \u00e8 quella degli affreschi del Castello Trausnitz a Landshut: Zanni \u00e8 il vero mattatore della commedia affrescata nel 1578 dal pittore veneto Alessandro Scalzi.\nZanni \u00e8 un vero e proprio deus ex machina delle parti comiche dell'azione dipinta a lato della scalinata chiamata \"Narrentreppe\" ovvero scala dei buffoni o giocolieri.\nNei vari affreschi strimpella serenate, ruba il vino al padrone (sempre il solito Pantalone) e lo riporta a casa bastonato su un mulo, che Zanni sprona con un mantice nel culo. Quest'ultimo lazzo doveva essere molto diffuso e lo ritroviamo in una delle innumerevoli incisioni di Jacques Callot, intitolate \"I balli di Sfessania\", composte nel 1621, quindi nel periodo d'oro della commedia dell'arte, durante un viaggio in Italia del disegnatore francese. Il lazzo del mulo e del mantice \u00e8 per\u00f2 rappresentato da un personaggio pi\u00f9 simile ad Arlecchino, al quale evidentemente Zanni aveva gi\u00e0 ceduto il passo (in fondo erano passati ventitr\u00e9 anni dagli affreschi di Trausnitz e i personaggi della commedia si erano evoluti).\nPrimi e secondi Zanni.\nIl personaggio di Zanni comprendeva per sua natura due tipologie distinte di carattere, quella del furbo e quella dello sciocco. Nel corso della storia della commedia dell'arte questi due caratteri si divisero, e gli attori si specializzarono in una delle due tipologie di Zanni, chiamate primi e secondi Zanni.\nDue fra i primi Zanni pi\u00f9 famosi furono Nicol\u00f2 Barbieri in arte Beltrame e Piermaria Cecchini in arte Frittellino, attori celebri e celebrati (a Frittellino fu pure concesso un quarto di nobilt\u00e0 dall'Imperatore Mattia in persona), oltre che per le loro opere anche per i saggi teorici con i quali cominciarono a fissare le regole della commedia dell'arte. In \"Frutti delle moderne commedie\" Cecchini diede una ricca descrizione delle compagnie dell'epoca e fiss\u00f2 i ruoli dei personaggi. Barbieri, nel suo saggio sull'arte teatrale \"La Supplica\", fiss\u00f2 invece la differenza che ormai aveva separato la categoria dell'attore professionista dal saltimbanco o l'attore di strada.\nFra i secondi Zanni i nomi da fare sarebbero moltissimi, dal primo Arlecchino Tristano Martinelli fino al Truffaldino settecentesco di Antonio Sacco e di Onofrio Paganini. Da non scordare il suo corrispondente napoletano Pulcinella, interpretato per primo da Silvio Fiorillo, in Arte \"Capitan Matamoros\", a cui si attribuisce erroneamente la nascita dello Zanni napoletano. Il Pulcinella pi\u00f9 longevo e conosciuto \u00e8 stato Antonio Petito, in assoluto il pi\u00f9 ammirato e amato dai napoletani dell'Ottocento."}
{"id": "536649", "revid": "1696318", "url": "https://it.wikipedia.org/wiki?curid=536649", "title": "John Richard Gott III", "text": "Professore di astrofisica all'Universit\u00e0 di Princeton, \u00e8 considerato uno dei maggiori cosmologi dei nostri tempi e, di certo, uno di quelli che hanno dedicato maggior attenzione al problema della creazione dell'universo ed a quello di un'eventuale possibilit\u00e0 dei viaggi nel tempo.\nTeorie esotiche sui viaggi nel tempo.\nNel 1991 J. Richard Gott III propose una teoria sulla possibilit\u00e0 di creare una macchina del tempo basata sulle corde cosmiche, sulla quale Paul Davies bas\u00f2 il suo libro \"Come creare una macchina del tempo\". La macchina di Gott funzionerebbe grazie alla tensione antigravitazionale delle ipotetiche corde presenti nell'universo. Il viaggiatore potrebbe saltare da una corda all'altra ed ogni salto costituirebbe un viaggio nel tempo.\nLa controversa teoria dell'universo che crea se stesso nata con il supporto di Li-Xin Lin \u00e8 dovuta proprio al fatto che Gott non escludesse la possibilit\u00e0 di viaggi nel tempo.\nNel suo libro \"Viaggiare nel tempo: la possibilit\u00e0 fisica di spostarsi nel passato e nel futuro\" (Milano, Arnoldo Mondadori Editore, 2002), Gott sostiene che i viaggi nel passato siano possibili, tuttavia la persona non potrebbe tornare nel proprio passato, se non correndo il rischio di cadere in un paradosso temporale. Nel libro l'autore mostra che niente per ora pu\u00f2 escludere la possibilit\u00e0 di viaggi nel tempo, ma non esclude che nel futuro si possa dimostrare l'impossibilit\u00e0 di tali viaggi.\nL'Universo Madre.\nL'ipotesi che alle radici del nostro attuale universo ci possa essere un \"universo madre\" fu formulata nel 1996 da Gott e Li-Xin Li. Detto molto semplicemente, Gott ipotizz\u00f2 che l'universo al suo inizio si sia \"ripiegato\" su se stesso lungo l'asse temporale formando una sorta di occhiello che lo renderebbe \"la causa di se stesso\". Un esempio visualizzatore di questo concetto potrebbe essere un albero (privo di radici) di cui un ramo si curva verso la terra penetrandola e dando origine al tronco da cui deriva: l'universo madre sarebbe quindi il nostro stesso universo in uno stadio temporale antecedente.\n&lt;br&gt;L'universo madre si potrebbe quindi anche vedere come un cosmo bloccato in uno stato ciclico, che in futuro si chiuderebbe ad anello col passato generando in continuazione nuovi rami, nuovi universi paralleli, staccati dal protouniverso ciclico.\n&lt;br&gt;Una critica a questa teoria nasce dal presupposto che \u00e8 estremamente complicato, secondo alcuni impossibile, provarne la veridicit\u00e0 o la falsit\u00e0, poich\u00e9 con l'inflazione verrebero a scomparire tutte le prove possibili."}
{"id": "536651", "revid": "174925", "url": "https://it.wikipedia.org/wiki?curid=536651", "title": "Suolo agrario", "text": "Il suolo agrario \u00e8 la parte della superficie terrestre che, per la sua struttura comprensiva di humus, si presta allo sviluppo delle specie vegetali ed \u00e8 utilizzata dall'uomo per le coltivazioni agricole.\nIl suolo.\nLa pedologia \u00e8 la scienza che studia il suolo. Il suolo \u00e8 lo strato superficiale inorganico di detriti rocciosi di diversa dimensione e composizione, unito ad una componente organica, che copre la crosta terrestre.\nSuolo naturale e suolo agrario.\nIl suolo naturale, prodotto dalla pedogenesi, ed il suolo agrario, a causa delle lavorazioni ripetute e degli altri interventi agronomici, sono diversi tra di loro; in particolare il secondo, presenta due soli strati, l'attivo in superficie, fino alla profondit\u00e0 di circa 70 cm, e l'inerte, al di sotto.\nI suoli possono essere originati da materiali del luogo (\"terreni eluvionali\"), ma pi\u00f9 comunemente sono formati da materiali trasportati in loco da acqua, vento o ghiaccio (\"terreni colluviali\").\nTessitura.\nI terreni possono essere classificati in base alla tessitura, cio\u00e8 al contenuto percentuale di particelle di calibro diverso.Ogni componente del suolo assume nomi diversi a seconda delle sue dimensioni; per esempio, secondo la \"Societ\u00e0 Internazionale della Scienza del Suolo\" le particelle venivano classificate come \"scheletro\" (diametro maggiore di 2 mm), sabbia (diametro compreso tra 2 e 0,02\u00a0mm), limo (diametro compreso tra 0,02 e 0,002\u00a0mm), argilla (diametro minore di 0,002\u00a0mm).\nLa composizione del suolo viene determinata facendo attraversare un campione di terra seccata attraverso una serie di setacci. Composizioni diverse in scheletro, sabbia, limo e ed argilla conferiscono al suolo propriet\u00e0 fisiche, meccaniche ed agronomiche diverse.In base alla composizione percentuale di sabbia, limo ed argilla ogni terreno assume una particolare denominazione, generalmente ottenuta utilizzando dei grafici detti \"triangoli della tessitura\". In base alla prevalenza di un tipo di particelle sulle altre, si hanno terreni argillosi, limosi, sabbiosi, e le diverse situazioni intermedie (argilloso-sabbioso, argilloso-limoso, sabbioso-argilloso, ecc.); in particolare viene indicato come \"franco\" un terreno dalla composizione intermedia, dove nessuna frazione prevale con le sue caratteristiche sulle altre, ideale per la coltivazione. Si possono incontrare altre espressioni (terreno forte, di medio impasto, ecc.) che per\u00f2 hanno solo valore pratico.\nStruttura.\nLe diverse particelle inorganiche del terreno possono unirsi tra loro grazie all'azione aggregante della componente argillosa e della componente organica. Di conseguenza il suolo agrario si presenta generalmente sotto forma di grumi di particelle legate tra loro. Il suolo agrario, a seconda del tipo di struttura, pu\u00f2 assumere denominazioni diverse: compatta, glomerulare, vacuolare, ecc. Il tipo di struttura influenza le caratteristiche fisiche, chimiche, ed agronomiche del suolo.\nCarbonati di calcio e magnesio.\nI carbonati di calcio e di magnesio . La quantit\u00e0 di questi due minerali viene espressa in percentuale di carbonato di calcio (CaCO3, anche se in realt\u00e0 viene considerato il carbonato di magnesio). Il calcare attivo, dato espresso sempre in percentuale, derivato dal precedente, \u00e8 un indice della influenza dei carbonati presenti sulle diverse colture. Un eccesso di carbonati ha effetti negativi sulla assimilazione, da parte delle piante, soprattutto arboree, degli elementi nutritivi presenti nel terreno (per es. il ferro). Un eccesso di calcare attivo obbliga alla adozione di portainnesti in grado di tollerare questa situazione, e l'attuazione di altre pratiche agronomiche in grado di surrogare i problemi derivati.\nSostanza organica.\nLa sostanza organica \u00e8 in gran parte costituita dai resti di animali e vegetali, pi\u00f9 o meno evoluti e trasformati, presenti nel terreno. Le sostanze di origine organica vengono demolite nel terreno dalla azione della microflora/fauna presente; questo processo porta da un lato alla mineralizzazione (liberazione di elementi semplici assimilabili dalle radici delle piante), dall'altra all'umificazione (formazione di sostanze chimiche complesse denominate \"humus\"). L'humus funge da serbatoio di fertilit\u00e0 del suolo, in quanto pu\u00f2, a seconda delle caratteristiche del terreno, rilasciare nel tempo elementi semplici assimilabili dalle piante.\nLa sostanza organica complessiva presente nel terreno viene espressa in percentuale, e viene stimata a partire dalla quantit\u00e0 di carbonio presente nel terreno, elemento caratteristico delle sostanze di origine organica.\nCapacit\u00e0 di scambio cationico.\nGli elementi minerali indispensabili per la vita delle piante (azoto, fosforo, potassio, magnesio, ecc...), assorbiti dalle radici, vengono trattenuti dal suolo grazie alla presenza delle argille e della sostanza organica. In linea di principio, maggiore \u00e8 la presenza di queste due categorie di sostanze, maggiore sar\u00e0 la capacit\u00e0 del terreno di trattenere gli elementi nutritivi citati, che altrimenti si disperderebbero per percolazione in profondit\u00e0. Per esempio i terreni sabbiosi hanno bassa capacit\u00e0 di trattenere i principi nutritivi, perch\u00e9 carenti di argilla, ed anche perch\u00e9 tendenzialmente poveri di sostanza organica, per la rapidit\u00e0 di mineralizzazione. Al contrario, i terreni argillosi e organici generalmente presentano caratteristiche opposte. La somma delle quantit\u00e0 degli elementi nutritivi presenti sulla superficie di scambio del terreno, stimati attraverso una analisi chimica dello stesso, viene definita come capacit\u00e0 di scambio cationico (C.S.C.). Valori elevati di C.S.C. indicano minori rischi di perdita di elementi nutritivi e minori rischi di inquinamento, ma anche maggiore difficolt\u00e0 da parte delle piante di assimilare gli stessi, fortemente trattenuti dal complesso di scambio (humus ed argilla). La C.S.C. non comprende alcuni anioni (come per es. i nitrati), in quanto solo la sostanza organica \u00e8 in grado in parte di trattenerli. Altri anioni, come i fosfati, sono in parte trattenuti dai colloidi elettronegativi per interazione con i cationi adsorbiti. Le sostanze bloccate sulla superficie di scambio del suolo sono in equilibrio dinamico con la soluzione acquosa circolante nello stesso; quando la concentrazione di un certo elemento diminuisce nella fase liquida (per es. perch\u00e9 assorbito dalle radici), il terreno libera una certa quantit\u00e0 dello stesso, riequilibrando la situazione."}
{"id": "536653", "revid": "22643", "url": "https://it.wikipedia.org/wiki?curid=536653", "title": "Galicia", "text": ""}
{"id": "536659", "revid": "62004", "url": "https://it.wikipedia.org/wiki?curid=536659", "title": "Giro del Belgio 1986", "text": "Il Giro del Belgio 1986, sessantottesima edizione della corsa e valida come evento UCI categoria CB.1, si svolse dal 12 al 17 agosto 1986, per un percorso totale di 882,5\u00a0km suddiviso in 1 prologo pi\u00f9 5 tappe. Fu vinto dal belga Nico Emonds che concluse il giro con il tempo totale di 23 ore, 51 minuti e 1 secondi, alla media di 37\u00a0km/h.\nAl traguardo di Olen 64 ciclisti completarono il percorso."}
{"id": "536660", "revid": "125115979", "url": "https://it.wikipedia.org/wiki?curid=536660", "title": "Tzipi Livni", "text": "Biografia.\nTzipi Livni \u00e8 figlia del nazionalista ebreo Eitan Livni, militante nell'Irgun durante gli anni del mandato britannico sulla Palestina. Ha servito come tenente nelle forze di difesa israeliane. Secondo un'intervista rilasciata a Yediot Aharonot e apparsa poi sul Sunday Times, la Livni ha anche fatto parte dell'unit\u00e0 d'\u00e9lite del Mossad responsabile per l'Operazione Collera di Dio (Wrath of God) nel 1980.\nFu eletta per la prima volta alla Knesset nel 2001 con il Likud, ricoprendo poi, tra le altre, le cariche di Ministro dell'Immigrazione e di Ministro della Giustizia.\nConvinta sostenitrice del principio \"Due popoli, due stati\" riguardo alla questione mediorientale, con Ariel Sharon ed Ehud Olmert ha fondato il partito centrista Kadima (\"avanti\" in ebraico), per sostenere l'impegno di Ariel Sharon ad evacuare la Striscia di Gaza superando l'opposizione dell'ala destra del Likud, capitanata da Benjamin Netanyahu. Venne quindi nominata Ministro degli Esteri.\nNuovamente eletta alla Knesset, venne confermata, nel Governo di Ehud Olmert, Ministro degli Esteri (seconda donna nella storia ad occupare la carica, dopo Golda Meir) e nominata Vice - Primo Ministro.\nAttualmente \u00e8 uno dei politici pi\u00f9 popolari del Paese, uscita indenne dal tracollo che il Governo Olmert sub\u00ec a seguito dell'insuccesso della guerra in Libano dell'estate 2006. A seguito delle polemiche e dello scontento dell'opinione pubblica, chiese pubblicamente ad Ehud Olmert di dimettersi dalla carica di Primo Ministro, ma senza risultato.\nNel 2007 la rivista Time ha inserito Tzipi Livni fra le 100 persone che stanno trasformando il mondo.\nDopo lo scandalo Olmert, Tzipi Livni si era dichiarata pronta e disponibile a guidare Israele, annunciando la sua candidatura alla successione del premier. Il 19 settembre 2008 ha vinto le elezioni primarie per la leadership di Kadima, acquisendo il diritto al tentativo di formare un nuovo governo in seguito alle dimissioni di Olmert, ufficializzate due giorni pi\u00f9 tardi, non riuscendo per\u00f2 nel suo intento.\nDurante l'offensiva a Gaza, denominata Operazione Piombo Fuso, la Livni si \u00e8 dimostrata favorevole all'attacco. In quel periodo Tzipi Livni sostenne che nella striscia di Gaza non era presente un'emergenza umanitaria.\nLe elezioni politiche del 10 febbraio 2009.\nTzipi Livni si presenta alle elezioni anticipate come leader di Kadima. I suoi avversari principali sono Benjamin Netanyahu (leader del Likud) e Avigdor Lieberman, leader di un partito di estrema destra denominato Israel Beitenu (Israele casa nostra).\nI sondaggi danno in vantaggio le formazioni di destra (Likud, Israel Beitenu) e in forte calo il partito laburista di Ehud Barak. Gli scarti, in particolare tra Kadima e Likud, sono minimi, soprattutto per il forte numero di indecisi.\nLe elezioni del 10 febbraio 2009 vedono una vittoria (secondo molti a sorpresa) del partito Kadima che conquista 28 seggi alla Knesset, il Likud 27, il partito di Lieberman 15, mentre i laburisti crollano a soli 13 seggi. La maggioranza dei seggi in parlamento \u00e8 tuttavia della destra.\nQuesta situazione induce il Presidente Shimon Peres ad affidare la guida del governo a Benjamin Netanyahu, che ha pi\u00f9 possibilit\u00e0 rispetto alla Livni di poter formare un esecutivo. Peres per\u00f2 invita i principali leader politici a formare un governo di unit\u00e0 nazionale per poter giungere a soluzioni comuni sui problemi del paese.\nLa Livni e Netanyahu si incontrano pi\u00f9 volte per poter formare un governo di coalizione, ma alcune differenze di pensiero (in particolare sul processo di pace) impediscono la formazione di un esecutivo Likud - Kadima. Tzipi Livni decide di rimanere all'opposizione.\nL'uscita da Kadima e la fondazione di HaTnuah.\nNel marzo del 2012 perde le primarie per la leadership del partito contro l'ex ministro della difesa Shaul Mofaz. Nel novembre dello stesso anno fonda un nuovo movimento: HaTnuah. A seguito della difficoltosa formazione del governo Netanyahu, la Livni \u00e8 entrata nelle file del governo nelle funzioni di Ministro della giustizia."}
{"id": "536661", "revid": "37401", "url": "https://it.wikipedia.org/wiki?curid=536661", "title": "Birmingham (Alabama)", "text": "Birmingham ( ) \u00e8 un comune (\"city\") degli Stati Uniti d'America che si trova tra le contee di Jefferson (della quale \u00e8 capoluogo) e Shelby, nello Stato dell'Alabama. La popolazione era di 209.880 persone al censimento del 2018, il che la rende la citt\u00e0 pi\u00f9 popolosa dello stato e la centesima citt\u00e0 pi\u00f9 popolosa della nazione. \u00c8 la principale citt\u00e0 dell'area metropolitana nota come Greater Birmingham.\nGeografia fisica.\nSecondo lo United States Census Bureau, ha un'area totale di 151,9 miglia quadrate (393\u00a0km\u00b2), costituiti da 149,9 miglia quadrate (388\u00a0km\u00b2) di terra e 2,0 miglia quadrate (5.2\u00a0km\u00b2) di acqua.\nClima.\nLa temperatura pi\u00f9 alta mai registrata \u00e8 stata di 107\u00a0\u00b0F (42\u00a0\u00b0C), il 29 luglio 1930, mentre la temperatura pi\u00f9 bassa mai registrata \u00e8 stata di \u221210\u00a0\u00b0F (\u221223\u00a0\u00b0C), il 13 febbraio 1899.\nStoria.\nBirmingham fu fondata il 1\u00ba giugno del 1871, al termine della guerra civile americana, come comprensorio industriale. Fu cos\u00ec chiamata in onore di Birmingham, la principale citt\u00e0 industriale del Regno Unito. La citt\u00e0 sorse in una vallata dove era stata rilevata una grande quantit\u00e0 di ferro, utile nella produzione dell'acciaio. La crescita della citt\u00e0 fu inizialmente rallentata da una violenta epidemia di colera e dal crash della Borsa di Wall Street del 1873.\nAgli inizi del 1900 il centro della citt\u00e0 sub\u00ec un vistoso riammodernamento, e divenne una ricca zona residenziale con nuove abitazioni in stile neoclassico. Tra il 1902 ed il 1912 vennero poi costruiti quattro grattacieli all'incrocio tra la 20th Street e la 1st Avenue North. Questi grattacieli presero il nome dell'\"angolo pi\u00f9 pesante sulla Terra\".\nNel 1916 la citt\u00e0 fu colpita da un terremoto, passato alla storia come \"Terremoto di Irondale\" (magnitudo 5.1) ed alcuni palazzi furono vistosamente danneggiati.\nLa \"Grande Depressione\" degli anni '30 colp\u00ec Birmingham in modo particolarmente duro, e vide la chiusura di molte industrie e la migrazione di centinaia di contadini, che dalle campagne giunsero in citt\u00e0 alla ricerca di lavoro. Successivamente, agli inizi degli anni '40, l'enorme domanda di acciaio a seguito della II Guerra Mondiale, fece nuovamente prosperare la citt\u00e0 di Birmingham.\nIn questa citt\u00e0 si svilupp\u00f2 negli anni una classe media afro-americana che tuttavia rimase segregata fino al periodo delle lotte per i diritti civili negli anni sessanta.\nA met\u00e0 del XX secolo Birmingham era divenuta uno dei centri industriali pi\u00f9 importanti degli Stati Uniti tanto da farle guadagnare i soprannomi di \"Magic City\" e \"Pittsburgh del sud\". Le industrie pi\u00f9 importanti della citt\u00e0 erano quelle del ferro e dell'acciaio, poi nel corso degli anni, mentre l'industria cominci\u00f2 ad entrare in crisi in tutta la nazione, l'economia cittadina si diversific\u00f2 puntando anche sulla ricerca medica, sulle banche e sull'editoria.\nNegli ultimi anni sono cresciuti rapidamente i settori della biotecnologia e della tecnologia informatica e Birmingham \u00e8 stata dichiarata come una delle migliori citt\u00e0 statunitensi in cui vivere.\nIl movimento dei diritti civili di Birmingham.\nTra il 1950 ed il 1960 la citt\u00e0 di Birmingham balz\u00f2 agli onori della cronaca nazionale ed internazionale come una delle principali sedi del Movimento dei Diritti Civili. A quel tempo buona parte degli afroamericani residenti in citt\u00e0 lavoravano nelle miniere e nelle industrie dell'acciaio.\nNegli anni '50 molti afroamericani furono colpiti dal Ku Klux Klan, dopo che questo era riuscito ad entrare in possesso di numerosi cartoni di dinamite custoditi nelle miniere d'estrazione del ferro. Molti cittadini di razza bianca non erano difatti favorevoli ai cambiamenti sociali proposti dal movimento dei diritti civili, e molte case degli afroamericani furono colpite negli anni '50 dall'esplosione di questi ordigni. Molti lavoratori di colore, al fine di tutelare le proprie famiglie, furono costretti a trasferirsi alla periferia della citt\u00e0. Questi eventi dinamitardi degli anni '50 portarono alla citt\u00e0 di Birmingham il soprannome di \"Bombingham\",\nLocalmente il movimento dei diritti civili era guidato da Fred Shuttlesworth, un fiero predicatore che divenne leggendario per il proprio coraggio di fronte a minacce e violenze.\nLo spartiacque all'interno del Movimento di Birmingham avvenne nel 1963, quando Fred Shuttlesworth chiese a Martin Luther King di venire a Birmingham, per aiutarlo a porre fine alle violenze ad alla segregazione razziale. Martin Luther King accolse la richiesta e si rec\u00f2 a Birmingham in qualit\u00e0 di pastore, e vi rest\u00f2 per tutto l'inizio della sua carriera da predicatore.\nInsieme essi lanciarono il cosiddetto \"Progetto C\" (dove C stava per \"confronto\"), una massiva e non violenta dimostrazione contro i soprusi perpetrati dai bianchi. Nel 1963 Martin Luther King fu imprigionato dopo aver preso parte ad una manifestazione non violenta, e mentre si trovava in carcere scrisse i'oggi famosa \"Lettera dalla prigione di Birmingham\", una sorta di trattato in cui espose le cause della segregazione razziale negli Stati Uniti. Subito dopo l'arresto di King si sollevarono in citt\u00e0 molte e rumorose proteste, che vennero violentemente represse dalla polizia con gas lacrimogeni e cariche di alleggerimento. A seguito delle proteste pi\u00f9 di 3.000 persone vennero arrestate, tra cui molti minorenni.\nUna domenica mattina del Settembre 1963, una bomba artigianale esplose nella Chiesa Battista della 16th Street, uccidendo quattro ragazze di colore. Le successive proteste degli attivisti del Movimento, assieme ad una crescente indignazione dell'opinione pubblica nei confronti della polizia e del Ku Klux Klan, contribuirono al cambio di rotta nei confronti dei cittadini afroamericani ed alla definitiva approvazione nel 1964 del Civil Right Act.\nMonumenti e luoghi d'interesse.\nArchitetture civili.\nBirmingham \u00e8 sede di 66 case a torre.\nBirmingham \u00e8 inoltre la capitale culturale ed artistica dell'Alabama, con numerose gallerie d'arte all'interno della citt\u00e0, tra cui va nominato il Birmingham Museum of Arts. \nBirmingham \u00e8 inoltre sede delle pi\u00f9 importanti orchestre e compagnie di ballo dello Stato dell'Alabama.\nMusei.\nA Birmingham sono presenti molti musei. Il pi\u00f9 grande di tutti \u00e8 il Birmingham Museum of Arts.\nAll'interno del Kelly Ingram Park \u00e8 inoltre presente il Birmingham Civil Rights Institute, che propone un percorso narrativo per cimeli ed immagini sulla vicenda delle persecuzioni razziali avvenute in citt\u00e0.\nIl Southern Museum of Flight, sulla 73th Street North, \u00e8 un museo civile dedicato all'aviazione. All'interno della struttura sono esposti circa 100 aerei, cos\u00ec come motori originali, modellini e fotografie d'epoca. In aggiunta, il museo \u00e8 la sede dell'Alabama Aviation Hall of Fame, che racconta la storia dell'aviazione dell'Alabama attraverso alcune biografie collettive. Nella citt\u00e0 si trova anche un museo di motoveicoli, il Barber Vintage Motorsports Museum\nSociet\u00e0.\nEvoluzione demografica.\nSecondo il censimento del 2010, c'erano 212 237 persone.\nGli ultimi dati del 2018 parlano di 209 880 abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 73,4% di bianchi, il 22,3% di afroamericani, lo 0,2% di nativi americani, l'1,0% di asiatici, il 2,1% di altre etnie, e l'1,0% di due o pi\u00f9 etnie. Ispanici o latinos di qualunque etnie erano il 3,6% della popolazione.\nEconomia.\nNel 2014, le maggiori societ\u00e0 pubbliche di Birmingham per capitalizzazione azionaria erano Regions Bank (14,61 miliardi di dollari), Vulcan Materials (8,45 miliardi di dollari), Energen (6,47 miliardi di dollari), Protective Life (5,47 miliardi di dollari) e HealthSouth (3,15 miliardi di dollari).\nNel 2015, le maggiori aziende private di Birmingham per fatturato annuo e numero di dipendenti erano: O'Neal Steel (2,66 miliardi di dollari, 550 dipendenti), EBSCO Industries (2,5 miliardi di dollari, 1,220 dipendenti), Drummond Co, Inc. (2,4 miliardi di dollari, 1,380 dipendenti), Brasfield &amp; Gorrie, LLC (2,2 miliardi di dollari, 973 dipendenti) e McWane Inc. (1,7 miliardi di dollari, 620 dipendenti).\nInfrastrutture e trasporti.\nLa citt\u00e0 \u00e8 servita dall'Aeroporto Internazionale di Birmingham-Shuttlesworth.\nAmministrazione.\nGemellaggi.\nBirmingham \u00e8 gemellata con:"}
{"id": "536662", "revid": "599013", "url": "https://it.wikipedia.org/wiki?curid=536662", "title": "Pcc", "text": ""}
{"id": "536664", "revid": "124078403", "url": "https://it.wikipedia.org/wiki?curid=536664", "title": "Amici per sempre (album)", "text": "Amici per sempre \u00e8 un album dei Pooh uscito nel 1996, anno del trentennale della band. Alcuni dei brani presenti, in particolare \"Amici per sempre\", \"La donna del mio amico (singolo)\" e \"Cercando di te (singolo)\", sono diventati molto famosi e spesso riproposti dagli stessi Pooh nei concerti.\nLa prima stampa del CD contiene una traccia ROM con contenuti interattivi ed una versione a cappella di \"Innamorati sempre, innamorati mai.\"\nIl disco.\n\u00c8 stato inciso in un periodo in cui i Pooh sembravano sul punto di sciogliersi, a causa di molteplici disaccordi riguardo ad alcune canzoni. \"Innamorati sempre, innamorati mai\" originariamente era stata scritta con un testo e un titolo diversi, \"Chiss\u00e0 se c'\u00e8 un prato l\u00e0 dove sei adesso\", dedicato alla memoria del padre di Stefano, da poco scomparso; gli altri componenti preferirono non trattare il tema della morte. \"Il silenzio della colomba\" era invece nata su una melodia diversa da quella in seguito realizzata: questa era composta da Dodi, che di conseguenza avrebbe anche voluto cantarla, ma si ritrov\u00f2 in minoranza nel gruppo, che sosteneva che la canzone dovesse essere interpretata da Roby; per risolvere il conflitto, Dodi ritir\u00f2 la propria base musicale e il tema della violenza sessuale venne totalmente riconcepito per sfociare appunto nel pezzo \"Il silenzio della colomba\". La canzone \"Amici per sempre\", scritta da Valerio Negrini, viene definita manifesto da Roby perch\u00e9, nonostante tutto, nonostante i conflitti e le divergenze, si pu\u00f2 essere amici per sempre.\nFormazione.\nAltri musicisti"}
{"id": "536665", "revid": "1776051", "url": "https://it.wikipedia.org/wiki?curid=536665", "title": "Morrens", "text": "Morrens (toponimo francese) \u00e8 un comune svizzero di 1\u00a0075 abitanti del Canton Vaud, nel distretto del Gros-de-Vaud.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "536666", "revid": "614400", "url": "https://it.wikipedia.org/wiki?curid=536666", "title": "Robin Cook (scrittore)", "text": "Storia.\nSi \u00e8 laureato in medicina alla Columbia University e specializzato ad Harvard. Decise di abbandonare la professione dopo aver scoperto che in un ospedale in cui lavorava la cartella clinica di un paziente ricoverato da tre settimane non era stata ancora letta. Cominci\u00f2 cos\u00ec a scrivere thriller per divulgare i maggiori problemi della sanit\u00e0 e della ricerca medica, temi che altrimenti non avrebbero appassionato. Dopo un primo tentativo con \"Year of the Intern\", ottiene successo con \"Coma\" dal quale viene tratto il film \"Coma profondo\", interpretato da Michael Douglas. \nCook ha scritto una trentina di libri che hanno ispirato anche altri film, tutti tradotti in italiano tranne il primo. Nei suoi romanzi Cook affronta diverse tematiche: dall'ingegneria genetica alle intossicazioni alimentari, dall'inquinamento chimico alla clonazione umana e qualcuno dei suoi lavoro appartiene al filone della fantascienza. \n&lt;br&gt;Ha venduto in tutto il mondo oltre 100 milioni di copie. Cook scrive i suoi libri con l'assistenza di altri medici e specialisti della professione.\nFamiglia.\nSi \u00e8 sposato segretamente in Italia e sua moglie si occupa di architettura; le loro residenze a Boston, New York e Naples, in Florida, si richiamano a stili diversi."}
{"id": "536667", "revid": "399", "url": "https://it.wikipedia.org/wiki?curid=536667", "title": "Robin Cook scrittore", "text": ""}
{"id": "536673", "revid": "729019", "url": "https://it.wikipedia.org/wiki?curid=536673", "title": "Giro del Belgio 1933", "text": "Il Giro del Belgio 1933, ventiduesima edizione della corsa, si svolse in cinque tappe tra il 17 maggio e il 21 maggio 1933, per un totale di 1 132 km e fu vinto dal belga Jean Aerts."}
{"id": "536674", "revid": "767487", "url": "https://it.wikipedia.org/wiki?curid=536674", "title": "Malapalud", "text": "Malapalud (toponimo francese) \u00e8 una frazione di 92 abitanti del comune svizzero di Assens, nel Canton Vaud (distretto del Gros-de-Vaud).\nStoria.\nGi\u00e0 comune autonomo che si estendeva per 0,83\u00a0km\u00b2, nel 2009 \u00e8 stato accorpato al comune di Assens.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "536677", "revid": "6923", "url": "https://it.wikipedia.org/wiki?curid=536677", "title": "Volkswagen Rabbit", "text": ""}
{"id": "536685", "revid": "125915838", "url": "https://it.wikipedia.org/wiki?curid=536685", "title": "Thriller medico", "text": "Il thriller medico \u00e8 un sottogenere letterario e cinematografico d'azione del thriller, che si discosta dal giallo in senso stretto in quanto la trama tratta argomenti di tipo scientifico biologico. Giocano un ruolo assai importante il medico legale e gli specialisti della polizia scientifica, che sulla base degli indizi raccolti con l'esame del cadavere e della scena del delitto assicurano alla giustizia il colpevole.\nEsistono sostanzialmente 2 tipologie di thriller medico: \nTra i padri fondatori del suddetto sottogenere ci sono: Jacques Futrelle, Richard Austin Freeman e John Blackburn.\nStando alla letteratura, gli autori pi\u00f9 noti e prolifici sono Patricia Cornwell, Kathy Reichs, Robin Cook e David Khayat, oncologo francese di fama mondiale. Non meno noti sono: Michael Crichton, Patrick Lynch e John Case (che nascondono rispettivamente i veri dati anagrafici di Gary Humphreys e Philip Sington, e Jim e Carolyn Hougan), Colin Andrews (pseudonimo dello scrittore horror F. Paul Wilson) con \"Stato di salute\" e \"Ingraham\", Paul Carson con \"Filo d'acciaio\", Joe Connelly (\"Pronto Soccorso\", da cui Martin Scorsese ha tratto il film \"Al di l\u00e0 della vita\"), Ken Follett con \"Il terzo gemello,\" Frank G. Slaughter\",\" Mary L. Hanner con \"Virus mortale,\" Richard Preston con \"Area di contagio\" \"e Il giorno del Cobra\", Michael Palmer, Douglas Preston &amp; Lincoln Preston con \"Mount Dragon,\" Tess Gerritsen, Jeff Lindsay, Anthony E. Zuiker e Duane Swierczynski con la saga \"Level 26,\" H.S. Clark, Stanley Pottinger con \"A mente fredda,\" Karin Slaughter con \"Genesi\" e \"Abisso senza fine\", Pat Wilpenter, James Patterson.\nSulla scena europea ci sono esponenti come: Luigi Rainero Fassati con \"Una vita per l'altra\" (1985), Johannes Mario Simmel con \"Il codice genetico\" (1987), il trio Lucarelli/Rigosi/Baldini con i racconti noir di \"Medical Thriller\" (detection in ambito farmaceutico), il celebre oncologo Mariano Bizzarri con \"Il caso del 238,\" Guglielmo Brayda (neurologo di Bologna) che ha pubblicato \"Clone\" e \"L'anatra dalla testa bianca\", Danilo Arona ed Edoardo Rosati con \"La Croce sulle labbra\", Paolo Gaetani con \"Stem Cell\" e \"L'ultima mischia\"\",\" Ken McClure\",\" M.R. Hall, Simon Beckett, P. D. James con \"Morte di un medico legale\", Alessia Gazzola, Arnaldur Indridason con \"Sotto la citt\u00e0,\" Emanuela Boccassini con \"La Signora dell'Arte della Morte\"\",\" Marco Franzoso con \"Il bambino indaco\", Carlo Molinari con \"Bisturi &amp; Diamanti\"\",\" Arthur Hailey con \"Medicina violenta ,\" Andrea Novelli e Gianpaolo Zarini con \"Soluzione finale\"\",\" Camilla L\u00e4ckberg con \"Il predicatore\", A.J. Cross, Chiara Guarino con \"Oggi \u00e8 un bel giorno per morire\"\",\" Rita Carla Francesca Monticelli con \"Detective Eric\" "}
{"id": "536686", "revid": "889336", "url": "https://it.wikipedia.org/wiki?curid=536686", "title": "Fu\u00dfballclub Red Bull Salzburg", "text": "Il Fu\u00dfballclub Red Bull Salzburg, meglio noto come Red Bull Salisburgo o semplicemente Salisburgo, \u00e8 una societ\u00e0 calcistica austriaca con sede nella citt\u00e0 di Salisburgo. Milita nella Bundesliga austriaca e gioca le partite casalinghe nello Stadion Wals-Siezenheim o Red Bull Arena.\nL'attuale club fu fondato il 13 settembre 1933 con il nome di \"Sportverein Austria Salzburg\". Fino alla sua attuale denominazione la societ\u00e0 ha cambiato diverse volte nome e colori sociali per motivi legati allo sponsor. Storicamente conosciuta come \"Austria Salisburgo\", ha modificato nome, colori sociali e simbolo nel 2005 col passaggio di propriet\u00e0 alla societ\u00e0 austriaca di bevande Red Bull (controllante di fatto, anche se formalmente solo socio di minoranza), situazione che ha creato forte malcontento nella tifoseria e che l'ha divisa fra coloro che comunque sostengono la squadra rivoluzionata e coloro che non l'accettano. Questi ultimi hanno fondato una squadra con la denominazione originale di Sportverein Austria Salzburg, che gioca in Regionalliga.\nIl club ha vinto il suo primo titolo di Bundesliga nel 1993-1994, mettendo in bacheca il primo di tre allori nello spazio di quattro stagioni. A livello nazionale si \u00e8 aggiudicato 15 campionati, 8 Coppe d'Austria e 3 Supercoppe d'Austria. A livello internazionale ha raggiunto la finale della Coppa UEFA del 1993-1994, persa contro l'.\nStoria.\nEpoca pre-Red Bull.\nIl club viene fondato il 13 settembre 1933 con il nome di \"Sport Verein Austria Salzburg\", dopo la fusione tra due club cittadini, l'Hertha Salzburg (che giocava in tenuta bianco-blu) e il Rapid Salzburg di Lehen (che adottava come colori il bianco e il verde). In quel periodo fu istituito il campionato dell'Alta Austria-Salisburgo, in cui non figurava alcun club salisburghese oltre al Salisburgo AK 1914. Tale campionato fu giocato per sole due stagioni, prima di dividersi nei due campionati regionali.\nFu solo durante la seconda guerra mondiale che lo Sport Verein Austria Salzburg si fuse con il Salisburgo AK 1914 e, come campione nazionale nel 1941, il club fu tra le contendenti della promozione nel massimo campionato austriaco. Tre sconfitte in tre partite di spareggio con una differenza reti di -13 dimostrarono, tuttavia, che la squadra non era ancora preparata per il salto di categoria. Al culmine della guerra, il club si fuse con Salisburgo AK 1914 e l'1. Salzburger SK 1919; dalla stagione 1945-1946 gioc\u00f2 nuovamente con l'SV Austria Salzburg nel massimo campionato di Salisburgo.\nDopo la fine della guerra, il Salzburger Austria riusc\u00ec a mantenere il posto nel campionato salisburghese e nel 1949 ottenne, insieme ad altri quattro club di Salisburgo, la promozione in Tauernliga, la seconda serie nazionale. Nel 1950 il club fu sciolto e, dopo qualche mese, rifondato. Nella massima divisione amatoriale, i viola riuscirono a prevalere nel 1952-1953 e a competere cos\u00ec contro l'Arlbergmeister Innsbrucker AC per il titolo di campione dell'Austria occidentale. Le vittorie per 5-0 e 9-0 valsero al club il suo primo titolo importante e consentirono la promozione in A-Liga. Grazie ai successi per 6-0 e 3-1 contro il Kapfenberger SV, l'Austria Salisburgo guadagn\u00f2 la prima promozione in massima serie. Nel 1953-1954 il club si piazz\u00f2 al nono posto su quattordici, evitando la retrocessione per cinque punti. Il viennese Erich Probst fu il primo nazionale del Salisburgo: l'ultima delle sue 19 presenze con la selezione austriaca risale al 27 marzo 1960. Adolf Macek, che ottenne la prima delle sue 4 presenze con la selezione dell'Austria il 9 ottobre 1965, fu il primo salisburghese a militare nella nazionale austriaca.\nIl Salisburgo ottenne il secondo posto in campionato per la prima volta nella stagione 1970-1971, totalizzando 43 punti, uno in meno del . La prima partecipazione della squadra ad una coppa europea risale, invece, alla stagione 1971-1972, quando prende parte alla Coppa UEFA, dove fu eliminata dai rumeni dell', dopo aver perso per 4-1 in trasferta e vinto per 3-1 in casa. Nel 1974 il Salisburgo raggiunse per la prima volta la finale della Coppa d'Austria, che perse contro l' nel doppio confronto.\nNel 1978 il club cambi\u00f2 nome in \"Sport Verein Casino Salzburg\" e nel 1997 in \"Sport Verein W\u00fcstenrot Salzburg\", secondo un accordo di sponsorizzazione con una societ\u00e0 austriaca di servizi finanziari. Il club continu\u00f2 a essere chiamato per anni \"SV Austria Salzburg\".\nNell'epoca del Casino Salisburgo la squadra raggiunse, nella Coppa UEFA 1993-1994, la sua prima e sinora unica finale europea, in cui affront\u00f2 l' e fu battuta per 1-0 sia all'andata che al ritorno. In quella stessa stagione vinse per la prima volta il titolo nazionale, con 51 punti, due in pi\u00f9 di quelli dell'Austria Vienna. La vittoria del campionato fu confermata nella stagione seguente, grazie ad una migliore differenza reti sullo . Nella stagione 1995-1996 la squadra si piazz\u00f2, invece, ottava, con un solo punto di margine sulla zona play-out, ma nell'annata seguente mise in bacheca il terzo titolo in quattro stagioni, sopravanzando di tre punti i campioni in carica del .\nAll'esordio in UEFA Champions League, nel 1994-1995 la squadra raggiunse la fase a gruppi eliminando gli israeliani del (5-2 tra andata e ritorno). Inserita in un difficile girone con e (le due future finaliste del torneo) e , in sei partite ottiene 6 punti pareggiando i match contro l'Ajax poi laureatosi campione e vincendo per 3-1 in casa degli ateniesi, ma fu eliminata a causa del terzo posto nel girone.\nIl passaggio alla Red Bull.\nIl 6 aprile 2005 la compagnia Red Bull ufficializza l'acquisto della societ\u00e0 calcistica, che viene rebrandizzata. Oltre al nome vengono modificati i quadri dirigenziali e la data di fondazione del club, ma la federcalcio austriaca impedisce all'azienda di indicare nel 2005 l'anno di costituzione del sodalizio. La nuova propriet\u00e0 rimuove inoltre il viola dai colori sociali, che diventano il rosso e il bianco, il che causa disappunto e rabbia presso i tifosi. Il nuovo gagliardetto della squadra vede inoltre la presenza di due ali, raffigurate anche sulla divisa da gioco, secondo il motto dell'azienda. Questo completo rebranding del club, simile per altro a quanto la stessa compagnia ha fatto con le scuderie di Formula Uno rilevate negli anni precedenti, ma dissimile da quanto la Red Bull decise di fare dopo l'acquisto dei Metro Stars, club della Major League Soccer (MLS) si scontra ben presto con una larga fetta del tifo salisburghese, poco incline al ripudio della propria tradizione sportiva. I tifosi pi\u00f9 oltranzisti cercano di resistere ai radicali cambiamenti imposti dalla nuova propriet\u00e0 e formano un movimento di protesta allo scopo di ottenere il riconoscimento di almeno una parte della tradizione. Numerosi fan club di altre squadre in giro per l'Europa danno il proprio supporto all'iniziativa, contestando l'eccessiva commercializzazione del calcio. Ciononostante, dopo cinque mesi di febbrili trattative tra i proprietari del club e i supporter, il 15 settembre 2005 i tifosi decidono di interrompere il dialogo per via dell'impossibilit\u00e0 di raggiungere un accordo. Il tifo si spacca dunque in due gruppi: i \"biancorossi\", sostenitori del nuovo Red Bull Salisburgo, e i \"biancoviola\", desiderosi di mantenere la tradizione ultrasettantennale e convinti oppositori del rebranding del club. Questi ultimi costituiscono una nuova societ\u00e0, l'Austria Salzburg, dopo aver rifiutato, bollandola come offensiva, la proposta della dirigenza di mantenere il colore viola solo per i calzettoni del portiere durante le gare in trasferta. Il sito web ufficiale della squadra decise comunque di ripristinare l'anno 1933 come quello di fondazione del club.\nEpoca Red Bull.\nNel maggio 2006 la Red Bull annuncia l'ingaggio dell'allenatore italiano Giovanni Trapattoni, che nelle vesti di assistente, nella stagione 2006-2007, si avvale del tedesco Lothar Matth\u00e4us, suo ex giocatore ai tempi dell'Inter e del Bayern Monaco. La squadra vince il titolo nella stagione 2006-2007 con cinque giornate di anticipo sulla fine del campionato, pareggiando per 2-2 contro i campioni uscenti dell'Austria Vienna il 28 aprile 2007.\nNell'annata seguente, eliminato al terzo turno preliminare di UEFA Champions League dallo , il Salisburgo esce poi anche dalla Coppa UEFA, eliminata al primo turno dall'AEK Atene. Il 13 febbraio 2008 Trapattoni conferma che lascer\u00e0 la panchina austriaca a maggio per assumere la guida dell'. La stagione si conclude con il secondo posto in campionato, a sei punti dalla capolista Rapid Vienna.\nA Trapattoni succede l'olandese Co Adriaanse, che vince il titolo nella stagione 2008-2009, in cui il club trascorre quasi tutto il campionato in prima posizione, per poi aggiudicarsi il campionato austriaco con due giornate d'anticipo, grazie alla sconfitta del Rapid Vienna in casa del . Con questo trionfo, il quinto della storia, la squadra consegue la qualificazione al secondo turno preliminare della UEFA Champions League dell'anno seguente. Ad Adriaanse subentra, nell'estate del 2009, il connazionale Huub Stevens. L'impresa di accedere al tabellone principale della Champions, per\u00f2, non riesce e cos\u00ec la squadra retrocede in Europa League, partecipando alla prima edizione del torneo. Qui \u00e8 eliminata ai sedicesimi di finale dallo Standard Liegi. Nella stagione 2009-2010 il Salisburgo vince nuovamente il campionato con un punto di vantaggio sull'Austria Vienna, il 14 maggio 2010. Nell'aprile 2011, dopo tre pareggi in campionato, con la squadra al terzo posto, a cinque punti dalla vetta della classifica, Stevens \u00e8 sollevato a sorpresa dall'incarico. Il successore di Stevens \u00e8 un altro olandese, Ricardo Moniz, che porta i suoi al secondo posto finale, a tre punti dallo Sturm Graz campione. Qualificatosi all'Europa League, il Red Bull Salisburgo punta nella stagione seguente su un nugolo di giovani provenienti dal vivaio: Daniel Offenbacher, Martin Hinteregger, Georg Teigl e Marco Meilinger. Nella stagione 2011-2012 la squadra vince il titolo nazionale e la Coppa d'Austria, realizzando un altro \"double\".\nMalgrado un altro anno di contratto ancora da onorare, Moniz lascia la squadra alla fine dell'annata ed \u00e8 rimpiazzato dal tedesco Roger Schmidt, reduce dall'esperienza al Paderborn, nella seconda serie tedesca. Il 17 luglio 2012 il Salisburgo perde la prima partita di qualificazione alla UEFA Champions League per 1-0 a Dudelange contro i lussemburghesi del F91 Dudelange, vittorioso grazie ad un gol di Aur\u00e9lien Joachim. Non basta la vittoria del ritorno per 4-3 per superare il turno: gli austriaci sono clamorosamente eliminati dai lussemburghesi per la regola dei gol fuori casa.\nDopo la bruciante eliminazione, la squadra viene profondamente rinnovata. Sono acquistati Valon Berisha, Kevin Kampl, H\u00e5vard Nielsen, Sadio Man\u00e9, Isaac Vorsah e Rodnei. Nel 2012-2013 la compagine di Salisburgo \u00e8 autrice di un'ottima stagione, terminata al secondo posto in Bundesliga, dietro l'Austria Vienna. Nel 2013-2014 la squadra ottiene nuovamente il titolo staccando di ben 11 punti la seconda in classifica. Nel 2014-2015 consegue un altro \"double\", vincendo scudetto e coppa nazionale. Nel dicembre 2014 il tecnico Peter Zeidler \u00e8 esonerato e sostituito per due partite da Thomas Letsch, prima dell'avvento di \u00d3scar Garc\u00eda.\nIl Salisburgo \u00e8 l'unica squadra ad aver superato per due volte il proprio raggruppamento di Europa League a punteggio pieno da quando \u00e8 in vigore la fase con sei partite per ogni gruppo, riuscendovi nelle stagioni 2009-2010, 2013-2014 e 2018-2019. In particolare, nell'Europa League 2013-2014, il Salisburgo, superato a punteggio pieno il girone, affronta l'Ajax, con il quale vince per 3-0 ad Amsterdam e per 3-1 in casa. Agli ottavi di finale incontra il : nel doppio incontro gli austriaci pareggiano all'andata in Svizzera (0-0) e perdono per 2-1 in casa, uscendo cos\u00ec dal torneo.\nNella stagione 2013-2014 il club si aggiudica sia il campionato nazionale (ottavo titolo) che la Coppa d'Austria (per la seconda volta nella sua storia).\nLa stagione 2014-2015 inizia con l'eliminazione ai play-off di UEFA Champions League per opera degli svedesi del Malm\u00f6. Retrocessa in Europa League, la formazione austriaca riesce a vincere il gruppo D davanti a Celtic, e . Nei sedicesimi di finale trova il Villareal, da cui \u00e8 eliminata perdendo sia in casa che in trasferta.\nIl club austriaco detiene il poco onorevole record europeo di unica squadra eliminata dieci volte in undici anni nelle qualificazioni alla UEFA Champions League. Nella stagione 2017-2018, nelle qualificazione della UEFA Champions League, elimina i maltesi dell'Hibernians, ma dopo questa vittoria la \"maledizione\" della Champions per gli austriaci si ripete: il HNK Rijeka ferma il Salisburgo nella doppia sfida con due pareggi (0-0 e 1-1, regola dei gol in trasferta). La squadra retrocede cos\u00ec ai turni di qualificazione all'Europa League, dove elimina i rumeni del , accedendo al girone I con Olympique Marsiglia, e , che vince con 12 punti (3 vinte e 3 pareggiate). La squadra si rende protagonista di una notevole percorso nei turni a eliminazione diretta, estromettendo dalla competizione ai sedicesimi di finale, agli ottavi e ai quarti con una ragguardevole rimonta nel ritorno: dopo la gara di andata all'Olimpico, in cui i laziali vincono per 4-2 mettendo fine ad una striscia positiva degli austriaci di 59 partite europee senza sconfitte (oltre 2 anni e mezzo), il Salisburgo passa in svantaggio nella sfida di ritorno in casa, ma pareggia dopo un solo minuto e poi segna 3 gol in 4 minuti, fissando il risultato sul 4-1. Il Salisburgo giunge in semifinale contro l'Olympique Marsiglia, gi\u00e0 affrontato nel girone. Al V\u00e9lodrome i padroni di casa si impongono per 2-0, ma nella partita di ritorno gli austriaci eguagliano il risultato dell'andata, portando la sfida ai supplementari. Qui i francesi trovano la rete decisiva, anche se il gol nasce da un errore arbitrale enorme (il calcio d'angolo da cui scaturisce il gol marsigliese non c'era), ed eliminano gli austriaci.\nNell'annata seguente il Salisburgo prende parte ancora una volta alle qualificazioni alla UEFA Champions League, dove elimina i macedoni dello \u0160kendija con due vittorie, ma nell'ultima sfida prima dei gironi deve fare i conti con il \"sortilegio\" che perseguita il club: \u00e8 infatti la , dopo uno 0-0 ottenuto in Serbia, ad eliminare inopinatamente il Salisburgo con un 2-2 in Austria, rimontando 2 gol in un minuto e fissando il risultato sul 2-2 (regola dei gol fuori casa). Retrocessi nei gironi di Europa League, i salisburghesi trovano dunque , e . Anche in questo caso gli austriaci dominano il proprio girone, chiudendolo al primo posto a punteggio pieno (unico club della competizione assieme all' a riuscirvi). In tutta questa prima parte di stagione, tra amichevoli, coppe nazionali, europee e campionato, il Salisburgo non subisce nemmeno una sconfitta in quasi sei mesi. Ai sedicesimi di finale la squadra austriaca elimina il , prima di essere eliminata agli ottavi dal . Contemporaneamente il campionato austriaco sale di un posto nel ranking europeo permettendo, cos\u00ec, alla squadra trionfante di partecipare direttamente alla fase a gironi di Champions League senza passare dalle qualificazioni; di conseguenza il Salisburgo, dopo aver dominato il campionato 2018-2019, viene inserito nella massima competizione europea nel girone E con , e . Il percorso europeo, quindi, comincia con uno schiacciante 6-2 imposto ai belgi per poi proseguire con una sconfitta per 4-3 sul campo dei campioni in carica del Liverpool; al termine, per\u00f2, nonostante la vittoria per 4-1 contro il Genk e la sconfitta per 2-0 all\u2019ultima giornata contro gli inglesi, il club giunge terzo nel girone (posto valido per qualificarsi per i sedicesimi di finale di Europa League 2019-2020) complici la sconfitta casalinga per 3-2 contro il Napoli ed il pareggio per 1-1 al San Paolo. In questo spezzone di stagione si mette in mostra, con la maglia del Salisburgo, |un giovane talento, Erling H\u00e5land, capace di segnare 8 reti in 6 partite. Il club, eliminato immediatamente ai sedicesimi di finale di Europa League dai tedeschi dell', conclude la prima parte del proprio campionato al secondo posto, alle spalle del . Il primo match del Salisburgo dopo la quarantena forzata dovuta alla pandemia di COVID-19 \u00e8 stata la finale di coppa contro la rivelazione del torneo , vinta in scioltezza per 5-0. Durante la seconda fase del campionato (che prevede le prime sei classificate affrontarsi tra di loro dividendo a met\u00e0 i punti ottenuti nella stagione regolare) il Salisburgo compie la rimonta ai danni del LASK e va a conquistare il suo 14\u00ba campionato (il 7\u00ba di fila) con 4 giornate di anticipo.\nColori e simboli.\nColori.\nI colori della maglia del Salisburgo sono, al pari di tutte le squadre della Red Bull, il rosso e il bianco. Questi sono stati disposti in vari modi sulle divise di gioco: nella stagione 2020-2021 la maglia \u00e8 divisa verticalmente in due met\u00e0, ciascuna colorata con uno di essi, i pantaloncini sono rossi mentre i calzettoni sono bianchi con inserti rossi.\nLa situazione era diversa prima dell'acquisizione da parte dell'azienda: i colori sociali erano il viola e il bianco, mentre i giocatori indossavano della maglie per lo pi\u00f9 viola con inserti bianchi. Questi colori sono stati ripresi dallo Sportverein Austria Salzburg.\nSimboli ufficiali.\nStemma.\nIl simbolo del Salisburgo \u00e8 composto da uno scudetto con in alto la scritta \"Red Bull\"; sotto ci sono due tori rossi che incornano un pallone in un cerchio giallo, mentre un basso compare, in nero, la scritta \"Salzburg\".\nStrutture.\nStadio.\nDal 2003 il club disputa le proprie gare interne nello Stadion Wals-Siezenheim, che pu\u00f2 ospitare 30.188 spettatori. L'impianto sorge a Wals-Siezenheim, un comune che si trova a ovest di Salisburgo, ed \u00e8 anche noto come \"Red Bull Arena\". Nella sua storia ha ospitato tre gare del primo turno (gruppo D) del che si \u00e8 disputato in Austria e in Svizzera.\nIn passato il club utilizzava il \"Lehener Stadion\": inaugurato nel 1952 poteva contenere circa 14.000 spettatori. \u00c8 stato abbattuto nel 2006.\nSociet\u00e0.\nSquadra \"Amateure\".\nAssieme all'Austria Vienna, il Salisburgo \u00e8 l'unica societ\u00e0 austriaca ad avere avuto una squadra riserve professionistica. Il Red Bull Salzburg Juniors, od anche \"Amateure\", ha infatti militato in Erste Liga per tre stagioni, conquistando nella stagione 2008-2009 il 7\u00ba posto. Dal 2010 \u00e8 stata retrocessa d'ufficio in Regionalliga per la riforma del torneo cadetto austriaco.\nLa squadra gioca alla Red Bull Arena ed \u00e8 allenata da Gerald Baumgartner.\nAllenatori e presidenti.\nTutti gli allenatori a partire dal 1954:\nStatistiche e record.\nPartecipazione ai campionati e ai tornei internazionali.\nCampionati nazionali.\nDalla stagione 1949-1950 alla 2021-2022 compresa il club ha ottenuto le seguenti partecipazioni ai campionati nazionali:\nTornei internazionali.\nIl miglior risultato raggiunto dal club nelle competizioni europee \u00e8 la disputa della finale della Coppa UEFA 1993-1994, giocata contro l': i nerazzurri vinsero entrambe le gare per 1-0. Notevole \u00e8 anche la disputa delle semifinali nell'UEFA Europa League 2017-2018, dove gli austriaci sono stati eliminati dall'.\nAlla stagione 2021-2022 il club ha ottenuto le seguenti partecipazioni ai tornei internazionali:\nStatistiche individuali.\nIl giocatore con pi\u00f9 presenze nelle competizioni europee \u00e8 Andreas Ulmer a quota 74, mentre il miglior marcatore \u00e8 Jonathan Soriano con 25 gol.\nStatistiche di squadra.\nA livello internazionale la miglior vittoria \u00e8 per 7-0, ottenuta contro il nel primo turno preliminare della Coppa UEFA 2008-2009, mentre la peggior sconfitta \u00e8 per 5-0, subita in due occasioni: contro il nel secondo turno della Coppa UEFA 2003-2004 e contro il nel primo turno della Coppa delle Coppe 1980-1981.\nOrganico.\nRosa 2021-2022.\n\"Aggiornata al 13 febbraio 2022.\"\n "}
{"id": "536688", "revid": "38275", "url": "https://it.wikipedia.org/wiki?curid=536688", "title": "Artiglieria da costa", "text": ""}
{"id": "536695", "revid": "599013", "url": "https://it.wikipedia.org/wiki?curid=536695", "title": "Tg", "text": ""}
{"id": "536696", "revid": "1318658", "url": "https://it.wikipedia.org/wiki?curid=536696", "title": "Guerra civile cinese", "text": "La guerra civile cinese (in cinese \u570b\u5171\u5185\u6230 \u56fd\u5171\u5185\u6218, \"gu\u00f3g\u00f2ng ne\u00eczh\u00e0n\", \"guerra civile tra nazionalisti e comunisti\") \u00e8 un conflitto tra il Kuomintang (Partito Nazionalista Cinese, KMT) e il Partito Comunista Cinese (PCC), durato tra alterne fasi dal 1927 al 1950.\nLa guerra inizi\u00f2 attorno al 1927 quando, dopo il precario Primo Fronte Unito creato prima dell'inizio della Spedizione del Nord contro l'ostilit\u00e0 dei signori della guerra cinesi alla riunificazione del paese, l'ala destra del Kuomintang, guidata da Chiang Kai-shek espulse i comunisti dall'alleanza che aveva reso possibile la comunione d'intenti, dando l'inizio a una serie di campagne di accerchiamento degli avversari. Chiang Kai-shek costitu\u00ec cos\u00ec nel 1927 un governo a Nanchino, contando sulle forze straniere, mentre nel 1928 riunific\u00f2 la Repubblica di Cina. Nel 1931 Mao Zedong diventava presidente di una repubblica sovietica con base nel Jiangxi.\nDopo l'invasione giapponese della Cina nel 1937 i comunisti e i nazionalisti realizzarono per breve tempo una politica comune per respingere l'invasore. Nel 1946, fallita ogni possibilit\u00e0 di accordo tra le due fazioni, cominci\u00f2 la seconda fase della guerra, che vide prevalere le forze maoiste; tutta la Cina continentale e le isole Hainan passarono sotto il controllo del partito comunista. Dopo la sconfitta i membri del Kuomintang si rifugiarono nell'isola di Taiwan, ultimo bastione della Repubblica di Cina.\nIl Primo Fronte Unito.\nNel 1911, per sconfiggere i signori della guerra, che al collasso della dinastia Qing si erano divisi il potere nella maggior parte della Cina settentrionale, il Kuomintang, fondato da Sun Yat-sen, ricerc\u00f2 in un primo tempo l'appoggio degli stati dell'Europa occidentale e degli Stati Uniti. Nel 1921, non avendo ricevuto alcuna risposta alle sue richieste di aiuto, decise di rivolgersi all'Unione Sovietica, che allora stava uscendo dalla guerra civile in cerca di un ruolo internazionale. La politica sovietica fu quella di appoggiare contemporaneamente sia Sun Yat-sen ed il Kuomintang che il neonato Partito Comunista Cinese.\nNel 1923 fu stipulato a Shanghai un accordo tra Sun Yat-sen ed il rappresentante del Comintern Adol'f Abramovi\u010d Ioffe, accordo che prevedeva l'aiuto sovietico per l'unificazione della Cina, e consent\u00ec un'alleanza tra KMT e PCC. Fin dal 1923, consulenti sovietici, tra cui Mikhail Borodin, iniziarono ad arrivare in Cina, con lo scopo di riorganizzare il Kuomintang sul modello del partito comunista sovietico. Seguendo le istruzioni del Comintern, il PCC inizi\u00f2 appunto a collaborare con il KMT e i suoi membri vennero incoraggiati ad entrare e far parte del Kuomintang, pur mantenendo la loro identit\u00e0 politica. Da questa politica nacque il Primo Fronte Unito.\nAi membri del PCC fu permesso di aderire al KMT a livello individuale. Il Partito Comunista Cinese in quegli anni era un'organizzazione molto piccola, 300 membri nel 1922 saliti a 1.500 nel 1925, in confronto al Kuomintang che, nel 1922, contava gi\u00e0 150.000 membri. I consulenti sovietici aiutarono anche i nazionalisti ad istituire scuole per la formazione di \"quadri\" esperti nelle tecniche della mobilitazione di massa e, nel 1923, Chiang Kai-shek, uno dei luogotenenti di Sun Yat-Sen, soggiorn\u00f2 per molti mesi a Mosca dove studi\u00f2 sia politica che tecniche militari.\nAl suo ritorno in Cina, al finire del 1923, Chiang Kai-shek partecip\u00f2 alla fondazione dell'Accademia militare di Whampoa, che divenne la sede del governo durante l'alleanza KMT-PCC. Nel 1924 Chiang Kai-shek divenne comandante dell'accademia di Whampoa, incrementando le probabilit\u00e0 di diventare successore di Sun Yat-sen alla guida del KMT.\nLa Spedizione del Nord (1926-1928).\nAppena pochi mesi dopo la morte di Sun Yat-sen, avvenuta nel marzo del 1925, Chiang Kai-shek in qualit\u00e0 di comandante dell'Esercito Rivoluzionario Nazionale dette inizio alla preparazione della tanto rinviata spedizione contro i signori della guerra con l'obiettivo di riunificare la Cina sotto il controllo del Kuomintang.\nImprovvisamente, nel marzo 1926, dopo essersi imposto come capo indiscusso del KMT, grazie all'appoggio della fazione di \"destra\", allontan\u00f2 i consiglieri sovietici ed impose restrizioni nella partecipazione dei membri del PCC alle decisioni del partito nazionalista. L'Unione Sovietica, sperando di evitare comunque una definitiva frattura tra KMT e PCC ordin\u00f2 ai membri del partito comunista di svolgere attivit\u00e0 segreta a favore della Spedizione del Nord che ebbe finalmente inizio da Canton nel luglio 1926.\nAll'inizio del 1927 lo scontro intestino, tra KMT e PCC, giunse alle estreme conseguenze. Il partito comunista e l'ala di \"sinistra\" del KMT decisero di spostare la sede del governo nazionalista da Canton a Wuhan. Chiang Kai-shek, la cui posizione si era notevolmente rafforzata dal successo della Spedizione del Nord, invi\u00f2 le forze a lui fedeli contro l'organizzazione del PCC di Shanghai. Affermando che le attivit\u00e0 dei comunisti erano socialmente e economicamente deleterie, Chiang Kai-shek, il 12 aprile 1927, organizz\u00f2 una repressione contro i comunisti e i membri del KMT fedeli al governo di Wuhan, arrestandone e massacrandone centinaia. Questa azione apr\u00ec un baratro tra Chiang Kai-shek ed il governo di Wang Jingwei e distrusse le basi urbane del PCC. Chiang Kai-shek, espulso dal KMT in seguito alle sue azioni, form\u00f2 allora un governo alternativo a quello di Wuhan con sede a Nanchino.\nLa Cina venne cos\u00ec a trovarsi, per breve tempo, ad avere tre capitali: Pechino, la capitale internazionale controllata dai signori della guerra; Wuhan sede del governo dell'ala sinistra del Kuomintang, e Nanchino sede del governo formato da Chiang Kai-shek ed appoggiato dall'ala destra del Kuomintang. Lo scontro tra le due \"anime\" del Kuomintang si risolse a favore della fazione di Chiang Kai-shek che riusc\u00ec ad espellere da Wuhan i comunisti del PCC e i loro alleati. Per i dieci anni seguenti Nanchino sar\u00e0, di fatto, la sede del governo della Cina.\nA seguito dei fatti di Shanghai, giunsero dal Comintern nuove indicazioni per il PCC, che dette inizio a una serie di rivolte sia in ambito urbano che rurale, in preparazione di un\"ipotetica\" rivoluzione. I tentativi di sollevazione a Nanchang, Changsha, Shantou e Canton ebbero per\u00f2 esito negativo e un'insurrezione in armi nelle campagne, nota come la \"Rivolta del raccolto autunnale\", guidata da Mao Zedong, non ebbe miglior fortuna. Sul finire del 1927 sembrava che le poche forze rimaste al PCC, arroccate in regioni poco ospitali come il Chinkangshan, dovessero avere poca speranza di sopravvivenza.\n\"Risolte\" le questioni interne il KMT riprese la guerra contro i signori del nord, giungendo a prendere il controllo di Pechino nel giugno del 1928, portando sotto il controllo del governo di Nanchino la maggior parte della Cina orientale ed ottenendo il riconoscimento internazionale di unico e legittimo governo cinese. Il Kuomintang annunci\u00f2, in conformit\u00e0 con la formula di Sun Yat-sen, i tre stadi della rivoluzione: unificazione militare, regime di tutela politica e democrazia costituzionale; in questo modo la Cina, che aveva completato la prima fase, stava iniziando la seconda, sotto la guida appunto del KMT.\nLe campagne di accerchiamento e la Lunga marcia.\nDopo il fallimento delle insurrezioni nelle citt\u00e0 e nella Rivolta del raccolto autunnale il Partito comunista riorganizz\u00f2 le sue restanti forze in un certo numero di basi rurali situate nel sud della Cina. Contro queste basi il Kuomintang lanci\u00f2, a partire dal 1930, una serie di campagne di accerchiamento o anche campagne di annientamento. Le prime due campagne non ottennero alcun risultato, mentre la terza nel 1931 fu bloccata dall'incidente di Mukden, che segn\u00f2 l'inizio dell'occupazione giapponese in Cina. Qualche risultato iniziale venne ottenuto dalla quarta campagna di annientamento lanciata nel 1932-1933.\nNel 1933 infine, grazie alla presenza dei consiglieri militari tedeschi, Chiang Kai-shek sembr\u00f2 essere vicino alla vittoria sui comunisti quando, durante la quinta campagna, riusc\u00ec a mettere pesantemente in discussione la sopravvivenza delle piccole repubbliche sovietiche fondate in diverse aree dello Jiangxi, grazie a una strategia basata sull'accerchiamento con linee fortificate concentriche. Per evitare la distruzione totale, il PCC decise, non senza discussioni e conflitti interni, di affidarsi a una mossa strategicamente azzardata: uno spostamento di pi\u00f9 di 6.000\u00a0km verso nord delle sue basi.\nQuesta manovra, che passer\u00e0 alla storia come la Lunga marcia, segn\u00f2 anche il definitivo affermarsi di Mao Zedong come capo del partito comunista. Fu di Mao l'idea di qualificare la manovra non come una ritirata, bens\u00ec come un'avanzata contro il nemico giapponese. Malgrado le gravi perdite subite (si calcola che degli 80.000 partiti solo 7.000 siano giunti a destinazione) Mao e i superstiti delle forze comuniste giunsero infine a Yan'an, nel nord della Cina, dove esisteva gi\u00e0 in precedenza una piccola base comunista.\nI rapporti tra KMT e PCC sembrarono modificarsi sul finire del 1936 per opera di due signori della guerra del nord. Il 12 dicembre 1936 Chiang Kai-shek venne preso prigioniero da Zhang Xueliang e Yang Hucheng che lo rilasciarono solamente dopo la stipula di un patto in funzione antigiapponese con i comunisti, patto che dette vita al Secondo Fronte Unito. Durante l'invasione giapponese della Manciuria, iniziata nel 1931, Chiang Kai-shek, che considerava i comunisti come una minaccia pi\u00f9 grave dell'intervento nipponico, aveva sempre rifiutato di allearsi con loro allo scopo di contrastare l'espansionismo nipponico. Comunque, anche dopo il dicembre 1936 e l'incidente di Xi'an la collaborazione tra i nazionalisti e comunisti rimase precaria.\nLa seconda guerra sino-giapponese (1937-1945).\nCon l'incidente del ponte Marco Polo e l'inizio della seconda guerra sino-giapponese, il conflitto tra l'esercito nazionalista e le forze comuniste si \"normalizz\u00f2\", bench\u00e9 la politica del Secondo Fronte Unito rimanesse molto fragile, anche durante la seconda guerra mondiale. Formalmente le forze comuniste avrebbero dovuto entrare a far parte dell'esercito \"ufficiale cinese\", ma il contrasto sul comando effettivo delle truppe (i nazionalisti cercarono di imporre loro ufficiali al comando delle unit\u00e0 fornite dal PCC), rese l'integrazione molto aleatoria.\nPur richiamandosi sempre alla politica del \"secondo fronte unito\", entrambe le parti cercarono costantemente, durante il conflitto, di accaparrarsi il controllo della maggior parte delle cosiddette \"zone libere\", ossia di quei distretti della Cina non occupati dai giapponesi o dai governi fantoccio a loro fedeli.\nLa situazione tra KMT e PCC peggior\u00f2 nuovamente tra il 1940 ed il 1941 sfociando in vere e proprie battaglie. Nel dicembre 1940 Chiang pretese che i comunisti evacuassero dalle provincie di Anhui e Jangsu, una delle loro principali unit\u00e0: la \"Nuova Quarta Armata\", giungendo quasi a distruggerla, e indebolendo cos\u00ec la loro posizione nella Cina centrale.\nAnche il confluire del conflitto sino-giapponese nella guerra mondiale, non modific\u00f2 i rapporti tra KMT e PCC. Pur senza sfociare in un'aperta guerra civile, le due parti continuarono a rafforzarsi in previsione dello \"scontro finale\", che supponevano sarebbe avvenuto dopo la fine della seconda guerra mondiale.\nIn quegli anni, grazie a una politica militare fondata su azioni di \"guerriglia\" condotta nelle zone rurali, e a un'oculata politica verso i contadini delle zone controllate, il partito comunista pose le basi per il suo successivo rafforzamento, radicandosi profondamente nel mondo contadino cinese. Per contrasto l'atteggiamento \"attendista\" dell'esercito nazionalista, che evit\u00f2 di opporsi in campo aperto all'invasore giapponese, provoc\u00f2 l'allontanamento delle classi popolari dallo stesso Kuomintang.\nAnche se alcuni storici hanno messo in dubbio l'effettivo peso militare delle azioni messe in campo dal partito comunista, \u00e8 un dato incontestabile che la presenza di una costante \"guerriglia\" interna ai territori occupati, con la messa a rischio delle linee di rifornimento, costrinse il Giappone a trattenere sul suolo cinese una grande parte del suo esercito di terra.\nMolti storici sono unanimi nel considerare questo periodo quello in cui il Kuomintang perse davvero l'appoggio della popolazione. Chiang Kai-shek tendeva infatti ad immagazzinare gli aiuti americani in previsione di uno scontro con i comunisti anzich\u00e9 impegnarsi a fondo contro le truppe giapponesi secondo la filosofia \"I giapponesi sono una malattia della pelle, i comunisti sono una malattia del cuore\". Questa scarsa resistenza verso l'invasore min\u00f2 seriamente la popolarit\u00e0 del leader del Kuomintang, fornendo un ottimo spunto di propaganda a favore delle forze comuniste.\nL'immediato dopo-guerra (1945 - 1946).\nIl crollo del Giappone nell'agosto 1945, anche in seguito ai bombardamenti atomici di Hiroshima e Nagasaki, determin\u00f2 la fine della seconda guerra mondiale in Cina, con tempi pi\u00f9 rapidi di quanto molti si aspettavano. Tra le condizioni di resa, dettate dagli USA, vi fu anche quella di arrendersi all'esercito nazionalista e non alle truppe controllate dal partito comunista.\nNello stesso agosto del 1945, l'Unione Sovietica, dopo aver dichiarato guerra al Giappone, lanci\u00f2 l'operazione \"Tempesta d'agosto\", che port\u00f2 all'occupazione della Manciuria ed alla distruzione dell'Armata del Kwantung, il principale raggruppamento di unit\u00e0 militari nipponiche in Cina. Le truppe sovietiche catturarono oltre 700.000 prigionieri ed un'ingente quantit\u00e0 di materiale militare che misero a disposizione del partito comunista.\nSul finire del 1945 Chiang Kai-shek, preoccupato dalla possibilit\u00e0 che i comunisti acquisissero il completo controllo della Manciuria, cerc\u00f2 un accordo con l'Unione Sovietica, per ritardare il previsto ritiro delle truppe sovietiche fino a quando l'esercito nazionalista, in fase di riorganizzazione da parte degli USA, non fosse in grado di sostituire le truppe d'occupazione. Malgrado l'apporto statunitense, che permise il trasporto per via aerea delle truppe nazionaliste, quando l'esercito sovietico si ritir\u00f2, le citt\u00e0 erano sotto il controllo dell'esercito nazionalista mentre le campagne della Manciuria erano saldamente sotto il controllo comunista.\nCon l'obiettivo di giungere ad un accordo tra le due parti, KMT e CPC, venne inviato in Cina con il ruolo di mediatore il generale statunitense George Marshall che cerc\u00f2 di negoziare un \"cessate il fuoco\", che prevedesse la creazione di un governo di coalizione, comprendente rappresentanti di tutte le forze politiche cinesi.\nGli sforzi di giungere ad un accordo furono vanificati dall'intransigenza di entrambe le parti, sia sulle questioni politiche, che sul controllo delle regioni riconquistate dopo la sconfitta giapponese. Nel frattempo, a livello militare, vi fu un notevole rafforzamento di entrambi i fronti: l'esercito nazionalista, pur diminuendo di entit\u00e0, venne completamente riarmato dagli Stati Uniti che utilizzarono per tale operazione l'ingente quantit\u00e0 di materiale bellico rimasto disponibile al termine della guerra mondiale, mentre le truppe sotto il controllo comunista, riorganizzate nell'Esercito Popolare di Liberazione, utilizzarono il materiale bellico giapponese per riorganizzarsi dandosi la struttura di un esercito convenzionale.\nLa fragile tregua non dur\u00f2 che fino alla primavera del 1946 e bench\u00e9 i negoziati proseguissero, Marshall fu richiamato nel gennaio del 1947.\nLo scontro finale (1946 - 1950).\nCon il definitivo fallimento delle trattative, sul finire del 1946, la guerra civile cinese riprese vigore. Quest'ultima fase \u00e8 definita dagli storici cinesi \"ortodossi\" come \"Guerra di liberazione\" (\u89e3\u653e\u6230\u722d \u89e3\u653e\u6218\u4e89Ji\u011bf\u00e0ng Zh\u00e0nzh\u0113ng).\nI due schieramenti ricevettero, anche se in misura diversa, supporto dall'estero: l'Unione Sovietica forn\u00ec al Partito Comunista Cinese un moderato contributo in materiale bellico e un certo numero di consiglieri, mentre gli USA supportarono i nazionalisti sia con milioni di dollari in prestiti e materiale bellico, sia fornendo aiuto diretto nel trasporto aereo delle truppe verso il nord della Cina e la Manciuria, dove i comunisti avevano le loro basi. Il \"generalissimo\" (Gemo, nome assunto da Chiang Kai-shek) sapeva che il controllo del nord poteva essere cruciale per la guerra.\nNel frattempo il governo nazionalista, bisognoso di recuperare consenso all'interno del paese, dette il via a una serie di riforme economico-sociali. Lo sforzo fu comunque vano a causa della forte corruzione che si annidava nella classe politica e del caos nella situazione economica che stava vivendo una fase di vertiginosa inflazione.\nSul finire del 1948 la posizione dei nazionalisti era ormai del tutto compromessa. L'esercito, bench\u00e9 riorganizzato, riarmato e rifornito dagli USA, aveva sulle spalle oltre vent\u2019anni di guerra: prima contro i comunisti, poi contro i giapponesi e poi nuovamente contro i comunisti, anni che ne avevano minato la tenuta psicologica, mentre l'Esercito Popolare di Liberazione, come era ora definito, proveniva, almeno per una parte dei suoi effettivi, dalla \"guerriglia\" contro il Giappone e i suoi comandanti si erano formati durante la famosa Lunga marcia, contesti che ne avevano migliorato la compattezza e lo spirito combattivo. Il risultato fu che le demoralizzate truppe nazionaliste non furono in grado di fermare l'avanzata delle forze avversarie, malgrado la loro superiorit\u00e0 sia di uomini che nell'armamento.\nAnche la diffusa corruzione presente tra gli ufficiali non giov\u00f2 alla combattivit\u00e0 dell'esercito del governo di Nanchino. Oltre ad un alto numero di diserzioni individuali, vi fu anche un notevole fenomeno di diserzione di intere unit\u00e0 dell'esercito nazionalista che, eliminati gli ufficiali, passarono con tutte le armi nel campo comunista.\nI comunisti furono abili nel conquistare la Manciuria con la decisiva \"campagna di Liaosen\". La cattura di molto materiale bellico nazionalista forn\u00ec loro le armi pesanti, artiglieria e carri armati, necessarie per proseguire le operazioni a sud della Grande Muraglia. La \"campagna dello Huaihai\" (\u5f90\u868c\u6703\u6230 \u6dee\u6d77\u6218\u5f79 Hua\u00edha\u00ee Zh\u00e0ny\u00ec) svoltasi tra la fine del 1948 ed l'inizio del 1949 assicur\u00f2 ai comunisti il controllo della Cina centrale mentre la \"campagna di Pechino\" (\u5e73\u6d25\u6703\u6230 \u5e73\u6d25\u6218\u5f79 P\u00edngj\u012bn Zh\u00e0ny\u00ec) permise la conquista della Cina del nord compresa la citt\u00e0 di Pechino che fu conquistata senza combattimenti il 31 gennaio 1949.\nNell'aprile 1949 le forze comuniste varcarono il fiume Yangtze catturando la citt\u00e0 di Nanchino, capitale, fino a quel momento, del governo della Cina nazionalista. In molti casi le campagne e le piccole citt\u00e0 subirono l'influenza dei comunisti ben prima della capitolazione delle citt\u00e0 principali. Sul finire del 1949 l'Esercito di Liberazione Popolare insegu\u00ec le rimanenti forze nazionaliste nel sud della Cina.\nIl 1\u00ba ottobre 1949 Mao Zedong proclam\u00f2 la costituzione della Repubblica Popolare Cinese con capitale Pechino. Caduta l'ultima capitale nazionalista Chongqing nel novembre, Chiang Kai-shek con circa 600.000 soldati e circa 2.000.000 di civili, abbandon\u00f2 con una lunga marcia da Chongqing alla costa del mar cinese, e da qui grazie all'aiuto navale della 7\u00aa Flotta statunitense, la Cina continentale per rifugiarsi nell'isola di Taiwan. Nel dicembre dello stesso anno Chiang Kai-shek proclam\u00f2 la citt\u00e0 di Taipei come capitale provvisoria della Repubblica Cinese, affermando di rappresentare il solo governo legittimo della Cina. Poco dopo, sempre in dicembre, cade l'ultima grande citt\u00e0 continentale rimasta ancora in mano ai nazionalisti, Chengdu.\nLe ultime sacche di resistenza nazionaliste nel sud furono debellate all'inizio del 1950 e la guerra si concluse con la conquista da parte del governo di Pechino dell'isola Hainan nel maggio del 1950. Alcune guarnigioni (circa 6.500 persone tra soldati e familiari) attraversando lo Yunnan si rifugiarono in Birmania nello stato Shan unendosi agli indipendentisti locali e finanziandosi con il traffico di eroina verso l'Indocina francese, provocando un persistente stato di tensione in Birmania, e tra essa e la Cina, fino a quando tali forze furono sbaragliate in un'operazione congiunta cino-birmana, tra il 14 novembre 1960 e il 9 febbraio 1961.\nI rapporti tra le due Cine dopo il 1950.\nMolti osservatori internazionali, agli inizi del 1950, ritenevano imminente la caduta del governo nazionalista di Chiang Kai-shek come conseguenza dell'invasione di Taiwan da parte del governo di Pechino ed anche gli Usa inizialmente non sembrarono interessarsi al destino del loro antico alleato.\nLa situazione cambi\u00f2 del tutto con l'invasione della Corea del Sud da parte della Corea del Nord (25 giugno 1950) e l'inizio della guerra di Corea. A questo punto permettere una vittoria totale comunista sopra Chiang Kai-shek divenne politicamente impossibile per gli Usa, al punto che il presidente Harry Truman ordin\u00f2 alla Settima Flotta USA di occupare la porzione di mare tra la Cina continentale e Taiwan, in modo da impedire il lancio di un'operazione di sbarco da parte del governo di Pechino.\nNegli anni tra il 1950 ed il 1960 il governo di Taiwan mantenne una certa attivit\u00e0 di piccole incursioni nelle zone costiere della Cina continentale, bench\u00e9 gli Usa fossero estremamente riluttanti ad impegnarsi in alcun modo nelle continue promesse di Chiang Kai-shek di \"ritornare\" nella Cina continentale. Aerei da bombardamento nazionalisti attaccarono in pi\u00f9 riprese obiettivi nella Repubblica Popolare Cinese e gruppi di incursori, talvolta composti anche da 80 uomini e guidati, in alcune occasioni, da militari statunitensi, misero a segno azioni volte all'uccisione di soldati, al rapimento di dirigenti politici, alla distruzione di infrastrutture ed al furto di documenti. Le forze nazionaliste giunsero a perdere circa 150 uomini in una sola incursione.\nLa marina della Cina nazionalista condusse una ridotta attivit\u00e0, perdendo alcune navi in piccoli conflitti con la marina della Repubblica Popolare. Nel giugno del 1949 il governo nazionalista aveva dichiarato il \"blocco\" di tutti i porti della Cina continentale e le sue navi tentarono di impedire a tutte le navi straniere, principalmente provenienti dall'Unione Sovietica o dalla Gran Bretagna, di avvicinarsi ai porti continentali. Questo tentativo di blocco ebbe una certa influenza anche sul traffico interno cinese, almeno fino a quando le linee ferroviarie non furono ripristinate e potenziate. L'attivit\u00e0 della marina nazionalista provoc\u00f2 anche disagi all'attivit\u00e0 dei pescatori cinesi.\nDopo la perdita della Cina un gruppo di circa 1200 soldati del Kuomintang fuggirono in Birmania e continuarono una certa attivit\u00e0 di guerriglia. Il loro comandante, il generale Li Mi, ricevette un regolare stipendio dal governo di Taiwan ed il titolo di governatore dello Yunnan. Inizialmente queste attivit\u00e0 ebbero l'appoggio degli Usa e la CIA si occup\u00f2 di far pervenire aiuti. Quando per\u00f2 nel 1953 il governo birmano si appell\u00f2 all'ONU per cercare di fermare l'attivit\u00e0 dei guerriglieri nazionalisti, gli Usa fecero pressioni su Taiwan affinch\u00e9 ritirasse i suoi uomini. Verso la fine del 1954 circa 6.000 uomini lasciarono la Birmania e Li Mi dichiar\u00f2 sciolto il suo esercito.\nComunque altre migliaia di soldati rimasero nella regione ed il governo di Taiwan continu\u00f2, in segreto, a rifornirli e a comandarli. Le incursioni nella Cina Popolare andarono gradualmente diradandosi verso la fine degli anni sessanta conseguentemente al rafforzamento della struttura della Cina Popolare nella regione. Infine una parte di questi militari, fedeli al regime di Taiwan, rimase nella regione occupandosi del commercio di oppio.\nBench\u00e9 fossero considerate militarmente vulnerabili dagli Usa, il governo di Taiwan vedeva nelle restanti isole Fujian qualcosa di vitale importanza per un eventuale tentativo di ritorno nella Cina continentale. La \"prima crisi dello stretto di Taiwan\" ebbe inizio il 3 settembre 1954, quando l'esercito della Repubblica Popolare cominci\u00f2 ad isolare Quemoy e lanci\u00f2 l'attacco contro l'isola di Dachen. Il 24 gennaio del 1955 il Congresso degli Stati Uniti approv\u00f2 la \"risoluzione su Formosa\" che autorizzava il presidente degli Usa a difendere le isole controllate dal governo di Taiwan.\nIl presidente statunitense Eisenhower fece comunque pressioni su Chiang Kai-shek affinch\u00e9 venissero evacuati gli 11.000 militari e i 20.000 civili dell'isola di Dachen, lasciandola cos\u00ec nelle mani del governo di Pechino. Anche l'isola di Nanchi fu abbandonata. La \"prima crisi dello stretto di Taiwan\" fin\u00ec nel marzo del 1955, quando il governo di Pechino, temendo un'escalation nucleare da parte degli Usa, pose fine ai bombardamenti.\nLa \"seconda crisi dello stretto di Taiwan\" ebbe inizio il 23 agosto 1958 con un intenso bombardamento di artiglieria sull'isola di Quemoy e termin\u00f2 nel novembre dello stesso anno. L'isola venne completamente isolata da parte della marina della Repubblica Cinese. Malgrado gli Usa rifiutassero la proposta di Chiang Kai-shek di bombardare le postazioni di artiglieria da cui partiva l'attacco, fornirono al governo di Taiwan moderni aerei da caccia e batterie di missili anti-aerei. Il 7 settembre la marina statunitense scort\u00f2 un convoglio di rifornimenti verso Quemoy senza incontrare l'opposizione delle truppe cinesi. Il 25 ottobre il governo di Pechino annunci\u00f2 un \"cessate il fuoco\" a tempo indeterminato e allent\u00f2 le maglie del blocco intorno all'isola, che durante la crisi era stata colpita da almeno 500.000 proiettili d'artiglieria.\nNel gennaio del 1979 il governo di Pechino annunci\u00f2 la fine del blocco di Quemoy e Matsu. Un ulteriore momento di tensione si ebbe tra il 1995 ed il 1996 (\"terza crisi dello stretto di Taiwan\") in seguito ai test missilistici portati avanti del governo di Pechino."}
{"id": "536698", "revid": "110157", "url": "https://it.wikipedia.org/wiki?curid=536698", "title": "Roggwil (Berna)", "text": "Roggwil (toponimo tedesco) \u00e8 un comune svizzero di 4\u00a0051 abitanti del Canton Berna, nella regione dell'Emmental-Alta Argovia (circondario dell'Alta Argovia).\nGeografia fisica.\nRoggwil ha un'area di 7,73\u00a0km\u00b2; .\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nCultura.\nMusica.\nIl vecchio stabilimento delle industrie Gugelmann, situato in questo comune, \u00e8 stato uno storico centro di produzione tessile aperto nel 1864 dall'industriale Johann Friedrich Gugelmann; \u00e8 stato in passato sede di rave party.\nInfrastrutture e trasporti.\nRoggwil \u00e8 servito dall'omonima stazione sulle ferrovie Berna-Olten e Langenthal-Melchnau.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "536708", "revid": "643494", "url": "https://it.wikipedia.org/wiki?curid=536708", "title": "On the road", "text": "On the road (\"sulla strada\" in lingua inglese) pu\u00f2 riferirsi a:"}
{"id": "536712", "revid": "1543377", "url": "https://it.wikipedia.org/wiki?curid=536712", "title": "Sistema di misura", "text": "Un sistema di misura \u00e8 un insieme di strumenti di misura ed altre apparecchiature, utilizzate assieme per eseguire uno specifico compito di misurazione. Il concetto di \"sistema di misura\" non va confuso con il concetto di sistema di unit\u00e0 di misura, che \u00e8 l'insieme coerente di unit\u00e0 di misura con cui vengono definite le varie grandezze fisiche (di cui l'SI ne \u00e8 l'esempio).\nDescrizione.\nI sistemi di misura vengono utilizzati quando il singolo strumento commerciale non \u00e8 in grado di effettuare misure nel modo e con le caratteristiche volute, o quando esso non \u00e8 disponibile e si \u00e8 costretti a realizzarne un equivalente, assemblandone diversi altri, tra quelli praticamente disponibili.\nAlcuni esempi dove si \u00e8 costretti ad utilizzare un sistema di misura:\nIl sistema di misura pi\u00f9 semplice \u00e8 una catena di misura, cio\u00e8 una successione di strumenti ed altre apparecchiature, collegate in modo da poter elaborare il segnale a partire dalla grandezza d'ingresso (il misurando), fino all'ottenimento della lettura in uscita (la misura).\nIn ambiti pi\u00f9 complessi, il sistema di misura comprende anche la serie di strumenti e apparecchiature destinate alla verifica e al controllo delle condizioni di contorno; almeno quelle che hanno influenza sulla misura, o sul valore del misurando (esempio: la temperatura, l'umidit\u00e0 e la pressione atmosferica).\nConcetto \"esteso\" di sistema di misura.\nQuanto sopra esposto costituisce il concetto universalmente riconosciuto di \"sistema di misura\", peraltro codificato nel VIM (Vocabolario Internazionale di Metrologia).\nCon lo sviluppo della Metrologia, per\u00f2 il concetto tende a subire un ampliamento. Infatti, la continua ricerca di misure qualitativamente migliori ha fatto emergere la necessit\u00e0 del controllo di tutti quei fattori (precedentemente poco curati) che hanno una qualche influenza sulla misura.\nS\u00ec \u00e8 gi\u00e0 accennato che, il sistema di misura, si compone anche dalle apparecchiature/strumentazioni destinate al controllo delle condizioni ambientali. Il problema \u00e8 che la misura pu\u00f2 essere significativamente influenzata anche da altre problematiche, esempio:\nTutti questi elementi permettono, assieme, di assicurare la qualit\u00e0 delle misure e sono pertanto condizioni d'influenza della misura stessa: di fatto, fanno sistema.\nCos\u00ec, sempre pi\u00f9 spesso, il concetto di \"sistema di misura\" viene esteso, comprendendo sia le risorse propriamente \"strumentali\", sia gli elementi \"metodologici\". A riprova di questa evoluzione, si pu\u00f2 citare il fatto che gli organismi di accreditamento/certificazione sono obbligati, sia alla verifica metodologica, che alla verifica organizzativa dei laboratori di misura.\nQualit\u00e0 metrologiche.\nLa norma UNI 4546 d\u00e0 le definizioni delle qualit\u00e0 metrologiche di uno strumento di misura come riportato in tabella:"}
{"id": "536718", "revid": "1516566", "url": "https://it.wikipedia.org/wiki?curid=536718", "title": "Campo dello scudo", "text": "In araldica, il termine campo in senso stretto indica la superficie dello scudo. In una prima estensione del significato, il campo indica anche il modo in cui, nel suo insieme, \u00e8 trattata la superficie dello scudo. Indica in tal caso l'\"attributo di campo\", cio\u00e8 il modo in cui la superficie \u00e8 stata riempita. In un'ulteriore estensione del significato, questo \"attributo del campo\" si pu\u00f2 applicare a una superficie qualsiasi, e non solo al campo propriamente detto.\nTutte le componenti del blasone hanno un attributo di campo. Ve ne sono tre categorie principali:\nTaluni araldisti, quali ad esempio quelli inglesi, ammettono che il campo di uno scudo possa essere costituito da un paesaggio, ma probabilmente si tratta solo dell'equivalente dell'italiano campo di cielo.\nPer estensione, uno scudo, o un qualsiasi elemento, pu\u00f2 essere oggetto di una partizione preliminare, ed in tal caso ogni elemento della partizione \u00e8 trattato separatamente. Per descrivere l'attributo di campo si blasoner\u00e0 allora la partizione, ma in questo caso non si parla pi\u00f9 di \"campo\" in senso stretto.\nCos\u00ec, le armi raffigurate a fianco (della Contea di Gradisca) non hanno un campo in senso stretto, ma sono composte da una figura (una croce ancorata) posta su uno sfondo composto, il che si potrebbe blasonare semplicemente \"Una croce ancorata d'argento su un campo troncato d'oro e d'azzurro\". Se invece si descrive prima il fondo, \u00e8 preferibile dire \"troncato d'oro e d'azzurro, alla croce ancorata d'argento attraversante sul tutto\", per evitare possibile confusione - dovuta a una virgola - con delle armi blasonate come \"troncato d'oro, e d'azzurro alla croce ancorata d'argento\", in cui la croce sarebbe caricata solo sulla parte inferiore dello scudo.\nIl campo ed il fondo.\nIl fondo indica il modo in cui \u00e8 colorata una data superficie. \u00c8 ci\u00f2 che ricopre tutta la tavola d'aspettazione di uno scudo (il campo in senso stretto), ma anche una partizione, o una figura.\nTutto ci\u00f2 che ha una superficie, che serva da fondo, riceve un \"attributo di campo\", che descrive il trattamento di riempimento di base. L'enunciazione di questo attributo corrisponde al primo trattamento logico di una pezza presente nelle armi: dal momento in cui \u00e8 tracciato il contorno, se ne pu\u00f2 porre il fondo. Nella blasonatura, italiana o francese, il trattamento del campo di norma segue immediatamente l'enunciazione dell'elemento trattato. Il fondo viene prima delle pezze e delle figure che vi si vengano eventualmente a sovrapporre. Cos\u00ec, se un palo di rosso \u00e8 tagliato in due da una figura \"attraversante sul tutto\", il fondo del palo corrisponde a tutta la sua superficie, supposta uniforme e tutta d'un pezzo, prima che il carico vi sia sovrapposto.\nIn pratica, le pezze e le figure possono essere utilizzate come supporto per delle armi: Caso tipico \u00e8 quello del capo. Il fondo della pezza (il capo) serve allora da campo, che pu\u00f2 essere ripartito e caricato proprio come se fosse uno scudo completo. Tutto ci\u00f2 che si dice di un campo pu\u00f2 quindi essere applicato a un fondo. Al contrario, tutto ci\u00f2 che si pu\u00f2 dire del fondo si applica ugualmente al campo, salvo per ci\u00f2 che riguarda le partizioni del fondo, poich\u00e9 il campo, per sua natura, non \u00e8 ripartito.\nIn un blasone, quando un elemento \u00e8 detto \u00ab\"del campo\"\u00bb, si tratta ovviamente del fondo dello scudo (o della partizione che si sta blasonando), non della pezza che si descrive.\nTipi di campo.\nComprendendo anche il caso dello scudo con il fondo di colore uniforme, su cui sono inseriti dei carichi araldici, si possono presentare i casi seguenti.\nCampo pieno, o \"campeggiato\".\nIl campo della tavola di aspettazione pu\u00f2 essere pieno o ricevere delle figure e delle pezze. \u00c8 detto \"pieno\" lo scudo di un solo smalto, senza figure. Si tratta del tipo di arma pi\u00f9 semplice. Per blasonare uno scudo formato da un campo senza figure o pezze, si enuncia il suo smalto e lo si definisce pieno (\u00abd'argento pieno\u00bb, vedere gli esempi dati ai vari smalti). Si dice anche, pi\u00f9 raramente, \u00abcampeggiato d'argento\u00bb per dire che il campo \u00e8 pieno. Al contrario, quando \u00e8 piena solo una partizione questo termine pu\u00f2 essere omesso.\nCampo seminato.\nUn piccolo \"mobile\" \u00e8 ripetuto molte volte sul campo. Il numero delle ripetizioni non \u00e8 fisso e tale mancanza di definizione \u00e8 motivata anche dal fatto che i \"mobili\" presenti ai bordi sono incompleti e danno l'impressione di continuare oltre i limiti dello scudo o scompaiono al di sotto di altri carichi che li attraversano.\nIl campo e i \"mobili\" seguono la regola di contrasto dei colori.\nRaramente si possono trovare campi seminati in cui compaiono due \"mobili\" diversi che si presentano alternati. I due \"mobili\" possono essere anche di smalti diversi.\nTalora il campo seminato \u00e8 caricato di un cancellato e, in questo caso, in ogni finestra del \"cancellato\" compare un \"mobile\" del seminato. In questo caso si usa talvolta l'espressione \"seminato internamente\" (i francesi usano il termine \"entre-sem\u00e9\").\nMolto di rado \u00e8 possibile trovare un seminato in cui il fondo non \u00e8 costituito da uno smalto uniforme ma da un campo ripartito, ad esempio un palato.\nDi norma il campo seminato si blasona come: \"di &lt;smalto A&gt; seminato di &lt;figure&gt; di &lt;smalto B&gt;\" o, talora, \"di &lt;smalto A&gt; alle &lt;figure&gt; di &lt;smalto B&gt;\". In passato, particolarmente in Francia, si usava: \"seminato di &lt;figure&gt; di &lt;smalto B&gt; sul campo di &lt;smalto A&gt;\".\nUn caso particolare di campo seminato \u00e8 la pelliccia detta armellino.\nLe figure seminate nel campo sono di norma poste in palo (cio\u00e8 si presentano nella loro posizione araldica verticale, quasi sempre posizione ordinaria) e sono ordinate in fascia (cio\u00e8 in file orizzontali). La \"fila\" corrisponde allora a una serie di figure ripetute in senso orizzontale. Un campo seminato \u00e8 coperto usualmente di circa sei \"file\": se il numero delle \"file\" \u00e8 molto diverso sarebbe opportuno blasonarlo. In senso verticale ogni \"fila\" \u00e8 solitamente scalata di una mezza ripetizione, facendo s\u00ec che le figure sembrino disposte in quinconce. Nel caso in cui le figure siano allineate anche verticalmente l'una sotto l'altra, il motivo \u00e8 detto \"in palo\".\nVocabolario del campo seminato.\nNell'uso araldico comune alcuni campi seminati di figure che si presentano con particolare frequenza, sono designati da un termine unico che ne sintetizza la descrizione.\nSeminato di bisanti, cio\u00e8 di cerchi di metallo su un fondo di colore. Nel caso di cerchi di colore su un fondo di metallo i francesi utilizzano il termine \"tourtel\u00e9\", mentre in Italia il corrispondente \"tortellato\" non \u00e8 mai entrato nell'uso.\nSeminato di biglietti, cio\u00e8 di rettangoli verticali. Se i biglietti sono disposti orizzontalmente, si preferisce l'espressione \"bigliettato in fascia\". In Italia si usa spesso anche il termine \"plintato\".\nSeminato di castelli molto stilizzati, solitamente semplificati in piccole torri. Il termine in Italia \u00e8 poco utilizzato, mentre in Francia sono di uso frequente i corrispondenti \"castel\u00e9\" e \"ch\u00e2tel\u00e9\".\nMolto raramente il termine indica un seminato di gigli (araldici), ma l'uso dovrebbe essere riservato alle pezze che si presentano con dei gigli (croci, scettri, bordure, etc.), soprattutto alle estremit\u00e0.\nSeminato di gocce: \u00e8 di uso rarissimo.\nEquivalente di \"bigliettato\": spesso i \"biglietti\" sono definiti anche \"plinti\".\nSeminato di stelle, per lo pi\u00f9 a cinque punte ma non solo.\nSeminato di tortore: \u00e8 di uso rarissimo.\nCampo ripartito.\nIl campo \u00e8 definito \"ripartito\" quando lo si pu\u00f2 considerare costituito da un numero variabile (generalmente non superiore a 6) di porzioni, affiancate tra loro, orientate secondo le principali direzioni araldiche (palo, fascia, banda, sbarra, scaglione) e, a loro volta, partite secondo le stesse direzioni araldiche (partito, troncato, tranciato, tagliato, troncato in scaglione). Questa definizione esclude, quindi, il caso in cui una singola pezza sia ripetuta pi\u00f9 volte sullo scudo, cos\u00ec come esclude il caso dei campi \"pavimentati\", quali lo scaccato, il losangato, e simili.\nNon tutti gli araldisti sono d'accordo nell'inserire tra i campi ripartiti anche il campo \"gheronato\".\nDi norma il campo ripartito si blasona come: \"[palato / fasciato / trinciato / tagliato / scaglionato] di &lt;smalto A&gt; e di &lt;smalto B&gt;\" di \"&lt;numero&gt; pezzi\". Il primo smalto da blasonare \u00e8 quello che occupa l'angolo destro superiore dello scudo, tranne nel caso del \"trinciato\" in cui il primo smalto \u00e8 quello che si posiziona nell'angolo superiore sinistro. Nella blasonatura di stile italo-francese si suole omettere il numero dei pezzi quando questo \u00e8 pari e sei.\nVocabolario del campo ripartito.\nQuesto prefisso indica che lo scudo \u00e8 a sua volta diviso da una linea, sempre orientata secondo una delle direzioni araldiche, in due aree in cui gli smalti delle ripartizioni sono invertiti, equivalendo quindi a un passaggio \"dall'uno all'altro\". La direzione araldica della linea di separazione viene abitualmente omessa quando \u00e8 perpendicolare alla direzione delle ripartizioni; negli altri casi deve essere blasonata. Nella blasonatura \u00e8 possibile indicare sia la partizione che divide in due lo scudo, sia la sola direzione araldica, ad esempio: \"contrabandato partito\" o \"contrabandato in palo\".\nQuando i due settori dello studio presentano smalti diversi non si pu\u00f2 parlare di campo ripartito, ma di due partizioni separate ognuna delle quali porta smalti suoi propri.\nIl campo \u00e8 diviso in parti uguali da linee orientate nel verso della banda. Il termine si usa quando le parti sono fino a otto (sei non si blasonano). Oltre le otto si preferisce \"cotissato\".\nIl campo \u00e8 diviso in parti uguali da linee orientate nel verso della fascia quando le parti sono pi\u00f9 di otto. Quando le parti sono meno di dieci si preferisce il termine \"fasciato\".\nIl campo \u00e8 diviso in parti uguali da linee orientate nel verso della banda quando le parti sono pi\u00f9 di otto. Quando le parti sono meno di dieci si preferisce il termine \"bandato\".\nIl campo \u00e8 diviso in parti uguali da linee orientate nel verso della sbarra quando le parti sono pi\u00f9 di otto. Quando le parti sono meno di dieci si preferisce il termine \"sbarrato\".\nIl campo \u00e8 diviso in parti uguali da linee orientate nel verso della fascia. Il termine si usa quando le parti sono fino a otto (sei non si blasonano). Oltre le otto si preferisce \"burellato\".\nIl campo \u00e8 diviso in parti uguali da linee orientate nel verso del palo. Il termine si usa quando le parti sono fino a otto (sei non si blasonano). Oltre le otto si preferisce \"verghettato\".\nIl campo \u00e8 diviso in parti uguali da linee orientate nel verso della sbarra. Il termine si usa quando le parti sono fino a otto (sei non si blasonano). Oltre le otto si preferisce \"cotissato in sbarra\" oppure \"traversato\"; taluni usano il termine \"controsbarrato\", ma quest'ultimo termine pu\u00f2 ingenerare confusione con il campo cotissato in sbarra diviso in due da una linea di partizione posta in banda.\nIl campo \u00e8 diviso in parti uguali da linee poste in scaglione. Il termine si usa quando le parti sono fino a otto (sei non si blasonano).\nIl campo \u00e8 diviso in parti uguali da linee orientate nel verso del palo quando le parti sono pi\u00f9 di otto. Quando le parti sono meno di dieci si preferisce il termine \"palato\".\nCampo pavimentato, o \"pav\u00e9\".\nUn campo si dice \"pavimentato\" quando la ripetizione delle figure copre l'intero campo che, allora, non \u00e8 pi\u00f9 visibile. Si pu\u00f2 anche dire che sia la ripetizione delle figure a costituire il campo.\nSi presentano diversi casi:\nPoich\u00e9 la pavimentazione \u00e8 da considerarsi un giustapposizione e non una sovrapposizione, venendo ad assumere un carattere simile a quello delle partizioni, non \u00e8 soggetta alla regola di contrasto dei colori.\nMolto raramente il pavimentato pu\u00f2 essere costituito da due \"mobili\" diversi, di forma complementare e di smalto differente. Un esempio sono il cerchio (bisante o torte) e la forma ad \"asso di quadri\". In questo caso si pu\u00f2 considerare che una forma costituisca il campo e l'altra sia un \"seminato\", ma tale interpretazione \u00e8 controversa.\nNon risultano, infine, termini generali idonei a definire campi pavimentati ricoperti da combinazioni originali quali \"le lucertole\" di Maurits Cornelis Escher.\nCasi particolari di campo pavimentato sono la pelliccia detta vaio e lo scaccato.\nVocabolario del campo pavimentato.\n\u00c8 il campo coperto da esagoni regolari posti ad alveolare. Il termine si riferisce allo smalto delle linee che delimitano gli esagoni.\n\u00c8 il campo caricato di almeno tre \"cotisse\" poste in banda e altrettante \"cotisse in sbarra\". Quando questo attributo \u00e8 riferito a una pezza o a una figura si usa anche il termine \"graticolato\".\n\u00c8 il campo ricoperto di foglie stilizzate simili alle cime dei monti all'italiana.\n\u00c8 il campo caricato di almeno tre \"burelle\" e altrettante \"verghette\".\nCampo cancellato che presenta chiodi di smalto diverso da quello delle cotisse.\nCampo cancellato che presenta chiodi dello stesso smalto delle cotisse.\n\u00c8 il campo interamente ricoperto da rettangoli disposti in file orizzontali scalate l'una rispetto all'altra di mezzo \"mattone\". Il termine \u00e8 utilizzato per indicare lo smalto delle linee di separazione tra i mattoni.\nIl termine \u00e8 sinonimo di \"mattonato\", ma \u00e8 utilizzato prevalentemente come attributo di figure araldiche quali castelli, torri, ponti e simili.\n\u00c8 il campo ricoperto di piume stilizzate disposte a scaglia di pesce, in cui sono evidenziati il nervo e le barbe. Compare molto raramente.\nDi norma questo termine \u00e8 un attributo di figure di animali con la pelle o le ali macchiettate. Raramente \u00e8 impiegato, a similitudine del corrispondente termine francese \"miraill\u00e9\", per indicare uno scudo suddiviso in settori geometrici adiacenti della stessa forma: in questa accezione si pu\u00f2 dire che il \"mattonato\" \u00e8 un caso particolare dello screziato che si presenta quando i settori geometrici hanno la forma di rettangoli posti orizzontalmente.\n\u00c8 il campo ricoperto di scaglie con bordo semicircolare rivolto verso il basso di smalto diverso.\nCasi particolari: Paill\u00e9 e Diaprato.\nPaill\u00e9.\nIl \"paill\u00e9\" \u00e8 un motivo ornamentale posto su una pezza onorevole, costituito da una ripetizione lineare di anelli annodati tra loro da arabeschi, e contenente una piccola figura araldica (leone, aquila o giglio) che non \u00e8 blasonata. \u00abD'argento alla fascia di rosso paill\u00e9e d'oro\u00bb.\nIl paill\u00e9 si distingue dai seminati o dalle pellicce perch\u00e9 il motivo \u00e8 pi\u00f9 largo, ed \u00e8 ripetuto in una sola direzione: In una fascia o in un palo, il paill\u00e9 dar\u00e0 origine a una ripetizione di tre o quattro elementi, a seconda della larghezza pi\u00f9 o meno grande del margine.\nIl paill\u00e9 trae ispirazione dai motivi ripetitivi dei tessuti orientali, riccamente ornati di fili d'oro. \u00c8 utilizzato proprio come un tessuto, per ricoprire pezze allungate con i bordi paralleli.\nDiaprato.\nIl \"diaprato\" \u00e8 un effetto stilistico, che consiste nell'ornare con arabeschi decorativi, un grande spazio del campo, per riempirlo visivamente ma senza figure.\nSi distingue dalle ombre perch\u00e9 le linee non richiamano apertamente il contorno di una figura ben identificabile, e si distingue dal paill\u00e9 (che si blasona) per l'assenza di anelli o di sagome di figure.\nIl diaprato non \u00e8 uno smalto, ma un arricchimento stilistico avente lo scopo di arredare e valorizzare le superficie. Non si blasona.\nIl campo come attributo di una pezza o di una figura.\nTutto quanto detto per la formazione del campo dello scudo pu\u00f2 essere trasferito nella definizione dell'attributo di smalto di una pezza o di una figura; possono presentarsi, quindi, carichi di smalto pieno, o seminati, o ripartiti o pavimentati. Esistono, per\u00f2, alcuni adattamenti che si verificano soprattutto nel caso delle pezze ad andamento lineare, quali la banda o la bordura. In questi casi la ripetizione del motivo pu\u00f2 ridursi a una sola fila. I due tipi pi\u00f9 frequenti sono il \"composto\" e l\"'inchiavato\"."}
{"id": "536719", "revid": "123457521", "url": "https://it.wikipedia.org/wiki?curid=536719", "title": "Raleigh", "text": ""}
{"id": "536722", "revid": "466539", "url": "https://it.wikipedia.org/wiki?curid=536722", "title": "Langenthal", "text": "Langenthal (toponimo tedesco) \u00e8 un comune svizzero di 15\u00a0639 abitanti del Canton Berna, nella regione dell'Emmental-Alta Argovia (circondario dell'Alta Argovia); ha lo status di citt\u00e0.\nStoria.\n 1898 ha inglobato il comune soppresso di Schoren e 2010 quello di Untersteckholz.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nFrazioni.\nLe frazioni di Langenthal sono:\nEconomia.\nA Langenthal ha sede l'azienda chimica Motorex.\nInfrastrutture e trasporti.\nLangenthal \u00e8 servita dalle stazioni di Langenthal, di Langenthal Gaswerk e di Langenthal S\u00fcd sulle ferrovie Olten-Berna, Langenthal-Huttwil, Langenthal-Niederbipp e Langenthal-Melchnau (linee S23 e S29 della rete celere dell'Argovia e linee S6 e S7 della rete celere di Lucerna).\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nSport.\nA Langenthal ha sede la squadra di hockey su ghiaccio SC Langenthal."}
{"id": "536734", "revid": "131962", "url": "https://it.wikipedia.org/wiki?curid=536734", "title": "Lada 2101", "text": ""}
{"id": "536735", "revid": "6923", "url": "https://it.wikipedia.org/wiki?curid=536735", "title": "Seat 124", "text": ""}
{"id": "536736", "revid": "1318658", "url": "https://it.wikipedia.org/wiki?curid=536736", "title": "Arrondissement di Mirande", "text": "L\"arrondissement\" di Mirande \u00e8 un \"arrondissement\" dipartimentale della Francia situato nel dipartimento del Gers, nella regione Occitania.\nStoria.\nFu creato nel 1800 sulla base dei preesistenti distretti.\nComposizione.\nL\"arrondissement\" \u00e8 composto da 150 comuni raggruppati in 8 cantoni:"}
{"id": "536748", "revid": "110157", "url": "https://it.wikipedia.org/wiki?curid=536748", "title": "Untersteckholz", "text": "Untersteckholz (toponimo tedesco) \u00e8 una frazione di 166 abitanti del comune svizzero di Langenthal, nel Canton Berna (regione dell'Emmental-Alta Argovia, circondario dell'Alta Argovia).\nStoria.\nGi\u00e0 comune autonomo istituito nel 1831 e appartenente al distretto di Aarwangen, si estendeva per 2,8\u00a0km\u00b2 e comprendeva anche le frazioni di Breiten, Kleben, Kleinroth, S\u00e4ngi e Schwarzenbach; 2010 \u00e8 stato accorpato a Langenthal.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "536753", "revid": "1632387", "url": "https://it.wikipedia.org/wiki?curid=536753", "title": "The Somberlain", "text": "The Somberlain \u00e8 il primo album del gruppo black metal svedese Dissection, pubblicato il 3 Dicembre 1993 da No Fashion Records. In seguito \u00e8 stato ristampato da Nuclear Blast nel 1997 e nel 2004 da Black Lodge Records, che l'anno seguente l'ha pubblicato in versione box set in edizione limitata a 666 copie.\nInoltre nel 2006 \u00e8 stato ristampato da The End Records con un CD bonus contenente tracce di vecchi demo, due tracce live e l'EP \"Into Infinite Obscurity\"."}
{"id": "536761", "revid": "16953", "url": "https://it.wikipedia.org/wiki?curid=536761", "title": "Federazione esperantista italiana", "text": "La Federazione Esperantista Italiana (FEI, in lingua esperanto \"Itala Esperanto-Federacio\") \u00e8 un'associazione non profit, che si occupa della diffusione della lingua ausiliaria internazionale esperanto in Italia. La sua sede \u00e8 situata a Milano. La sua sezione giovanile \u00e8 la Giovent\u00f9 Esperantista Italiana (in esperanto \"Itala Esperantista Junularo\", abbreviato in IEJ).\nL'associazione sorse a Firenze il 21 marzo 1910 dove organizz\u00f2 il primo congresso nazionale; fu ufficialmente dichiarata ente morale secondo il DPR 1720 del 28 giugno 1956.\nL'associazione \u00e8 un membro nazionale dell'Associazione Universale Esperanto mentre la sua sezione giovanile \u00e8 membro della Organizzazione Esperantista Giovanile Mondiale.\nIl suo ultimo presidente \u00e8 Luigi Fraccaroli (il precedente, dal 2014 al 2020, per due mandati, \u00e8 stata Michela Lipari).\nCongressi nazionali e internazionali.\nOgni anno FEI organizza e gestisce il Congresso italiano di esperanto, mentre la sua sezione giovanile, la Giovent\u00f9 Esperantista Italiana, organizza il Festival giovanile internazionale.\nCorsi di lingua Esperanto.\nF.E.I., attraverso i suoi gruppi locali, organizza una serie di corsi di lingua Esperanto. Generalmente gratuiti, i corsi prevedono un esame finale con classificazione secondo il quadro europeo gestiti da membri italiani della Lega Internazionale Insegnanti di Esperanto.\nDal 2015, F.E.I. ha anche gestito e distribuito un corso gratuito tramite Internet e e-mail, il corso KIREK, fino ad allora gestito dalla I.E.J., la sezione giovanile. Questo corso, tradotto ed adattato da un corso per corrispondenza tedesco, il 'Korrespondenzkurs Esperanto' ideato da Ulrich Becker(Berlin, 1990), \u00e8 disponibile online dal 2003.\nDizionario Esperanto&lt;-&gt;Italiano.\nIl sito della F.E.I. ospita e gestisce il pi\u00f9 completo dizionario Italiano-Esperanto on-line con pi\u00f9 di 50.000 termini italiani, 66.000 termini in Esperanto, per un totale di pi\u00f9 di 500.000 inflessioni e coniugazioni: hvortaro.\nLa forma elettronica di questo dizionario \u00e8 derivata dal Dizionario italiano-esperanto (pi\u00f9 di 1400 pagine), pubblicato da CoEdEs nel 1996, dal prof. Carlo Minnaja ISBN=8885872050.\nCasa editrice.\nF.E.I. \u00e8 anche una piccola casa editrice che pubblica in proprio libri di carattere divulgativo o di ausilio didattico o di cultura generale su e in Esperanto.\nUn breve elenco esemplificativo:\nF.E.I. nei media.\nRappresentanti F.E.I. sono stati spesso intervistati da radio e televisioni nazionali. Ecco un breve elenco di interviste apparse nei media:"}
{"id": "536763", "revid": "110157", "url": "https://it.wikipedia.org/wiki?curid=536763", "title": "Busswil bei Melchnau", "text": "Busswil bei Melchnau (toponimo tedesco) \u00e8 un comune svizzero di 188 abitanti del Canton Berna, nella regione dell'Emmental-Alta Argovia (circondario dell'Alta Argovia).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nBusswil bei Melchnau \u00e8 servito dall'omonima stazione sulla ferrovia Langenthal-Melchnau.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "536766", "revid": "110157", "url": "https://it.wikipedia.org/wiki?curid=536766", "title": "Obersteckholz", "text": "Obersteckholz (toponimo tedesco) \u00e8 un comune svizzero di 412 abitanti del Canton Berna, nella regione dell'Emmental-Alta Argovia (circondario dell'Alta Argovia).\nStoria.\nIl comune di Obersteckholz \u00e8 stato istituito nel 1831.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nFrazioni.\nLe frazioni di Obersteckholz sono:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "536767", "revid": "2103", "url": "https://it.wikipedia.org/wiki?curid=536767", "title": "Accademia d'esperanto", "text": ""}
{"id": "536769", "revid": "4106", "url": "https://it.wikipedia.org/wiki?curid=536769", "title": "Consistometro Vebe", "text": ""}
{"id": "536771", "revid": "367445", "url": "https://it.wikipedia.org/wiki?curid=536771", "title": "Ambaradan", "text": "Ambaradan \u00e8, nella lingua italiana, un termine che indica un insieme disordinato di elementi, un guazzabuglio, una grande confusione.\nOrigine.\nSi presume che questo termine abbia avuto origine dall'Amba Aradam, un massiccio dell'Etiopia presso cui, nel 1936, avvenne una cruenta battaglia tra italiani e abissini, seguita da una strage di civili da parte delle forze italiane. Durante questa battaglia le truppe italiane erano alleate con alcune trib\u00f9 locali ma, a seconda delle trattative in corso, alcune di queste si alleavano a loro volta con il nemico, per poi riaffiancare i soldati italiani. Sulle truppe etiopi in ritirata Badoglio ordin\u00f2 poi l'impiego dei gas tossici vietati, provocando la morte di circa 20.000 etiopi, tra civili e militari. \nAl loro ritorno in Italia, i soldati, di fronte a una situazione disordinata e caotica, cominciarono a definirla \u00abcome ad Amba Aradam\u00bb, \u00ab\u00e8 un'Amba Aradam\u00bb e, per crasi, le due parole si sono fuse in una sola diventando \"ambaradam\". La trasformazione della consonante finale \"m\" in \"n\" \u00e8 un banale errore di pronuncia diventato comune poich\u00e9 la parola si trova raramente in forma scritta. \nUn'evoluzione simile la si pu\u00f2 notare nell'espressione \u00abfare un \"quarantotto\"\u00bb, \u00ab\u00e8 successo un \"quarantotto\"\u00bb con riferimento ai moti rivoluzionari che sconvolsero l'Europa nel 1848."}
{"id": "536773", "revid": "300067", "url": "https://it.wikipedia.org/wiki?curid=536773", "title": "Nazionale di pallacanestro della Spagna", "text": "La nazionale di pallacanestro spagnola (Selecci\u00f3n de baloncesto de Espa\u00f1a), selezione dei migliori giocatori di nazionalit\u00e0 spagnola, viene gestita dalla FEB, acronimo di \"Federaci\u00f3n Espa\u00f1ola de Baloncesto\", e partecipa, sia a livello maschile sia a quello femminile, ai tornei internazionali di pallacanestro per nazioni gestiti dalla FIBA.\nAttualmente l'allenatore della Nazionale maschile \u00e8 l'italiano Sergio Scariolo.\nStoria.\nLa nazionale di pallacanestro della Spagna si form\u00f2, nel 1935 per partecipare al primo campionato europeo della storia disputato nel 1935 a Ginevra, in cui la Spagna si classific\u00f2 seconda. La prima partita della storia per la selezione iberica \u00e8 datata 15 aprile 1935, in occasione del turno di qualificazione della manifestazione continentale. Scesero in campo per la \"Roja\": Rafael Ruano, i fratelli Emilio e Pedro Alonso, Cayetano Ortega, M\u00e1ximo Arn\u00e1iz, Armando Maunier e Rafael Mart\u00edn; l'allenatore era Mariano Manent.\nIl risultato dell'europeo diede alla Spagna il diritto di giocare all'Olimpiade di Berlino nel 1936, la prima in cui era presente la pallacanestro. I vicecampioni d'Europa erano tra i favoriti per una medaglia, ma a causa della guerra civile scoppiata poco prima dei giochi non poterono essere presenti.\nIl miglior risultato della storia \u00e8 stata la vittoria ai mondiali del 2006 in Giappone battendo in finale la Grecia 70-47; risultato bissato ai mondiali del 2019 in Cina battendo in finale l'Argentina 95-75. A seguire, altre vittorie prestigiose, come le tre medaglie d'argento olimpiche conquistate a Los Angeles 1984, Pechino 2008 e Londra 2012, e le medaglie europee, delle quali sei d'argento, di cui l'ultima in casa nel 2007, due di bronzo, e la tripletta d'oro ai campionati europei del 2009, 2011 e 2015."}
{"id": "536775", "revid": "2194936", "url": "https://it.wikipedia.org/wiki?curid=536775", "title": "Assemblea regionale siciliana", "text": "L'Assemblea regionale siciliana (ARS) dal 1947 \u00e8 l'organo legislativo della Regione Siciliana, come previsto dal suo statuto speciale approvato con regio decreto n. 416 del 1946 e poi con legge costituzionale n. 2 del 1948; si tratta della prima assemblea legislativa di origine elettiva riunitasi in Italia dopo la fine della seconda guerra mondiale ed \u00e8 l'unica assemblea regionale italiana i cui componenti detengono il titolo di deputato, come stabilito dall'art. 7 dello Statuto.\nL'Assemblea annovera 70 componenti eletti con un mandato di cinque anni; fino al 1971 il mandato era fissato in quattro anni, mentre il numero dei deputati, originariamente fissato in 90, \u00e8 stato ridotto dalla riforma approvata nel 2012. A partire dal 2001, inoltre, l'Assemblea si rinnova contestualmente all'elezione diretta del presidente della Regione Siciliana.\nPoich\u00e9 lo Statuto, norma di rango costituzionale, pone una riserva regolamentare in favore dell'Assemblea per i profili attinenti alla sua organizzazione interna (art. 4), i regolamenti dell'Assemblea si collocano, nell'ambito della gerarchia delle fonti, a livello di fonte primaria. La Corte costituzionale, tuttavia, ebbe occasione di precisare che, \u00abcome all'Assemblea regionale siciliana non pu\u00f2 attribuirsi la stessa posizione costituzionale delle Camere, cos\u00ec al potere regolamentare ad essa conferito dall'art. 4 dello Statuto siciliano non pu\u00f2 riconoscersi la stessa sfera di effetti che si attribuiscono al potere regolamentare che a ciascuna delle due Camere deriva dall'art. 64 della Costituzione\u00bb (Corte cost. 66/1964).\nStoria.\nIl parlamento del Regno di Sicilia.\nLa prima assise legislativa del Regno di Sicilia fu quella che istitu\u00ec il primo sovrano normanno Ruggero II di Sicilia nel 1130. L'ultima fu il parlamento che fu istituito a seguito della Rivoluzione siciliana del 1848 e che rest\u00f2 in carica fino al 1849.\nLa nascita dell'Assemblea.\nLa ricostituzione del parlamento si ebbe con la fine del secondo conflitto mondiale, quando, per depotenziare il vasto movimento indipendentista siciliano, fu insediata nel febbraio 1945 la Consulta regionale siciliana che elabor\u00f2 uno statuto speciale, promulgato dal Re Umberto II con R.D. del 15 maggio 1946 che concesse l'autonomia speciale. Rinacque cos\u00ec, dopo le elezioni regionali del 20 aprile 1947, il 25 maggio 1947, come \"Assemblea regionale siciliana\".\nI primi cinquant'anni.\n\u00c8 l'assemblea legislativa regionale italiana pi\u00f9 importante per poteri, e fino al 1970 (data di nascita dei Consigli delle regioni ordinarie) lo \u00e8 stata per numero di abitanti amministrati.\nDal 1962 pubblica una rivista ufficiale, \"Cronache parlamentari siciliane\", nel 1997 trasferita alla Fondazione Federico II, cartacea fino al 2013, oggi online.\nNel 1997 l'assemblea ha celebrato il suo 900\u00ba anniversario dalla prima assise, convocata nel 1097 e il 50\u00b0 della prima seduta.\nGli anni 2000.\nDal 2001, con la riforma del titolo V della Costituzione, non elegge pi\u00f9 il presidente della Regione, che viene eletto direttamente dai cittadini. Il 26 gennaio 2008, per la prima volta nella storia repubblicana, l'assemblea viene sciolta anticipatamente, a causa delle dimissioni del presidente della Regione Salvatore Cuffaro, cos\u00ec come nel 2012 con Raffaele Lombardo.\nLe sedute d'aula si svolgono nella \"Sala d'Ercole\". Sono sei le commissioni legislative permanenti, cui si aggiungono quella dedicata alle attivit\u00e0 UE e quella antimafia (costituita ogni legislatura), oltre ad eventuali commissioni speciali con un mandato temporaneo.\nSede.\nL'assemblea ha la sua sede a Palermo, nell'antico palazzo reale, sorto nell'XI secolo, su iniziativa della Dinastia regnante degli Altavilla, e oggetto di diversi interventi di ampliamento e risistemazione. Il palazzo ha ospitato i sovrani del Regno di Sicilia, compreso lo \"Stupor Mundi\" Federico II, successivamente i vicer\u00e9 di Sicilia, e poi per alcuni periodi i sovrani borbonici. Celebre \u00e8 la Cappella palatina, situata al suo interno.\nI servizi turistici del palazzo e della Cappella palatina sono affidati alla Fondazione Federico II, mentre la restante parte della gestione dei servizi per l'esercizio delle funzioni rappresentative \u00e8 disciplinata dai regolamenti di autorganizzazione dell'Assemblea.\nSistema elettorale.\nDal 1947 al 1996 (l'ultima legge elettorale fu del 1951) si \u00e8 votato per l'elezione dei 90 deputati regionali con il sistema proporzionale sulla base dei nove collegi provinciali, mentre il presidente della regione e gli assessori venivano eletti in aula dai deputati. Nel 2001 \u00e8 stata inserita l'elezione diretta del presidente della Regione Siciliana, e si \u00e8 applicata in via transitoria la Legge Tatarella per eleggere 72 deputati nei collegi provinciali, 18 nel listino del presidente eletto e uno per il secondo classificato tra i candidati presidente, e lo sbarramento al 4%.\nUna nuova legge elettorale \u00e8 stata approvata nel 2005 sulla base di una significativa variante della Legge Tatarella. La legge elettorale usa un sistema elettorale misto in cui:\nSistema attuale.\nCon la modifica dello statuto speciale con la legge costituzionale n.2 del 2013, dalle elezioni regionali del 2017 i deputati regionali scendono a 70, di cui.:\nLegislature.\nDal 25 maggio 1947 ad oggi si sono susseguite XVII legislature, inizialmente della durata quadriennale, mentre dal 1971 quinquennale, adeguandosi alle regioni ordinarie, costituite nel 1970.\nLa XIV legislatura per la prima volta si \u00e8 conclusa anticipatamente dopo solo due anni, nel 2008, a causa delle dimissioni del presidente della regione Salvatore Cuffaro.\nComposizione.\nDal 1947 al 2017 l'assemblea \u00e8 stata composta da 90 deputati, dalle elezioni del 2017 il loro numero, per effetto di una modifica costituzionale allo statuto, \u00e8 stato ridotto a 70, eletti a suffragio universale diretto dagli elettori siciliani ogni cinque anni. Si riunisce nella \"sala d'Ercole\" all'interno del palazzo dei Normanni di Palermo.\nL'attuale Assemblea \u00e8 stata eletta il 5 novembre 2017, contemporaneamente al presidente della Regione Nello Musumeci, che ha ottenuto il 39,85 % dei voti, a capo di una coalizione di centro-destra composta da Forza Italia, UdC, Popolari e Autonomisti, il suo movimento, Diventer\u00e0Bellissima, Fratelli d'Italia e Noi con Salvini.\nIl presidente dell'Ars in carica \u00e8 Gianfranco Miccich\u00e9 (Forza Italia), eletto dai deputati regionali il 16 dicembre 2017.\nLa biblioteca.\nLa Biblioteca ed emeroteca dell'Ars venne istituita nel 1949, e possiede oggi circa 120.000 documenti tra monografie (circa 60.000), riviste (1.350 di cui 350 correnti) e giornali (circa 200, di cui 25 correnti). La Biblioteca \u00e8 al servizio dell\u2019Assemblea e dei deputati e ha il fine di fornire loro gli strumenti culturali per l\u2019espletamento della loro attivit\u00e0 istituzionale.\nIl volume pi\u00f9 antico \u00e8 un testo del 1591, \"Historie et descrittione del regno di Sicilia, di Gioseppe Carneuale diuise in due libri\".\n\u00c8 presente un Archivio della storia del Parlamento Siciliano e vi si conserva il fondo archivistico dell'Assemblea.\nIl simbolo.\nL'attuale simbolo dell'ARS, scelto nel 2006 dall'allora presidente Miccich\u00e8, con la sua particolare forma a spirali ha una precisa provenienza ed \u00e8 legato alla forma del decoro sull'impugnatura di un'olla del neolitico (fine V millennio a.C.) rinvenuto a Patern\u00f2 e appartenente alla Cultura di Serra d'Alto. Il vaso \u00e8 esposto presso il Museo Archeologico Regionale di Siracusa.\nDirette TV.\nLe dirette dei lavori dell'aula possono essere seguite tramite il canale televisivo \"Siciliauno\" (che trasmette in tutta la Sicilia e in streaming www.siciliaunonews.com) o via web sul sito ufficiale dell'Ars (www.ars.sicilia.it)."}
{"id": "536781", "revid": "4711", "url": "https://it.wikipedia.org/wiki?curid=536781", "title": "North Charleston Lowgators", "text": ""}
{"id": "536783", "revid": "729019", "url": "https://it.wikipedia.org/wiki?curid=536783", "title": "WWA International Cruiserweight Championship", "text": "Il WWA International Cruiserweight Championship \u00e8 stato un titolo \u00e8 stato un titolo riservato ai lottatori della categoria cruiserweight della federazione World Wrestling All-Stars.\nStoria.\nIl primo vincitore fu Juventud Guerrera che sconfisse Psicosis e che fu l'unico ad avere pi\u00f9 di un regno. \nIl titolo fu unificato al TNA X Division Championship il 25 maggio 2003."}
{"id": "536790", "revid": "62748", "url": "https://it.wikipedia.org/wiki?curid=536790", "title": "Manolete", "text": "Biografia.\nA soli 13 anni esord\u00ec pubblicamente nella scuola per toreri di Montilla, a Cordova.\nNel 1939 divenne torero con la tradizionale cerimonia (\"alternativa\") nella quale un torero autorizza un \"novillero\" (principiante) a diventare \"matador de toros\".\nNel 1940 s\u00ec esib\u00ec nelle principali arene del tempo: a Siviglia, Alicante, Bilbao, Barcellona e Madrid consolid\u00f2 la sua fama.\nAlla fine del 1945 viaggi\u00f2 in Messico, Per\u00f9, Venezuela e Colombia; le sue esibizioni in queste nazioni lo consacrarono come pi\u00f9 grande torero del mondo.\nIl 16 luglio del 1947 tenne il suo ultimo spettacolo a Madrid. Il 28 agosto seguente, soltanto un mese dopo, un toro Miura chiamato Islero lo incorn\u00f2 mortalmente nella \"plaza de toros\" di Linares. Manolete spir\u00f2 nella notte, si sospetta a causa di una trasfusione di sangue errata, dopo alcune ore di agonia.\nIn quella stessa corrida si esibiva Luis Miguel Domingu\u00edn.\nLa morte di Manolete lacer\u00f2 profondamente l'opinione pubblica spagnola, e il \"General\u00edsimo\" Francisco Franco dichiar\u00f2 tre giorni di lutto nazionale.\nDalla sua storia fu tratto anche un film omonimo con Adrien Brody nel ruolo di Manolete."}
{"id": "536791", "revid": "287204", "url": "https://it.wikipedia.org/wiki?curid=536791", "title": "Fayetteville Patriots", "text": "I Fayetteville Patriots furono una squadra di pallacanestro di Fayetteville che militava nella NBA Development League, il campionato professionistico di sviluppo della National Basketball Association.\nLa squadra fu una tra i fondatori della NBDL nel 2001, e durante la stagione 2002-2003 riusc\u00ec a raggiungere la finale, poi persa contro i Mobile Revelers. In tutte le altre stagioni la squadr\u00e0 non riusc\u00ec mai a centrare i play-off.\nIl 1\u00ba maggio 2006 la squadra venne sciolta dalla NBA."}
{"id": "536794", "revid": "767487", "url": "https://it.wikipedia.org/wiki?curid=536794", "title": "Termochimica", "text": "La termochimica (o termodinamica chimica) \u00e8 la branca della termodinamica che studia gli effetti termici determinati da reazioni chimiche, chiamati calore di reazione. La termochimica concerne pertanto le conversioni di energia chimica in energia termica e viceversa, che avvengono durante una reazione e ne studia le variabili ad esse connesse, come l'entalpia di legame, l'entropia standard di formazione, ecc.\nDue leggi regolano l'intera disciplina sono:\nLe due leggi furono dedotte empiricamente ed enunciate prima del primo principio della termodinamica: si pu\u00f2, comunque, dimostrare che sono dirette conseguenze dello stesso, nonch\u00e9 del fatto che l'entalpia H e l'energia interna U sono funzioni termodinamiche di stato.\nConcetti fondamentali.\nDal momento che la termochimica studia gli scambi di calore che avvengono durante una reazione chimica, si \u00e8 ritenuto importante distinguere innanzitutto due tipi di reazioni chimiche:\nFunzioni di stato principali.\nLe tre funzioni di stato principali della termochimica sono l'entalpia, l'entropia e l'energia libera. In particolare, l'energia libera di Gibbs mette in relazione le prime due variabili con la temperatura assoluta e determina la spontaneit\u00e0 di una reazione a pressione costante.\nEntalpia.\nLavorando in laboratorio, si pu\u00f2 assumere che tutte le reazioni controllate avvengono a pressione atmosferica, pressoch\u00e9 costante. Noto ci\u00f2, l'entalpia diventa una funzione di stato assai utile e viene ridefinita come segue:\ndove \u0394H \u00e8 la variazione di entalpia da fine a inizio reazione e Q \u00e8 la quantit\u00e0 di calore scambiata. Per convenzione, quando il calore viene ceduto dal sistema all'ambiente, la variazione di entalpia ha segno negativo; viceversa, se il calore viene trasferito dall'ambiente al sistema, la variazione di entalpia ha segno positivo. Pertanto ogni reazione esotermica \u00e8 caratterizzata da \u0394H&lt;0 e ogni reazione endotermica \u00e8 caratterizzata da \u0394H&gt;0. La variazione di entalpia si pu\u00f2 esprimere come: \u0394Hf\u03b8\ndove \u0394Hf0 \u00e8 l'entalpia standard di formazione della specie chimica considerata, che, come suggerisce l'espressione stessa, si riferisce a temperatura e pressione a condizioni standard.\nEntropia.\nIn termochimica, l'entropia assume valori ben precisi a seconda del composto chimico a cui si riferisce. Questi valori, ottenuti sperimentalmente, si riferiscono per mole di tale sostanza a condizioni di temperatura e pressione standard. Questa grandezza \u00e8 altres\u00ec nota come entropia molare standard e viene indicata in simboli con S0. In una reazione chimica, la variazione di entropia molare standard \u00e8 data dalla formula:\nEnergia libera.\nL'energia libera in termochimica viene, nella maggior parte dei casi, definita come l'energia libera di Gibbs, la cui variazione indica se una reazione chimica \u00e8 spontanea a condizioni di temperatura e pressione costanti oppure se \u00e8 all'equilibrio. In riferimento ad un dato composto chimico, l'energia libera di Gibbs viene ricalcolata per mole di tale sostanza e ridefinita come energia libera di Gibbs standard di formazione. In una reazione chimica, la variazione di energia libera molare standard \u00e8 data dalla formula:\nSpontaneit\u00e0 di una reazione.\nA condizioni standard, le tre variabili sono legate tra loro secondo la formula che segue:\ndove T \u00e8 la temperatura espressa in kelvin.\nPer convenzione, se la variazione di energia libera di Gibbs \u00e8 minore di 0 la reazione \u00e8 spontanea, se \u00e8 maggiore di 0 \u00e8 spontanea solo la reazione opposta, se \u00e8 uguale a 0 la reazione \u00e8 all'equilibrio."}
{"id": "536800", "revid": "110157", "url": "https://it.wikipedia.org/wiki?curid=536800", "title": "Imperatriz", "text": "Imperatriz \u00e8 un comune del Brasile nello Stato del Maranh\u00e3o, parte della mesoregione dell'Oeste Maranhense e della microregione di Imperatriz.\nStoria.\nLa citt\u00e0 fu fondata nel 1852 con il nome di \"Col\u00f4nia Militar de Santa Tereza do Tocantins\", dal nome del fiume Tocantins che ne attraversa il territorio. Nel 1856 fu rinominata in onore da Teresa Cristina di Borbone-Due Sicilie, principessa napoletana, figlia di re Francesco I delle Due Sicilie, moglie dell'imperatore Pietro II, nata a Napoli il 14 marzo 1822.\nLo sviluppo della citt\u00e0 avvenne in modo molto lento a causa della mancanza di vie di comunicazione; solo nel 1962, con il completamento della strada BR 010 Bel\u00e9m-Brasilia, inizi\u00f2 la sua espansione e in breve tempo divenne la seconda citt\u00e0 pi\u00f9 importante dello Stato dopo la capitale S\u00e3o Lu\u00eds."}
{"id": "536801", "revid": "237256", "url": "https://it.wikipedia.org/wiki?curid=536801", "title": "Nazionale spagnola di pallacanestro", "text": ""}
{"id": "536804", "revid": "1318658", "url": "https://it.wikipedia.org/wiki?curid=536804", "title": "Naloxone", "text": "Il naloxone \u00e8 un farmaco di sintesi commercializzato con il nome di Narcan usato per bloccare gli effetti degli oppioidi, in particolare in caso di depressione respiratoria. Se somministrato per via endovenosa, funziona entro due minuti, mentre per via intramuscolo funziona entro cinque minuti; pu\u00f2 anche essere inalato. Gli effetti del naloxone durano da mezz'ora a un'ora circa. Possono essere necessarie dosi multiple, visto che la durata dell'azione della maggior parte degli oppioidi \u00e8 maggiore di quella del naloxone. \nLa somministrazione in soggetti dipendenti da oppiacei pu\u00f2 causare sintomi di astinenza, tra cui irrequietezza, agitazione, nausea, vomito, accelerazione del battito cardiaco e ipersudorazione. Per evitare ci\u00f2, si somministrano piccole dosi distanziate fino al raggiungimento dell'effetto desiderato. Pu\u00f2 peggiorare i problemi cardiaci dei pazienti che presentano malattie cardiache o che assumono farmaci che influenzano negativamente il cuore. \nIl naloxone \u00e8 un antagonista recettoriale degli oppioidi (\u03bc,\u03b4,\u03ba) non selettivo e competitivo. Inverte la depressione del sistema nervoso centrale e del sistema respiratorio causata dagli oppioidi. \nIl naloxone \u00e8 stato brevettato nel 1961. \u00c8 incluso nell'elenco dei medicinali essenziali dell'Organizzazione mondiale della sanit\u00e0, i farmaci pi\u00f9 sicuri ed efficaci necessari in un sistema sanitario. \nIl naloxone \u00e8 disponibile come medicinale equivalente.\n\u00c8 somministrato anche in associazione all'ossicodone.\nUsi.\nOverdose da oppiacei.\nIl naloxone \u00e8 utile nel trattamento del sovradosaggio acuto da oppiacei e della depressione respiratoria o centrale dovuta agli oppioidi. Non \u00e8 chiaro se sia utile anche per l'arresto cardiaco causato da sovradosaggio da oppioidi. Non \u00e8 efficace se la depressione respiratoria \u00e8 causata da sostanze diverse dagli oppioidi.\nAl naloxone si accompagnano sempre le normali procedure sintomatiche (idratazione, utilizzo di soluzione salina e glucosio, eventualmente respirazione artificiale...).\nGli effetti del naloxone possono svanire prima di quelli degli oppioidi e possono richiedere un dosaggio ripetuto in un secondo momento. I pazienti che manifestano effetti devono essere monitorati per frequenza respiratoria, frequenza cardiaca, pressione sanguigna, temperatura e livello di coscienza. Quelli con un rischio maggiore di depressione respiratoria devono essere identificati e tenuti in osservazione durante tutto il processo.\nOverdose di clonidina.\nIl naloxone pu\u00f2 essere usato come antidoto in caso di sovradosaggio di clonidina, un farmaco che riduce la pressione sanguigna. L'overdose da clonidina sono rilevanti nei bambini, in cui anche piccole dosi possono causare danni significativi. Ci sono controindicazioni nel trattamento del sovradosaggio da clonidina: frequenza cardiaca lenta, bassa pressione sanguigna e confusione e sonnolenza. Le dosi utilizzate in letteratura variano, quindi \u00e8 difficile trarre una conclusione in merito ai reali benefici del naloxone in questo contesto. Il meccanismo non \u00e8 chiaro, probabilmente \u00e8 dovuto all'interazione con i recettori endogeni degli oppioidi del sistema nervoso simpatico nel cervello e in altre parti del corpo.\nPrevenzione dell'abuso di oppiacei.\nIl naloxone viene scarsamente assorbito quando assunto per via orale, quindi \u00e8 comunemente combinato con una serie di preparazioni orali di oppioidi, tra cui buprenorfina e pentazocina, in modo che se assunto per via orale, solo l'oppioide ha un effetto. Tuttavia, se viene iniettata la combinazione oppioide e naloxone, il naloxone blocca l'effetto dell'oppioide. Questa combinazione \u00e8 utilizzata nel tentativo di prevenire gli abusi.\nAltri usi.\nNelle persone con shock, (shock settico, shock cardiogeno, shock emorragico o shock spinale) il naloxone migliora il flusso sanguigno. \nIl naloxone viene utilizzato sperimentalmente nel trattamento dell'insensibilit\u00e0 congenita al dolore con anidrosi, un disturbo estremamente raro che rende incapaci di provare dolore o percepire le temperature.\nIl naloxone pu\u00f2 essere usato per trattare il prurito e costipazione indotte da oppioidi.\nTerapia del dolore.\nUna dei due isomeri del naloxone, il (+)-naloxone non presenta una affinit\u00e0 significativa per i recettori dei farmaci oppiodi, quindi riesce a mantenere inalterata l'azione degli oppioidi, cio\u00e8 il loro potere analgesico, e a eliminare gli altri effetti collaterali come la depressione respiratoria e i fenomeni di tolleranza e dipendenza. Il (+)naloxone agisce come antagonista non competitivo della proteina della proteina toll-like receptor 4 (TLR-4), bloccando i recettori che attivano risposta infiammatorie e autoimmuni, che amplificano la produzione di dopamina.\nPopolazione limite.\nGravidanza e allattamento.\nGli studi sui roditori a cui \u00e8 stata somministrata una dose massima giornaliera di 10 mg di naloxone non hanno mostrato effetti dannosi per il feto, anche se mancano studi sull'uomo. Il farmaco attraversa la placenta, il che pu\u00f2 portare alla sindrome di astinenza nel feto. Quindi il naloxone dovrebbe essere usato durante la gravidanza solo in caso di necessit\u00e0 medica. Non si sa se il naloxone \u00e8 escreto nel latte materno, ma non essendo biodisponibile per via orale \u00e8 improbabile che possa influenzare l'allattamento al seno.\nBambini.\nIl naloxone pu\u00f2 essere usato sui neonati esposti a oppiacei intrauterini somministrati alle madri durante il parto. Non ci sono prove sufficienti per l'uso del naloxone in questi bambini per abbassare la depressione cardiorespiratoria e neurologica. I bambini esposti ad alte concentrazioni di oppiacei durante la gravidanza possono subire danni al sistema nervoso centrale se si verifica asfissia perinatale. Il naloxone \u00e8 stato studiato per migliorare queste condizioni con pochi risultati. Le forme endovenose, intramuscolari o sottocutanee di naloxone possono essere somministrate a bambini e neonati per invertire gli effetti degli oppiacei. Dopo aver somministrato la dose, il bambino deve essere monitorato per almeno 24 ore. Non \u00e8 chiaro se il naloxone sia sicuro per i bambini con pressione sanguigna bassa a causa di shock settico.\nUso geriatrico.\nNon \u00e8 chiaro se vi sia una differenza nella risposta nei pazienti di et\u00e0 pari o superiore a 65 anni. Spesso le persone anziane hanno una ridotta funzionalit\u00e0 epatica e renale che pu\u00f2 portare ad un aumento del livello di naloxone nell'organismo.\nEffetti collaterali.\nNon ha effetti indesiderati di particolare rilevanza, ma pu\u00f2 precipitare la sindrome da astinenza nei soggetti dipendenti da oppiacei. In caso di assunzione di oppioidi, pu\u00f2 causare aumento della sudorazione, nausea, irrequietezza, tremore, vomito, rossore e mal di testa e pi\u00f9 raramente alterazioni del ritmo cardiaco, convulsioni ed edema polmonare. \nOltre agli effetti sopra elencati, il naloxone pu\u00f2 dare problemi a livello cardiovascolare (ipertensione, ipotensione, tachicardia, fibrillazione ventricolare, tachicardia ventricolare) ed effetti sul sistema nervoso centrale, come agitazione, dolori, malattie cerebrali e coma. \nIl naloxone \u00e8 controindicato nelle persone con ipersensibilit\u00e0 al naloxone o ad uno qualsiasi dei suoi componenti di formulazione. Se una persona \u00e8 sensibile al nalmefene o al naltrexone, il naloxone deve essere usato con cautela visto che questi tre farmaci sono strutturalmente simili. La sensibilit\u00e0 crociata tra questi farmaci non \u00e8 nota.\nIl naloxone blocca l'azione delle endorfine che riducono il dolore. Le endorfine operano sugli stessi recettori degli oppioidi bloccati dal naloxone.\nIl naloxone deve essere usato con cautela dalle persone affette da malattie cardiovascolari o che assumono farmaci che hanno effetti avversi sul sistema cardiovascolare. Sono stati riportati casi di edema polmonare e fibrillazione ventricolare.\nFarmacologia.\nFarmacodinamica.\nIl naloxone \u00e8 un composto lipofilo che agisce come antagonista non selettivo e competitivo del recettore degli oppioidi. L'isomero farmacologicamente attivo del naloxone \u00e8 il (-)-naloxone. L'affinit\u00e0 di legame \u00e8 massima per il recettore \u03bc-oppioide, poi per il recettore \u03b4-oppioide e pi\u00f9 bassa per il recettore \u03ba-oppioide; il naloxone ha un'affinit\u00e0 trascurabile per il recettore della nocicetina.\nSe il naloxone viene somministrato in pazienti che non consumano oppioidi, non si verifica alcuna attivit\u00e0 farmacologica, viene per\u00f2 alterata la percezione del dolore. Contrariamente agli agonisti diretti degli oppiacei, che quando vengono sospesi provocano fenomeni di astinenza nei soggetti tolleranti agli oppiacei, non ci sono evidenze riguardanti lo sviluppo della tolleranza e dipendenza dal naloxone. Il meccanismo d'azione non \u00e8 chiaro, compete per nei siti dei recettori degli oppiacei del sistema nervoso centrale (un antagonista competitivo, non un agonista diretto), e previene l'azione degli oppiacei endogeni e degli xenobiotici su questi recettori senza produrre direttamente alcun effetto.\nFarmacocinetica.\nIl naloxone, quando somministrato per via parenterale, come \u00e8 pi\u00f9 comune, si distribuisce velocemente in tutto il corpo. L'emivita sierica pu\u00f2 variare da 30 a 81 minuti, pi\u00f9 breve dell'emivita media di molti oppiacei, per questo deve essere somministrato ripetutamente. Il naltrexone \u00e8 molto simile al naloxone, ma ha durata d'azione pi\u00f9 lunga, con emivita di circa 10 ore. Il naloxone viene rapidamente metabolizzato dal fegato. Il suo principale metabolita \u00e8 il naloxone-3-glucuronide, che viene escreto nelle urine. Per le persone affette da malattie epatiche come l'epatopatia alcolica o l'epatite, l'uso di naloxone non sembra aumentare i livelli sierici di enzimi epatici. \nIl naloxone ha bassa biodisponibilit\u00e0 sistemica se assunto per via orale a causa del metabolismo di primo passaggio, ma blocca i recettori degli oppioidi che si trovano nell'intestino.\nVie di somministrazione.\nNonostante questo farmaco sia in uso dal 1960, i dosaggi e la via di somministrazione pi\u00f9 adatti sono ancora oggetto di dibattito. Generalmente si somministrano 1-2 fiale endovena e/o intramuscolo (fiala da 0,4\u00a0mg) ripetibili. Se si osserva una risposta minima o nessuna risposta entro 2-3 minuti, la dose pu\u00f2 essere ripetuta ogni 2 minuti fino al raggiungimento della dose massima di 10 mg. Se dopo non si verifica alcuna risposta, \u00e8 necessario perseguire diagnosi e trattamenti alternativi. A seconda della gravit\u00e0 del sovradosaggio, pu\u00f2 essere necessaria una dose superiore a 10 mg. \u00c8 possibile somministrare il naloxone anche attraverso il tubo tracheale e per via nasale mediante nebulizzatore. \nEndovenosa.\nIl naloxone viene comunemente iniettato per via endovenosa. L'insorgenza degli effetti si ottiene in 1-2 minuti con una durata massima di 45 minuti, l'insorgenza \u00e8 pi\u00f9 rapida attraverso la flebo che attraverso altre vie di somministrazione, anche se nel caso di pazienti che assumono farmaci per via endovenosa in modo cronico pu\u00f2 risultare difficile accedere alle vene. Questo pu\u00f2 rappresentare un problema in condizioni di emergenza. \nIntramuscolare o sottocutanea.\nIl naloxone pu\u00f2 essere somministrato tramite iniezione intramuscolare o sottocutanea. L'inizio degli effetti si ha in 2 - 5 minuti con una durata di circa 30-120 minuti. Il Naloxone somministrato per via intramuscolare viene fornito attraverso siringhe preriempite, flaconcini e autoiniettore.\nIntranasale.\nLa somministrazione di naloxone per via intranasale \u00e8 raccomandata per le persone in stato di incoscienza. L'inizio dell'azione \u00e8 ritardato, ma questa forma ha maggiore facilit\u00e0 d'uso e pu\u00f2 essere portatile. Narcan Nasal Spray \u00e8 stato approvato nel 2015 ed \u00e8 stato il primo spray nasale approvato dalla FDA per il trattamento emergenziale o il sospetto sovradosaggio. \nIn alternativa, per somministrare il farmaco per via nasale si pu\u00f2 usare un nebulizzatore collegato a una siringa. Ci\u00f2 pu\u00f2 essere utile nelle strutture in cui si verificano molte overdose.\nChimica.\nIl naloxone, noto anche come N-allilnoroossimorfone o come 17-allil-4,5\u03b1-epossi-3,14-diidrossimorfinan-6-one, \u00e8 un derivato sintetico del morfinano ed \u00e8 derivato dall'ossimorfone (14-idrossidiidromorfinone), un analgesico oppiaceo. L'ossimorfone, a sua volta, \u00e8 derivato dalla morfina, un analgesico oppioide naturale presente nel papavero da oppio. Il naloxone \u00e8 una miscela racemica di due enantiomeri, (-)-naloxone (levonaloxone) e (+)-naloxone (dextronaloxone), solo il primo dei quali \u00e8 attivo sui recettori oppioidi. Il farmaco \u00e8 altamente lipofilo, e ci\u00f2 gli permette di penetrare rapidamente nel cervello e ottenere una concentrazione molto maggiore rispetto alla morfina. Gli antagonisti degli oppioidi correlati al naloxone sono ciprodime, nalmefene, nalodeina, naloxol e naltrexone. \nStoria.\nNaloxone \u00e8 stato brevettato nel 1961 da Mozes J. Lewenstein, Jack Fishman e la societ\u00e0 Sankyo. \u00c8 stato approvato per il trattamento dell'abuso di oppioidi nel 1971 dalla FDA."}
{"id": "536807", "revid": "729019", "url": "https://it.wikipedia.org/wiki?curid=536807", "title": "Saab 340", "text": "Il Saab 340 \u00e8 un aereo di linea regionale bimotore turboelica, caratterizzato da una configurazione alare ad ala dritta a sbalzo montata bassa, prodotto dall'azienda svedese Saab dagli anni ottanta fino al 2005.\nNato come primo progetto di aviazione civile dell'azienda svedese risulta detenere il primato di essere tra gli aerei pi\u00f9 sicuri nella storia dell'aviazione civile.\nStoria del progetto.\nSviluppato congiuntamente dalla Saab-Scania svedese e dalla Fairchild Aircraft Corporation americana in risposta alle norme di omologazione della Federal Aviation Administration e della European Joint Airworthiness Requirements, il Saab-Fairchild SF-340 pressurizzato vol\u00f2 in Svezia per la prima volta il 25 gennaio 1983.\nGli SF-340A di serie entrarono in servizio passeggeri il 14 giugno 1984.\nNel novembre 1985 la Fairchild si ritir\u00f2 dal progetto, da allora l'aereo \u00e8 noto come Saab 340A.\nTecnica.\nStruttura.\nMonoplano ad ala bassa a sbalzo \u00e8 dotato di carrello triciclo anteriore (dotato di due ruote per ogni gamba); la struttura principale \u00e8 completamente metallica anche se alcune parti sono state realizzate con l'impiego di materiali compositi.\nMotore.\nLa propulsione del velivolo \u00e8 affidata ai motori turboelica General Electric CT7, in varianti diverse a seconda della versione del velivolo.\nVersioni.\nOltre alla versione base, \"340A\", ne fu prodotta una versione migliorata, \"340B\", nel 1989, che aveva motori pi\u00f9 potenti e un Impennaggio verticale ampliato.\nContemporaneamente allo sviluppo del Saab 2000, nel 1994, venne prodotta la versione \"340B Plus\", a partire dalla quale sono stati sviluppati:\nLa produzione di nuovi aeroplani di questo tipo \u00e8 cessata nel 2005.\nUtilizzatori.\nLa diffusione del Saab 340, in tutte le sue versioni, interessa compagnie aeree presenti in tutti i continenti, dall'Europa all'Asia, le Americhe, l'Australia e l'Africa.\nIncidenti.\nIl Saab 340 si \u00e8 dimostrato un aereo relativamente sicuro, gli incidenti registrati sono complessivamente solo 14"}
{"id": "536809", "revid": "1861950", "url": "https://it.wikipedia.org/wiki?curid=536809", "title": "Saab 2000", "text": "Il Saab 2000 \u00e8 un aereo di linea regionale, costruito dalla svedese SAAB ed \"erede\" del Saab 340. \u00c8 dotato di due motori turboelica e viene impiegato nelle rotte regionali.\n\u00c8 facilmente riconoscibile, perch\u00e9 ha sia i piani di coda che le ali con un diedro positivo, una fusoliera stretta e lunga, una grande deriva verticale e 2 motori Rolls-Royce con le eliche esapala a scimitarra.\nLa sua elevata velocit\u00e0 di crociera lo rende l'aereo pi\u00f9 veloce della categoria, da cui il \nnomignolo di \"Concordino\", dal nome del famoso supersonico civile europeo Concorde.\nStoria del progetto.\nGli studi per la realizzazione un aereo di linea regionale pi\u00f9 grande, da affiancare al Saab 340, sono cominciati nel 1988.\nContro la tendenza generale, la Saab ha insistito nel continuare ad utilizzare i turbopropulsori, piuttosto che i motori a reazione, in modo da fornire un buon compromesso tra alta velocit\u00e0 e i bassi costi. Questa decisione si \u00e8 dimostrata errata e, del 2000, sono stati venduti solo pochi esemplari, fino alla cessazione della produzione, avvenuta nel 1998.\nIl primo volo del prototipo fu effettuato il 26 marzo 1992. Il velivolo \u00e8 entrato in servizio con la compagnia di lancio Crossair nel settembre del 1994.\nVersioni.\n2000: Sola versione sviluppata per le compagnie aeree e i corporate customers, con la fusoliera allungata e un'apertura alare maggiore rispetto ai 340.\nUtilizzatori.\nCivili.\nAl gennaio 2022, dei 63 esemplari prodotti, 29 sono operativi. Il Saab 2000 non \u00e8 pi\u00f9 in produzione, tutti i velivoli ordinati sono stati consegnati.\nGli utilizzatori sono:\nMilitari.\nGli utilizzatori sono:\nVoci correlate.\nAerei comparabili per ruolo, configurazione ed epoca\nAltro\nSviluppo correlato"}
{"id": "536810", "revid": "399", "url": "https://it.wikipedia.org/wiki?curid=536810", "title": "Collage", "text": "Il termine collage (dal francese) indica la tecnica utilizzata per la realizzazione di opere di ogni livello (scolastico, ludico, artigianale, artistico, per esempio di arte povera, etc.) prodotte per mezzo di sovrapposizione di carte, fotografie, oggetti, ritagli di giornale o di rivista. Con il tempo il termine ha iniziato ad indicare non solo la tecnica ma anche le opere stesse per metonimia.\nQueste opere o composizioni sono realizzate con l'utilizzo di materiali diversi incollati su un supporto che pu\u00f2 essere di vario tipo ma generalmente rigido.\nGli esordi nell'arte.\nLa tecnica del \"collage\" venne adottata agli inizi del Novecento per la creazione di opere d'avanguardia, principalmente da esponenti del Cubismo ed in particolare Braque e Picasso, che lo adott\u00f2 sin dall'autunno del 1912 con i cosiddetti \"papiers coll\u00e9s\", ma che oltre alla carta utilizz\u00f2 ben presto anche pacchetti di sigarette, scatole di fiammiferi, carte da gioco. Si concretizz\u00f2 una sorta di 'polimaterismo' che condusse sia ad una corrente \"Collage\" classica sfociante nel Futurismo e nell'Astrattismo di tendenza geometrica, sia ad una corrente \"collage\" a tre dimensioni, chiamata pi\u00f9 esattamente \"assemblage\" che trov\u00f2 grande spazio nei movimenti Neo-Dada, nella Pop art e nel Nouveau realisme.\nSecondo molti il primo in assoluto a trasformare questa tecnica in una forma d'arte e a presentarla al pubblico fu John Heartfield nel 1924 che la us\u00f2 come terribile arma satirica contro Hitler e il Nazismo, applicandosi prevalentemente su materiale fotografico. \nGeorge Grosz, ricorda nei suoi scritti: \u00abQuando John Heartfield ed io inventammo il fotomontaggio, nel mio studio, alle cinque di una mattinata di maggio nel 1916, nessuno dei due aveva idea delle sue enormi potenzialit\u00e0, n\u00e9 della strada spinosa ma piena di successo che ci avrebbe aspettato. Come spesso succede nella vita eravamo inciampati in un filone d'oro senza nemmeno accorgercene\u00bb.\nTra gli altri precursori ricordiamo Raoul Hausmann, Hanna H\u00f6ch, Paul Citroen, Michael Mejer e in genere tutti gli artisti di riferimento di movimenti come Bauhaus e Dada e addirittura il Surrealismo: Max Ernst, ad esempio utilizzava per i propri lavori incisioni b/n di inizio secolo.\nIl \"collage\" viene utilizzato anche dai futuristi italiani e da numerosi artisti lungo il corso del ventesimo secolo, tra questi \u00e8 giusto ricordare Robert Rauschenberg, uno dei principali maestri di questa tecnica, denominata pi\u00f9 precisamente \"combines\" e nome di spicco della Pop art che mette in evidenza oggetti e frammenti della vita quotidiana nello spirito del movimento stesso.\nIl \"collage\" nella seconda met\u00e0 del Novecento.\nL'artista italiano Mimmo Rotella a partire dagli anni '50 speriment\u00f2 una tecnica apparentemente opposta denominata \"d\u00e9collage\" realizzata mediante strappi su poster e materiali pubblicitari. \nNegli anni '60 un altro italiano, Enrico Accatino, introdusse il termine Carte Costruite, \"collages\" realizzati con carte precedentemente preparate a tempera o acrilico. Nell'ambito della humor grafica la tecnica del collage con cartoncino \u00e8 la tecnica che caratterizza l'opera di Mario De Don\u00e0, noto anche con lo pseudonimo di Eronda, artista molto attivo negli anni '70 e '80. Oltre gli artisti sopra indicati, \u00e8 doveroso segnalare l'apporto che ha dato a questa tecnica il pittore Gualtiero Passani nato a Carrara nel 1926 che ha fatto del \"collage\" \"astratto\" di tendenza geometrica, una delle sue espressioni privilegiate dagli anni 50' per oltre 30 anni.\nIl \"collage\" \u00e8 una delle tecniche pi\u00f9 utilizzate, inoltre, dagli artisti appartenenti al movimento artistico della Pop art.\nIl \"collage\" nella pedagogia.\nIl collage \u00e8 entrato a pieno titolo nella prassi educativa e nelle scuole come attivit\u00e0 ricreativa e formativa. Anche se viene considerata una pratica moderna e d'avanguardia, risulta essere un'attivit\u00e0 ludica antichissima. Risultati significativi sono stati ottenuti nelle scuole viennesi materne ed elementari dal Cizek. Le sue modalit\u00e0 utilizzate sono quella della incollatura di ritagli di forma e misura e colore diversi oppure di ritagli di uguale forma e dimensione."}
{"id": "536813", "revid": "73560", "url": "https://it.wikipedia.org/wiki?curid=536813", "title": "One tree hill", "text": ""}
{"id": "536821", "revid": "33751", "url": "https://it.wikipedia.org/wiki?curid=536821", "title": "US Cremonese", "text": ""}
{"id": "536836", "revid": "1728", "url": "https://it.wikipedia.org/wiki?curid=536836", "title": "PBS (azienda)", "text": "PBS, acronimo di Public Broadcasting Service, \u00e8 un'azienda no-profit statunitense di televisione pubblica che appartiene ad un consorzio (o \"network\") che rappresenta 349 stazioni televisive pubbliche nazionali; si occupa delle sole trasmissioni televisive, mentre delle trasmissioni radiofoniche pubbliche si occupano National Public Radio, American Public Radio e Public Radio International. \nStoria.\nHa iniziato a trasmettere a tempo pieno il 5 ottobre 1970, sulle ceneri della National Educational Television.\nProgrammazione.\nLa programmazione di PBS \u00e8 basata su documentari di approfondimento e spettacoli televisivi che trattano argomenti eterogenei come la scienza (ad es. \"Cosmo\"), la tecnologia, la cultura, la medicina e la salute, la natura, la storia, la geografia, la societ\u00e0 (ad es. \"Frontline\"), l'arte (ad es. \"Great Performances\"), e il teatro.\nCopertura.\nIl network raggiunge il 99% della popolazione statunitense, pari a circa 90 milioni di telespettatori ogni settimana. Non avendo spot pubblicitari, economicamente \u00e8 sorretta dalle donazioni di privati ed organizzazioni, i cui nomi vengono riportati all'inizio di ogni programma.\nPBS Kids.\n\u00c8 presente anche una divisione specificamente dedicata ad un target giovane e giovanissimo, chiamata PBS Kids, che trasmette giornalmente programmi d'educazione per bambini.\nSistema di trasmissione.\nPBS tecnicamente \u00e8 un sindacato televisivo: il segnale viene cio\u00e8 distribuito via satellite dalla sede centrale a tutte le stazioni locali, appartenenti al network, sparse sul territorio americano. Queste ritrasmettono il segnale, secondo il fuso orario locale.\nI programmi realizzati dall'emittente vengono anche venduti su supporto magnetico e ottico (VHS e DVD).\nA differenza dei broadcast network, le stazioni televisive locali affiliate alla PBS possono trasmettere tutti, pochi o nessuno dei programmi offerti per il networking, a proprio piacimento. Le affiliate pagano fee annuali a PBS per trasmettere questi programmi, contribuendo per met\u00e0 al budget di questo consorzio. Per legge PBS non pu\u00f2 autoprodurre alcun programma e riceve finanziamenti dal governo sebbene non direttamente, ma attraverso la CPB (Corporation for Public Broadcasting), che a sua volta \u00e8 controllata dal Congresso. La PBS \u00e8 nata nel 1970 per volere del Public Broadcasting Act e comprende sia canali televisivi che radiofonici.\nPBS World.\nPBS World \u00e8 un canale digitale che trasmette, 24 ore su 24, i documentari della PBS, soprattutto scientifici, ma anche d'attualit\u00e0 e storici. \u00c8 una joint venture tra \"PBS\", \"Boston's WGBH\" e \"New York City's WNET\". Dapprima lanciato a New York e Boston, inizi\u00f2 a trasmettere nazionalmente il 15 agosto 2007, raggiungendo il 26% delle case americane."}
{"id": "536837", "revid": "775372", "url": "https://it.wikipedia.org/wiki?curid=536837", "title": "Germano De Cinque", "text": "Ha militato nel partito della Democrazia Cristiana.\nBiografia.\nNacque a Casoli da una nota famiglia del paese: il padre Giorgio, medico, e il nonno Esculapio, notaio, furono entrambi sindaci del comune, mentre il prozio Ferdinando, fratello minore di Esculapio, fu deputato.\nLaureato in giurisprudenza, fu avvocato e poi (dal 1980 al 2010) notaio a Chieti.\nIscritto alla Democrazia Cristiana, fu eletto consigliere comunale di Casoli, per la prima volta, nel 1960 e, confermato nelle elezioni successive, rimase in carica fino al 1978. Dal 1960 al 1964 fu anche sindaco del paese.\nFu ininterrottamente membro del parlamento dal 1978 al 1994: fu eletto deputato nel 1976 e nel 1979 e senatore nel 1983, nel 1987 e nel 1992.\nRicopr\u00ec l'incarico di sottosegretario al ministero di Grazia e Giustizia nel Governo Amato I (1992-1993) e al ministero dell'industria, del commercio e dell'artigianato nel Governo Ciampi (1993-1994)."}
{"id": "536842", "revid": "110157", "url": "https://it.wikipedia.org/wiki?curid=536842", "title": "Diest", "text": "Diest \u00e8 una citt\u00e0 belga di circa 20.000 abitanti nelle Fiandre (Brabante Fiammingo), sul fiume Demer. Conserva notevoli monumenti: le mura, la chiesa di San Sulpizio (\"Sint Sulpitius\") (XV secolo), il beghinaggio (XIII secolo) e un museo.\nNel 1533 la citt\u00e0 fu infeudata a Guglielmo I di Nassau, detto \"il Taciturno\", fondatore della dinastia di Orange-Nassau, la casa regnante dei Paesi Bassi."}
{"id": "536845", "revid": "287204", "url": "https://it.wikipedia.org/wiki?curid=536845", "title": "DAF Daffodil 30", "text": "Basata tecnicamente sulla DAF 750, la DAF Daffodil 30 venne presentata come un modello di maggiore lusso della Casa olandese DAF.\nCome per le altre vetture della casa una delle sue caratteristiche pi\u00f9 importanti era la presenza di un cambio automatico proprietario \"Variomatic\".\nEquipaggiata di un motore boxer da 746 cm\u00b3 di cilindrata in grado di erogare 30 CV di potenza la vetturetta a 2 porte e 4 posti era in grado di raggiungere i 105 km/h.\nCon questo modello iniziava l'uso del nome \"Daffodil\", che sarebbe rimasto caratteristico della DAF per svariati anni; la parola indica in inglese il fiore detto in italiano narciso (\"Narcissus pseudo-narcissus\"), ed era un chiaro riferimento al nome della Casa: era spesso scritto \"Daf-fodil\". Un'immagine del fiore appariva come parte del logo."}
{"id": "536846", "revid": "109608341", "url": "https://it.wikipedia.org/wiki?curid=536846", "title": "DAF 44", "text": "la DAF 44 \u00e8 una piccola autovettura prodotta dalla casa automobilistica olandese DAF dal 1966 al 1974, in sostituzione della DAF Daffodil 32 e sostituita dalla DAF 46.\nIl contesto.\nLa vettura fu disegnata dall'italiano Giovanni Michelotti e venne presentata nel settembre del 1966 dopo due anni di studi.\nCome per tutti gli altri modelli della casa olandese anche la \"44\" si caratterizzava dalla presenza di un cambio automatico a variazione continua progettato e brevettato dalla DAF, il \"Variomatic\".\nIl motore era un bicilindrico boxer raffreddato ad aria da 844 cm\u00b3 di cilindrata con alimentazione a singolo carburatore, erogante 34 CV e in grado di spingere il veicolo fino ai 123 km/h (dichiarati dalla casa). La configurazione della vettura era quella classica del tempo con motore anteriore e trazione posteriore.\nIl modello riscosse un discreto successo di vendita e negli otto anni di vita benefici\u00f2 anche di un piccolo restyling estetico mentre per quanto riguarda le parti sotto il cofano una delle modifiche pi\u00f9 importanti riguard\u00f2 l'impianto elettrico che pass\u00f2 dai 6 V iniziali ai canonici 12 V.\nOltre alla classica versione berlina 2 porte e 4 posti ne venne tratta anche una versione per il trasporto di merci e una versione giardinetta con portellone posteriore.\nVenne anche impiegata in alcune competizioni rallystiche nella classe delle piccole cilindrate, sia in campo nazionale olandese che in alcuni dei maggiori rally internazionali."}
{"id": "536847", "revid": "287204", "url": "https://it.wikipedia.org/wiki?curid=536847", "title": "DAF 46", "text": "La DAF 46, piccola autovettura prodotta dall'olandese DAF, successe alla DAF 44 nel 1974.\nIl contesto.\nAl pari di tutte le altre auto della casa era dotata di cambio automatico \"Variomatic\", ma per la prima volta era dotato di una sola cinghia per consentire la variazione automatica. Questa soluzione aveva ovviamente il pregio di una maggiore semplicit\u00e0 ma anche il problema di una certa fragilit\u00e0 e l'ovvia impossibilit\u00e0 di proseguire la marcia in caso di rottura.\nCuriosamente questo \u00e8 l'unico modello di auto che continu\u00f2 ad essere prodotto sotto il marchio DAF anche dopo l'acquisizione del reparto automobilistico del gruppo da parte della Volvo avvenuto nel 1975.\nLa vettura era equipaggiata da un classico motore boxer da 844 cm\u00b3 di cilindrata e da 34 CV di potenza in grado di far raggiungere all'auto la velocit\u00e0 massima di 123 km/h.\nAnche di questa vettura, oltre alla versione classica di berlina 2 porte e 4 posti, vennero posti in vendita una versione dotata di portellone posteriore ed una \"Van\" per il trasporto di merci."}
{"id": "536853", "revid": "1718925", "url": "https://it.wikipedia.org/wiki?curid=536853", "title": "Ricotta", "text": "La ricotta (dal latino \"recocta\") \u00e8 un prodotto caseario, pi\u00f9 precisamente un latticino.\nProcesso di caseificazione della ricotta.\nLa ricotta, pur essendo un prodotto caseario, non \u00e8, per legge, formaggio ma va classificata semplicemente come latticino: non viene ottenuta infatti attraverso la coagulazione della caseina, ma delle proteine del siero di latte, cio\u00e8 la parte liquida che si separa dalla cagliata durante la caseificazione.\nIl processo di coagulazione delle sieroproteine avviene con il riscaldamento del siero alla temperatura di 80-90\u00a0\u00b0C. Le proteine interessate sono in particolare albumina e globulina. La tecnologia pi\u00f9 antica consisteva solamente nel riscaldare il siero aspettando l'affioramento della ricotta in superficie. Nei secoli si sono via via sviluppate tecnologie che, sfruttando la reazione di saturazione salina, ottenevano un migliore recupero ed una pi\u00f9 alta qualit\u00e0. Tali tecnologie sono quelle riconducibili all'impiego di acque sorgive e/o marine ieri, ed oggi sali per ricotta. Spesso vengono anche aggiunte soluzioni acide (di acido citrico, lattico, sale amaro o inglese) per catalizzare la coagulazione.\nIl metodo tradizionale siciliano, ancora praticato in alcune piccole aziende agricole dove il formaggio viene preparato ogni giorno con latte crudo e senza fermenti, utilizza la scotta inacidita del giorno prima come catalizzatore: il liquido che rimane dopo la produzione della ricotta viene messo da parte, lasciato inacidire durante la notte e il giorno dopo una piccola quantit\u00e0 di questo liquido viene aggiunta al siero riscaldato per produrre la ricotta. In alcune zone della Sicilia orientale (ma anche in altre regioni come la Toscana e la Calabria) vengono utilizzati rametti di fico che, grazie alla linfa in essi contenuta, riescono a cagliare il latte ottenendo la ricotta.\nLa massa coagulata viene poi posta in recipienti perforati (anticamente si usavano cestini di vimini o di canne) per far scolare il liquido in eccesso. La ricotta ha un sapore dolce, dovuto al lattosio presente nel siero in misura variabile dal 2 al 4 per cento, in funzione del latte utilizzato. Il contenuto in grasso varia dall'8% (ricotta vaccina) al 24% (ricotta ovina).\nTipologia.\nEsistono ricotte classificate secondo il latte con cui si produce:\nDa un punto di vista strettamente nutrizionale viene annoverata tra i prodotti magri (130-240 kcal/100 g, eccetto che non venga addizionata con latte o panna).\nRicca di proteine nobili, (circa 8% nella ricotta vaccina), fornisce un residuo di lavorazione detto \"scotta\", che veniva spesso utilizzato dai pastori per l'alimentazione dei cani. Esiste anche la \"ricotta salata\" o ricotta secca che \u00e8 ricotta addizionata di sale per la conservazione e fatta essiccare.\nViene prodotta in tutta Italia e quella ovina in particolare in Sardegna, Sicilia, Basilicata, Abruzzo, Puglia, Campania e Calabria e, se salata o infornata \u00e8 usata grattugiata sulla pasta asciutta, nelle ricette siciliane come la pasta alla Norma. La ricetta abruzzese tradizionale degli anellini alla pecorara, prevedeva l'utilizzo di ricotta essiccata. Infatti era una ricetta che i pastori preparano durante la transumanza quando cio\u00e8 non era possibile reperire prodotti freschi. Nelle valli valdesi, in provincia di Torino viene prodotto un particolare tipo di ricotta stagionata nel fieno che si chiama saras del fen.\nSi produce anche la ricotta affumicata: nell'alto Veneto ed in particolare nella provincia di Belluno, ma anche in altre zone del nord est Italia.\nRiconoscimenti.\nIn Italia vi \u00e8 dal 2005 il riconoscimento DOP (Denominazione d'origine protetta), della ricotta romana (ovina) e dal 2010 quello della Ricotta di Bufala Campana.\nLa ricotta \u00e8 riconosciuta prodotto agroalimentare tradizionale su proposta della regione Basilicata, regione Calabria, regione Lazio e Campania nelle seguenti denominazioni:\nSu proposta della Regione Siciliana sono inserite tra i Prodotti agroalimentari tradizionali siciliani riconosciuti dal Ministero delle politiche agricole alimentari e forestali le seguenti denominazioni:\nCucina.\nLa ricotta \u00e8 anche l'elemento base di molte ricette che vanno dai primi piatti ai dolci: zuccotto fiorentino, tortelli maremmani, schianta pugliese, 'mbignulata calabrese, pastiera napoletana, cannoli siciliani, roll\u00f2, cassata siciliana (rigorosamente ricotta di pecora), tortelloni di magro, la p\u00e0rdula sarda, gnudi.\nLa ricetta della ricotta e del formaggio fresco.\nGli ingredienti per produrre la ricotta sono il siero ed il sale ma poich\u00e9 il siero si ottiene da una precedente lavorazione per la produzione di formaggi o mozzarelle nel seguito si descrive il processo completo che non pu\u00f2 prescindere dalla produzione di un formaggio i cui ingredienti base sono latte e caglio.\nCosa serve:\nProcedimento.\nIl siero residuo della lavorazione del formaggio viene riscaldato a 80-90 \u00b0C, temperatura che varia in funzione del fatto che si aggiunga o meno latte e/o panna. Il siero viene poi acidificato per ottenere l'affioramento della ricotta. Spesso, soprattutto con siero di latte di pecora, non \u00e8 necessario acidificare.\nZona di produzione.\n\u00c8 prodotta in quasi tutte le regioni italiane: fra le maggiormente commercializzate vi sono quelle prodotte nel Lazio, Abruzzo, Basilicata, Sicilia, Sardegna, Campania, Puglia, Calabria, Toscana, Friuli-Venezia Giulia, Lombardia e Piemonte. In molte delle regioni citate esistono ulteriori lavorazioni della ricotta, come quella stagionata, infornata, affumicata o salata.\nFuori dall'Italia si produce ricotta nei paesi mediterranei europei: Francia (\"S\u00e9rac\", \"brocciu\" corso), Grecia (\"myz\u00edthra\", \"anth\u00f3tyros\"), Spagna (\"reques\u00f3n\") e Malta (\"rikotta\"). Nelle regioni alpine di lingua tedesca viene prodotta con il nome di \"Ziger\". In Romania la ricotta \u00e8 conosciuta da tempi immemorabili con il nome di \"urd\u0103\" ed \u00e8 considerata come un prodotto tradizionale rumeno."}
{"id": "536855", "revid": "172", "url": "https://it.wikipedia.org/wiki?curid=536855", "title": "Rebaudioside C", "text": ""}
{"id": "536856", "revid": "228587", "url": "https://it.wikipedia.org/wiki?curid=536856", "title": "Isa", "text": ""}
{"id": "536858", "revid": "287204", "url": "https://it.wikipedia.org/wiki?curid=536858", "title": "Gracanica", "text": ""}
{"id": "536859", "revid": "339392", "url": "https://it.wikipedia.org/wiki?curid=536859", "title": "Mao Tze-tung", "text": ""}
{"id": "536861", "revid": "2056951", "url": "https://it.wikipedia.org/wiki?curid=536861", "title": "Natante", "text": "Nell'ordinamento giuridico italiano, sono definite natanti le unit\u00e0 da diporto barche a remi e quelle il cui scafo, misurato secondo le norme armonizzate EN/ISO/DIS 8666, abbia una lunghezza pari o inferiore a 10 m, indipendentemente dalla loro propulsione. I natanti, come categoria di unit\u00e0 da diporto, esistono solo nel diritto italiano.\nRegime giuridico.\nI natanti sono esclusi dall'obbligo di iscrizione nei registri delle imbarcazioni da diporto (R.I.D.) tenuti dalle Capitanerie di porto, dagli Uffici circondariali marittimi e dagli Uffici della motorizzazione civile e pertanto sono beni mobili non registrati.\nI documenti da tenere a bordo del natante, in originale o in copia conforme all'originale, durante la navigazione sono:\nA richiesta del titolare, un natante pu\u00f2 essere iscritto nei registri delle imbarcazioni da diporto. In tal caso assume il regime giuridico delle imbarcazioni, e viene dotato di licenza di navigazione e di certificato di sicurezza.\nLimiti di navigazione.\nI natanti costruiti secondo le prescrizioni tecniche della Direttiva dell'Unione Europea 94/25/CE e successive modificazioni sono marcati CE e non hanno un limite di navigazione dalla costa, ma 4 specie di navigazione legate alle condizioni meteomarine:\nQuando le condizioni meteomarine superano i limiti della categoria di progettazione, il natante ha l'obbligo di riparare nell'approdo sicuro pi\u00f9 vicino.\nI natanti non marcati CE, invece, hanno limiti di navigazione legati alla distanza dalla costa:\nSi tenga presente tuttavia che la possibilit\u00e0 di navigare senza alcun limite dalla costa e in particolare oltre le 12 miglia con un natante CE \u00e8 vanificata dalla Convenzione di Montego Bay del 1982 (entrata in vigore nel 1994) che - prevedendo la possibilit\u00e0 di controllo in acque internazionali anche da parte delle navi militari e comunque la necessit\u00e0 di identificazione certa della nazionalit\u00e0 dell'unit\u00e0 sottoposta a eventuale controllo - richiede di esibire idonea documentazione, di cui dispone solo il natante che, immatricolato, assume il regime giuridico di imbarcazione.\nUso commerciale.\nI natanti da diporto possono essere impiegati ai fini di locazione o di noleggio per finalit\u00e0 ricreative o per usi turistici di carattere locale, nonch\u00e9 di appoggio alle immersioni subacquee a scopo sportivo o ricreativo. Tale uso commerciale \u00e8 disciplinato, anche per le modalit\u00e0 della loro condotta, con ordinanza della competente autorit\u00e0 marittima o della navigazione interna, d'intesa con gli enti locali."}
{"id": "536862", "revid": "599013", "url": "https://it.wikipedia.org/wiki?curid=536862", "title": "Classe di laurea", "text": "Una classe di laurea, nell'ordinamento didattico universitario italiano, \u00e8 un raggruppamento di determinati corsi di laurea.\nStoria.\nPrima della riforma stabilita dal MiUR con D.M. 3 novembre 1999. n. 509, il numero di corsi di laurea, il loro nome e, in parte, i piani di studio erano fissati per legge, uguali per tutte le universit\u00e0. Ad esempio, era prevista una sola Laurea in Informatica per tutta Italia. Ora, invece, i decreti fissano solo le classi: il loro numero, i loro nomi, alcuni vincoli. Ad esempio, il D.M. 509 fissava per l'informatica la Classe delle Lauree 26, \"Scienze e Tecnologie Informatiche\", e la Classe delle Lauree Specialistiche 23/S, \"Informatica\".\nLa successiva riforma attuata col D.M. 22 ottobre 2004, n. 270 ha ridefinito le classi di laurea e introdotto nuovi vincoli. Ad esempio, la classe di Laurea in Scienze e Tecnologie Informatiche \u00e8 identificata da L-31 e la classe di Laurea Magistrale in Informatica \u00e8 identificata da LM-18.\nCaratteristiche.\nLe singole universit\u00e0 possono attivare per ogni classe una o pi\u00f9 corso di laurea, scegliere il nome e decidere i piani di studio - rispettando i vincoli della classe - e fermo restando l'accreditamento dei vari corsi presso il MiUR.\nTutte le lauree che appartengono ad una classe hanno lo stesso valore legale; quindi, in futuro, i bandi dei concorsi pubblici dovranno fare riferimento alle classi e non alle lauree.\nEquipollenza tra corsi.\nIl decreto interministeriale 5 maggio 2004 n. 196 ha equiparato i diplomi di laurea (DL) secondo il vecchio ordinamento (ovvero le \"vecchie\" Lauree con durata 4/5 anni) alle nuove classi delle lauree specialistiche (LS), ai fini della partecipazione ai concorsi pubblici. Ad esempio, per Informatica, la \"vecchia\" Laurea in Scienze dell'Informazione e la pi\u00f9 recente Laurea in Informatica (5 anni) sono state considerate equivalenti alle nuove Lauree Specialistiche della Classe 23/S (Informatica)."}
{"id": "536864", "revid": "237256", "url": "https://it.wikipedia.org/wiki?curid=536864", "title": "Konstantin Tsiolkovsky", "text": ""}
{"id": "536877", "revid": "1305772", "url": "https://it.wikipedia.org/wiki?curid=536877", "title": "Lier (Belgio)", "text": "Lier (in francese \"Lierre\" ) \u00e8 una citt\u00e0 belga di circa 30.000 abitanti, situata nelle Fiandre (provincia di Anversa), alla confluenza di due rami del fiume Nete.\nIl monumento pi\u00f9 insigne della citt\u00e0 \u00e8 la chiesa gotico-fiammeggiante di \"Sint Gommarus\", che conserva numerose opere d'arte; notevoli anche il beghinaggio e il ricco \"Museum Wuyts van Campen en Baron Caroly\", con arredi del XVIII secolo e opere di Nicolas Poussin, Claude Lorrain, Jan Steen ed Anton van Dyck.\n\u00c8 famosa per le produzioni tradizionali di pizzi, merletti e di strumenti musicali in metallo.\nSport.\nCalcio.\nLa squadra principale della citt\u00e0 \u00e8 il Koninklijke Lierse Sportkring.\nSuddivisioni.\nIl comune \u00e8 costituito dai seguenti distretti:"}
{"id": "536878", "revid": "1652635", "url": "https://it.wikipedia.org/wiki?curid=536878", "title": "Agraria", "text": "L'agraria, o scienze agrarie, \u00e8 l'insieme delle discipline e delle pratiche volte alla produzione alimentare. L'agraria comprende l'agronomia, la zootecnia, le coltivazioni arboree, le coltivazioni erbacee, le coltivazioni orticole, la silvicoltura, la fitopatologia, la zooiatria, l'idraulica agraria, la meccanica agraria, le costruzioni rurali, l'economia agraria, l'estimo e l'agrimensura, le industrie agrarie, la chimica agraria, la biologia vegetale e animale, la microbiologia alimentare, il miglioramento genetico, la pedologia, le ingegnerie agrarie, agroenergie e molte altre discipline indispensabili al fine dell'articolata pratica quale la produzione alimentare in larga scala.\nL'insegnamento delle scienze agrarie.\nLo studente di agraria sviluppa, oggigiorno, competenze in svariati campi del sapere, molti anche distanti tra loro, come, ad esempio: agronomia, economia, estimo, diritto agrario, topografia, costruzioni, idraulica, tecnologie alimentari, industrie agrarie, biologia, microbiologia, genetica, zootecnica, zoologia, nutrizione, entomologia, patologia vegetale, pedologia, geologia, pianificazione territoriale, storia dell'agricoltura, oltre a materie propedeutiche quali botanica, chimica, fisica e matematica.\nItalia.\nL'insegnamento universitario delle materie attinenti all'agricoltura \u00e8 stato in Italia affidato agli orti botanici. Solo nel 1870 nacque la Scuola superiore di agricoltura di Milano e, subito dopo, quella di Portici, che, nell'immobilismo culturale italiano, costituirono una vera svolta.\nA Pisa, presso la facolt\u00e0 di scienze naturali, si era costituita una sezione di agronomia e veterinaria. Questi tre poli contribuirono a svecchiare il mondo accademico italiano, che era rimasto quasi estraneo al progresso scientifico europeo.\nIn Italia con il termine \"agraria\" si indicano soprattutto alcune facolt\u00e0 universitarie che si sono occupate storicamente del settore primario, ma che negli ultimi decenni hanno mostrato grande interesse anche per il settore industriale, dal campo alimentare alle biotecnologie. Le universit\u00e0 propongono corsi nelle macroaree di \"Scienze e Tecnologie agrarie\", \"Scienze forestali e ambientali\", \"Produzioni animali\", \"Biotecnologie\", \"Ambiente e Territorio\", \"Viticoltura ed Enologia\", \"Tecnologie alimentari\".\nIn Italia sono attivi corsi di laurea in agraria presso gli atenei di Ancona, Bari, Bologna, Campobasso, Catania, Firenze, Foggia, Milano, Modena e Reggio Emilia, Napoli, Padova, Palermo, Parma, Perugia, Piacenza (Cattolica del Sacro Cuore), Pisa, Potenza, Reggio Calabria, Sassari, Salerno Teramo, Torino, Udine e Viterbo.\nFilosofia.\nConnesso a temi agrari \u00e8 lo studio filosofico di questioni che si riferiscono alla filosofia sociale e filosofia politica che esprimono l'ideologia propria dei partiti e dei movimenti agrari e/o contadini. Nel ruralismo prevale l'ideale di una societ\u00e0 rurale che valorizza uno stile di una vita ritenuto pi\u00f9 semplice e salutare rispetto alla complessit\u00e0 della vita cittadina."}
{"id": "536879", "revid": "599013", "url": "https://it.wikipedia.org/wiki?curid=536879", "title": "Lier", "text": ""}
{"id": "536881", "revid": "125250699", "url": "https://it.wikipedia.org/wiki?curid=536881", "title": "Dev-C++", "text": "Dev-C++ \u00e8 un IDE gratuito distribuito sotto la Licenza GNU per la programmazione in C/C++ scritto in Delphi.\nOrmai abbandonato da tempo \u00e8 caduto in disuso nel campo professionale ma rimanendo spesso utilizzato nel campo dell'istruzione scolastica. \nIl progetto \u00e8 sponsorizzato da Sourceforge.net.\nDev-C++ \u00e8 stato fondato originariamente dal programmatore Colin Laplace e dalla sua azienda, la Bloodshed Software. Dev-C++ attualmente funziona esclusivamente su Microsoft Windows. \u00c8 disponibile un port su Linux, ma il progetto \u00e8 stato abbandonato da tempo.\nUna caratteristica di Dev-C++ \u00e8 il suo uso dei DevPaks, estensioni sull'ambiente di programmazione con librerie addizionali, template e strumenti. I DevPaks solitamente contengono strumenti GUI, inclusi kit di sviluppo come GTK+, wxWidgets, e FLTK. Altri DevPaks includono librerie per usi delle funzioni pi\u00f9 avanzate.\nStatus.\nIl progetto non \u00e8 pi\u00f9 attivo, l'ultima notizia risale a febbraio 2005. \u00c8 stato l'ambiente di sviluppo ufficiale delle Olimpiadi internazionali dell'informatica fino al 2010.\nTuttavia c'\u00e8 un team di sviluppatori che ha migliorato l'IDE Dev-C++ e aggiunto nuove funzionalit\u00e0 come il supporto per pi\u00f9 compilatori e un RAD designer per le applicazioni wxWidgets. Questo IDE si chiama wxDev-C++.\nIl 30 giugno 2011 una versione non ufficiale di Dev-C++ \u00e8 stata pubblicata da Orwell (Johan Mes), un programmatore indipendente che usa una versione pi\u00f9 recente del compilatore GCC, ha migliorato la stabilit\u00e0 e corretto numerosi errori. Il 27 agosto, dopo essere stata una versione beta per 5 anni, \u00e8 stata pubblicata la versione 5.0. Tale versione ha una propria pagina separata su SourceForge a partire dalla versione 5.0.0.5, poich\u00e9 il precedente sviluppatore non rispondeva alle richieste di unione. Nel luglio del 2014 \u00e8 stato rilasciato Orwell Dev-C++ 5.7.1 che utilizza la GCC 4.8.1 che supporta lo standard C++11. Nell'aprile del 2015 \u00e8 stato rilasciato Orwell Dev-C++ 5.11 che utilizza la GCC 4.9.2."}
{"id": "536888", "revid": "6923", "url": "https://it.wikipedia.org/wiki?curid=536888", "title": "DAF 30", "text": ""}
{"id": "536893", "revid": "92723", "url": "https://it.wikipedia.org/wiki?curid=536893", "title": "Monetazione incusa", "text": "La monetazione incusa \u00e8 la monetazione di alcune citt\u00e0 dell'Italia meridionale che presentavano al rovescio, in incuso, un'immagine simile a quella del dritto, spesso semplificata.\nIn numismatica con il termine \"incuso\" si indica un elemento (scritta, immagine o altro) che, invece di essere in rilievo, \u00e8 incavato rispetto al piano della moneta.\nStoria.\nLe monete sono state battute nell'Italia meridionale tra il VI ed il V secolo a.C. per lo pi\u00f9 dalle colonie Achee della costa ionica o da colonie di queste.\nSi tratta per lo pi\u00f9 di stateri d'argento dal valore di tre dracme, coniati secondo lo standard Acheo (o Italo-Acheo) di circa 8 grammi, cio\u00e8 leggermente ridotto rispetto allo standard acheo originale di Corinto. Oltre agli stateri ed alle dracme ci sono giunti tetroboli, trioboli ed oboli.\nIl centro pi\u00f9 importante di questa monetazione \u00e8 la citt\u00e0 di Sibari che, con la ricchezza dei valori, si rivela in questo periodo al massimo della sua potenza.\nLe monete incuse sono tra le prime monete coniate in Magna Grecia.\nLe citt\u00e0.\nLe citt\u00e0 pi\u00f9 rilevanti sono: \nInoltre: Ami(naea?), Pal...Mol..., Siris e Pyxus assieme.\nOltre alle citt\u00e0 sulla costa Ionica dell'Italia meridionale, monete incuse appaiono anche a Zancle. Secondo Head questo indica le strette relazioni commerciali di questa citt\u00e0 siceliota con quelle dell'Italia meridionale.\nTecnica.\nLe monete sono battute su tondelli larghi e sottili. Il tipo al dritto e quello al rovescio hanno lo stesso allineamento: il disegno del lato incuso \u00e8 posto in corrispondenza al disegno dell'altro lato e ci\u00f2 implica che durante la produzione della moneta i due conii dovevano mantenere la posizione reciproca.\nLa creazione dei conii per la produzione del lato incuso \u00e8 molto pi\u00f9 difficoltosa che per il conio del lato in rilievo. L'immagine al rovescio non \u00e8 semplicemente la versione incusa dell'immagine del dritto, ma ci sono spesso delle variazioni. Non si applica il repouss\u00e9, una tecnica per lavorare a sbalzo, ma viene inciso un conio diverso. Comunque quale sia stata esattamente la tecnica usata rimane oggetto di ipotesi.\nDatazione.\nNon \u00e8 possibile individuare con esattezza la data delle prime emissioni delle monete incuse n\u00e9 individuare la citt\u00e0 che ha dato inizio a questa monetazione. \nL'opinione diffusa \u00e8 che la monetazione incusa sia iniziata pressoch\u00e9 contemporaneamente a Sibari, Metaponto e Crotone verso o poco dopo la met\u00e0 del VI secolo a.C.\nPer una datazione complessiva pi\u00f9 precisa si deve tener presente la distruzione di Sibari dopo la guerra con Crotone nel 510 a.C.(Diodoro Siculo, 12, 99).\nAl momento della distruzione i tondelli che all'inizio erano molto larghi, avevano un diametro solo leggermente ridotto. Questa variazione ci premette di collocare il passaggio da un tondello largo a quello medio, per le altre citt\u00e0, dopo il 510, intorno al 500 a.C.\nL'analisi della sequenza dei conii di Metaponto fatta da S. P. Noe (\"The Coinage of Metapontum\"), l'unica per queste monete, fa supporre una durata, per il modulo largo, di circa 60 anni e di altrettanto per il modulo stretto. Quindi la ipotesi corrente \u00e8 che la monetazione incusa sia iniziata verso il 550 a.C. ed abbia avuto termine circa il 440 a.C.\nMotivi.\nIl significato di questo tipo di coniazione non \u00e8 chiarito. Inoltre, la diffusione di queste monete in quest'area particolare potrebbe avere un ulteriore significato al di l\u00e0 della semplice diffusione di una tecnica di produzione. \nGli studiosi moderni ed antichi hanno avanzato diverse ipotesi.\nUn'ipotesi diffusa \u00e8 che questa tecnica di produzione fosse stata usata perch\u00e9 ne favoriva l'impilamento. Ma la pratica ci dimostra che il tentativo di impilare un numero anche piccolo di monete non ha successo: le monete cascano. \nD'altronde se ci fosse stata una reale utilit\u00e0 pratica la tecnica si sarebbe diffusa nel resto del mondo greco.\nUn'altra ipotesi \u00e8 l'attribuzione di queste monete a una norma di Pitagora, il filosofo e matematico di Samo che si era stabilito verso il 530 a.C. nella Magna Grecia. Il padre di Pitagora sarebbe stato un incisore di gemme, attivit\u00e0 molto simile all'incisione dei conii. Pitagora si era stabilito a Crotone e poi le vicende politiche lo costrinsero a riparare a Metaponto. Appunto queste citt\u00e0 furono quelle che continuarono ad usare questo tipo di tecnica per pi\u00f9 tempo fino a verso il 440 a.C., cio\u00e8 circa 50 anni dopo la morte del filosofo (490 a.C.).\nAnche questa ipotesi, anche se affascinante, si scontra per\u00f2 con la datazione delle monete che sono state coniate sulle rive dello Ionio gi\u00e0 20 anni prima dell'arrivo del filosofo.\nUn'altra ipotesi \u00e8 l'influenza della prima monetazione siceliota che precede di poco quella delle colonie sullo Ionio. Le prime monete coniate in Sicilia, quelle di Selinus, recavano un'impronta che rappresentava una foglia di sedano selvatico (\u03c3\u03ad\u03bb\u03b9\u03bd\u03bf\u03bd - \"selinon\"), la pianta che aveva lo stesso nome della citt\u00e0. Mentre al dritto l'immagine era \"normale\" mentre al rovescio l'immagine era rappresentata all'interno di un quadrato incuso. Anche questa ipotesi non spiega l'esistenza di questo tipo di monetazione.\nEsiste comunque un ulteriore problema, sapere cio\u00e8 se la somiglianza delle monete non sia il riflesso di un qualche tipo di alleanza politica.\nAnche questa ipotesi sembra non avere fondamenta. Anche in altre aree ed in altri periodi nel mondo greco ci sono state produzioni simili di monete senza che questo abbia indicato un qualche tipo di alleanza tra citt\u00e0. D'altronde, al di l\u00e0 della tecnica di produzione, le monete incuse delle diverse citt\u00e0 con condividono n\u00e9 luogo di produzione n\u00e9 tipi, escluso qualche zecca minore che sembra abbia gravitato intorno a Sybaris. D'altronde le relazioni tra Crotone e Sibari scoraggiano questo tipo di interpretazione. Anche la presenza di Taranto e Reghion rende molto improbabile l'ipotesi di una qualche forma di alleanza. \nL'unica affermazione possibile \u00e8 che si tratta di un fenomeno locale, che le monete circolarono solo nell'Italia meridionale, come confermano i ritrovamenti che, con un'unica eccezione, sono tutti in quest'area."}
{"id": "536896", "revid": "322321", "url": "https://it.wikipedia.org/wiki?curid=536896", "title": "Luigi Bommarito", "text": "Biografia.\n\u00c8 nato il 1\u00ba giugno 1926 a Terrasini nell'arcidiocesi di Monreale dove poi ha esercitato il suo ministero sacerdotale dopo essere stato consacrato presbitero il 2 aprile 1949.\nIl 18 marzo 1976 papa Paolo VI lo ha nominato vescovo ausiliare di Agrigento e vescovo titolare di Vannida. Ha ricevuto l'ordinazione episcopale il 1\u00ba giugno 1976 dal cardinale Sebastiano Baggio, prefetto della Congregazione per i vescovi, co-consacranti Corrado Mingo, arcivescovo metropolita di Monreale, e Giuseppe Petralia, vescovo di Agrigento.\nIl 2 maggio 1980 papa Giovanni Paolo II lo ha nominato vescovo di Agrigento in sostituzione dello stesso Petralia dimessosi per raggiunti limiti di et\u00e0.\nIl 1\u00ba giugno 1988 lo stesso Papa lo ha promosso arcivescovo di Catania, sede diventata metropolitana nel 2000.\nIl 4 e 5 novembre 1994 ha accolto papa Giovanni Paolo II durante la visita pastorale nella citt\u00e0 etnea concelebrando la messa di beatificazione di madre Maddalena Morano.\nIn occasione dell'Avvento del 2001 ha scritto una lettera con diverse critiche ai responsabili del Cammino neocatecumenale.\nIl 7 giugno 2002 si \u00e8 dimesso per raggiunti limiti di et\u00e0.\n\u00c8 morto a Terrasini, nella sua casa natale, all'et\u00e0 di 93 anni, il 19 settembre 2019.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "536899", "revid": "1900059", "url": "https://it.wikipedia.org/wiki?curid=536899", "title": "Ypres", "text": "Ypres (Ieper in olandese, \"Yper\" in fiammingo occidentale, \"Ypres\" in francese, \"Ipro\" in italiano storico) \u00e8 una citt\u00e0 belga di abitanti, situata nelle Fiandre (provincia delle Fiandre Occidentali).\nIl territorio comunale comprende la citt\u00e0 di Ypres e i villaggi di Boezinge, Brielen, Dikkebus, Elverdinge, Hollebeke, Sint-Jan, Vlamertinge, Voormezele, Zillebeke e Zuidschote.\nStoria.\nOrigini.\nLa citt\u00e0 prese forma verso il X secolo attorno a un Dominio carolingio e un mercato, lontani l'un dall'altro circa 600 metri. Questi due centri, nell'XI secolo, si fusero fino a formare un borgo dotato di facolt\u00e0 amministrativa poich\u00e9 un burgravio vi governava in nome del conte di Fiandra. Antiche fonti lo citano come \"Iprensis\" e \"Ipera\", nome derivato, sembra, dal fiume \"Ieperlee\", che scorre in direzione nord, verso il mare.\nVi nacque verso il 1090 o 1104 Willem van Ieper, burgravio divenuto capitano mercenario che combatt\u00e9 con successo a fianco di Stefano d'Inghilterra contro l'imperatrice Matilde nella lotta di successione inglese.\nL'apogeo medievale.\nYpres, in posizione strategica sulla strada che collega Bruges a Lilla, comincia a prosperare nel XII secolo quando divenne uno dei principali centri per la produzione e il commercio dei tessuti. I conti di Fiandra vi fondarono un nuovo castello a sud-ovest della citt\u00e0, lo \"Zaalhof\", e intorno al 1170 Filippo d'Alsazia la cinse di mura.\nCitt\u00e0 pi\u00f9 popolosa delle Fiandre dopo Gand e Bruges, venne chiamata a svolgere un ruolo cruciale nella storia della Contea. Il suo mercato annuale aveva un raggio d'interesse europeo tanto che diviene, dopo Bruges, la seconda citt\u00e0 pi\u00f9 importante della Lega anseatica di Londra. Dall'inizio del XII secolo, Ypres commerciava con Novgorod, l'Inghilterra, le citt\u00e0 della Champagne, l'Italia e l'Oriente.\nEra, inoltre, con Arras uno dei pi\u00f9 grandi centri tessili d'Europa e la capitale del tessuto nelle Fiandre, \u00e8 in questo periodo che verr\u00e0 costruito il suo famoso \"Lakenhalle\", Mercato del Tessuto, che ancor oggi ne \u00e8 il suo simbolo. L'artigianato della tela (di lana) tocca il suo apogeo verso il 1250, Ypres all'epoca poteva essere approvvigionata di lana d'alta qualit\u00e0 attraverso battelli che risalivano i fiumi Yser e Ieperlee (oggi non pi\u00f9 navigabili) apportando la lana dalla costa dove venivano allevate le pecore. Ypres entrer\u00e0 a far parte della \"Scabini Flandri\u00e6\", una lega delle citt\u00e0 del nord, che dopo l'invasione francese, si ridusse a soli quattro membri: Gand, Bruges, Ypres e le Terre Franche di Bruges. La citt\u00e0 ne conserver\u00e0 il diritto al voto fino al 1678.\nLa citt\u00e0 era amministrata da un balivo; dal Collegio degli Scabini, composto essenzialmente da aristocratici, signori e cavalieri; e da un \"Grand Conseil\" composto da 27 consiglieri dei quali 4 erano rappresentanti dei quartieri, 15 rappresentanti della borghesia e 5 rappresentanti degli artigiani. Gli scabini avevano un mandato di due anni e potevano ricandidarsi solo un anno dopo dalla fine del primo ciclo, tuttavia potevano mantenere una certa attivit\u00e0 politica. Praticamente la citt\u00e0 era governata da un'oligarchia di qualche famiglia. Diversamente ad altre citt\u00e0 fiamminghe l'ufficio di scabino poteva essere mantenuto per pi\u00f9 anni consecutivi dalla stessa persona, tanto che per il conte di Fiandra era perenne, come testimonianza di fedelt\u00e0.\nIl declino.\nYpres fu coinvolta in molti conflitti che agitarono il Medioevo, dalla Battaglia degli speroni d'oro a quella di Mons-en-P\u00e9v\u00e8le, dalla Battaglia di Bouvines a quella del 1328 di Cassel. Queste guerre segnarono poco a poco il declino dell'artigianato tessile nelle Fiandre, e con esso la sorte della citt\u00e0, che pur ospitando centri amministrativi e ospedalieri \"maggiori\" entra nella fase di lenta decadenza.\nLa concorrenza con le lane inglesi e olandesi, la guerra con la Francia, le Jacquerie, le carestie, la grande peste nera del 1347 e l'assedio e bombardamento inglesi del 1383, misero in ginocchio la citt\u00e0, che vide abbassarsi la produzione manifatturiera del 50% e non riusc\u00ec a preservare i suoi sbocchi commerciali come fece invece Bruges. Cos\u00ec man mano la popolazione lasci\u00f2 la citt\u00e0, ancora pi\u00f9 volte presa dalle devastazioni della peste nel corso del XIV e del XVII secolo. Il declino economico prosegue nei secoli XV e XVI e la popolazione passa dai abitanti dell'inizio del XIV secolo a circa residenti all'inizio del XV secolo.\nRiforma e Controriforma.\nAlla fine del XV secolo la citt\u00e0 ricominci\u00f2 lievemente a ripopolarsi. Alcuni tessitori, proprietari dei loro propri telai, si stabilirono in citt\u00e0. Portarono con s\u00e9 una nuova mentalit\u00e0, fatta di curiosit\u00e0 e fede interiorizzata, quella Devotio moderna che accrescer\u00e0 il Protestantesimo. Nel 1525 gli Scabini della citt\u00e0 applicarono il programma di Juan Luis Vives che voleva tassare le congregazioni per risolvere il problema dei mendicanti. Questa iniziativa venne fortemente contrastata dai Francescani, che ottennero consensi dalla Sorbona e da Carlo V. Fu proprio a Ypres che nel 1566, nacquero i primi movimenti dell'iconoclastia nei Paesi Bassi. Questi episodi di violenza coinvolsero presto le province del nord, e Ypres come Bruges cade sotto i Calvinisti di Gand nel 1577. Questi ultimi deterranno il potere fino al 1583, quando i Paesi Bassi furono invasi da Alessandro Farnese.\nDal 1559, in seguito al Concilio di Trento, Ypres diviene sede vescovile attirando diverse congregazioni religiose. Nel 1636 ne diviene vescovo Giansenio, il padre del giansenismo.\nEra moderna.\nGli Spagnoli abbatterono le vecchie mura medievali per costruire una cinta bastionata. Tuttavia non riuscirono a impedire ai Francesi di impadronirsi della citt\u00e0, prima nel 1658 e poi in seguito all'assedio tenuto dal maresciallo Vauban durante la battaglia di Peene, presso Noordpeene, quando il 25 marzo 1678 Ypres pass\u00f2 alla Francia con il Trattato di Nimega.\nCon il Trattato di Utrecht del 1713 Ypres, insieme ad altre sette citt\u00e0 delle Fiandre, torn\u00f2 a far parte al Sacro Romano Impero. Nel 1782, l'imperatore Giuseppe II ordin\u00f2 l'abbattimento delle fortificazioni. Questa decisione facilit\u00f2 la presa della citt\u00e0 da parte dei Repubblicani francesi nel 1794 durante la Prima coalizione. Ypres divenne allora il capoluogo di un distretto nel Dipartimento della Lys. La Diocesi di Ypres fu soppressa nel 1801.\nLa prima guerra mondiale.\nDurante la battaglia dell'Yser, Karel Cogge (1855\u20131922) apr\u00ec per due volte le chiuse alle bocche del fiume Yser, a Nieuwpoort, per allagare l'entroterra, fermando cos\u00ec l'avanzata dell'esercito tedesco. Dopo le inondazioni, nell'ottobre 1914, i tedeschi rivolsero i loro attacchi nella regione di Ypres e la citt\u00e0 divenne luogo di quattro storiche e sanguinose battaglie, essendo situata al centro della zona detta \"Rilievi d'Ypres\", di forma semicircolare sulla linea del fronte ovest.\nPi\u00f9 di sei settimane dopo, l'11 novembre 1918 alle 11:00 del mattino, la guerra era ufficialmente finita. Pi\u00f9 di alleati, di cui del Commonwealth, trovarono la morte. Sotto ai bombardamenti dell'artiglieria tedesca, la citt\u00e0 medievale di Ypres ne usc\u00ec quasi completamente distrutta, e le campagne intorno furono ridotte a una gigantesca necropoli con circa 170 cimiteri militari.\nRicostruzione.\nDopo la guerra si pens\u00f2 di lasciare la citt\u00e0 di Ypres quasi completamente distrutta, come mostrano spettrali foto dell'epoca, come un memoriale delle violenze della guerra.\nTuttavia, la citt\u00e0 fu poi ricostruita scrupolosamente riportandola allo stato pre-guerra. A questo scopo furono utilizzati i fondi tedeschi della forzata \"Wiedergutmachung\" (risarcimento). La ricostruzione \u00e8 durata oltre quarant'anni.\nSeconda guerra mondiale.\nIl 6 settembre 1944, Ypres fu liberata dal 10\u00ba reggimento di cacciatori a cavallo, reggimento corazzato dalla Prima divisione corazzata polacca guidata dal generale Stanis\u0142aw Maczek.\nAntica denominazione.\nEra chiamata talvolta \"Ipro\" in italiano desueto, sebbene sia maggiormente utilizzato il toponimo francese.\nAmministrazione.\nGemellaggi.\nYpres \u00e8 gemellata con le seguenti citt\u00e0:"}
{"id": "536908", "revid": "1928783", "url": "https://it.wikipedia.org/wiki?curid=536908", "title": "Guacamole", "text": "Il guacamole \u00e8 una salsa di origine messicana a base di avocado, il cui uso risale al tempo degli Aztechi. Oltre all'avocado, gli ingredienti principali sono succo di limetta e sale, con aggiunta di peperoncino verde Serrano del Sol (l'utilizzo di quest'ultimo ingrediente \u00e8 previsto per l'autentico \"guacamole\"). Il termine \"guacamole\" deriva dallo spagnolo messicano attraverso un prestito dalla lingua nahuatl: \"AhuacaMolli\" (da \"Ahuacatl\" = \"avocado\" + molli = \"salsa\").\nPreparazione tradizionale.\nNella preparazione del guacamole, la polpa di avocado viene schiacciata con la forchetta con aggiunta di succo di limetta o di limone. L'aggiunta di succo acido, oltre a insaporire la salsa, serve a evitare che il \"guacamole\" cambi colore e si ossidi. A questa base di avocado vengono poi aggiunti gli altri ingredienti sminuzzati. Il metodo tradizionale di preparazione del guacamole comporta l'uso del molcajete (mortaio e pestello, tipici messicani) per schiacciare e amalgamare gli ingredienti.\nVarianti.\nAlcune varianti della ricetta prevedono l'uso di tomatillo (o tomate fresadilla), pomodori, coriandolo, cipolla, aglio, pepe nero, e altre spezie. Molte ricette italiane in rete, per un errore di traduzione, indicano tra gli ingredienti i pomodori, mentre quella originale prevede tomate (tomatillo).\nNella ricetta originale non vengono aggiunte panna acida o maionese. Si tratta di un adattamento della ricetta nella cucina statunitense o Tex-Mex. Preparazioni di questo tipo sono considerate inferiori perch\u00e9 coprono il sapore delicato dell'avocado.\nI messicani si riferiscono a una variante diluita del \"guacamole\" servita in modeste \"taquerias\" chiamandola \u201caguamole\u201d, una parola che nasce dall'unione di \"agua\" (acqua) e guacamole.\nPresentazione.\nIl guacamole viene di solito accompagnato con \"tortillas\" e servito con altri piatti della cucina messicana. "}
{"id": "536909", "revid": "92723", "url": "https://it.wikipedia.org/wiki?curid=536909", "title": "Mario Pezzi (presbitero)", "text": "Biografia.\nEntra nel seminario dei padri Comboniani a soli nove anni, nel 1951. Viene ordinato presbitero il 19 marzo 1969 per l\"'Istituto Maschile Missionari Comboniani del Cuore di Ges\u00f9\".\nConosce il Cammino neocatecumenale nel 1970. Solo un anno pi\u00f9 tardi, nel 1971, diventa presbitero dell\"'Equipe responsabile internazionale\" del Cammino assieme agli iniziatori Kiko Arg\u00fcello e Carmen Hern\u00e1ndez, sostituendo cos\u00ec don Francesco Cuppini, richiamato dall'allora Arcivescovo di Bologna, Antonio Poma, per essere nominato parroco.\nIl 15 ottobre 1992 il \"Capitolo\" comboniano lo invita a lasciare l'ordine e viene incardinato nel clero della diocesi di Roma come presbitero itinerante, per dedicarsi a tempo pieno al Cammino Neocatecumenale."}
{"id": "536913", "revid": "93556", "url": "https://it.wikipedia.org/wiki?curid=536913", "title": "Titolo di citt\u00e0 in Serbia", "text": "Il titolo di citt\u00e0 in Serbia \u00e8 conferito, secondo i criteri stabiliti dalla legge 28 dicembre 2007, a quei comuni che costituiscono il centro economico, amministrativo, geografico e culturale di un'ampia zona e che contano pi\u00f9 di 50.000 abitanti; hanno tale titolo anche Belgrado (suddivisioni di Belgrado), Novi Sad (suddivisioni di Novi Sad) e Ni\u0161, citt\u00e0 che rappresentano ciascuna l'insieme di pi\u00f9 comuni costitutivi.\nGli enti che detengono il titolo di citt\u00e0 sono 24."}
{"id": "536925", "revid": "32658", "url": "https://it.wikipedia.org/wiki?curid=536925", "title": "Pignolata (glassata)", "text": ""}
{"id": "536927", "revid": "32658", "url": "https://it.wikipedia.org/wiki?curid=536927", "title": "Pignolata (al miele)", "text": ""}
{"id": "536928", "revid": "300067", "url": "https://it.wikipedia.org/wiki?curid=536928", "title": "Pero Cameron", "text": "Giocava come ala grande, ma aveva anche ottime doti da ala piccola. \u00c8 il fratello di Jody Cameron.\nCarriera.\nGiocatore.\nDi origine m\u0101ori, inizia a giocare nel campionato neozelandese nel 1992. Per cinque volte ha vinto il titolo di MVP. In seguito ha anche giocato, a livello professionistico, in Australia e nel Regno Unito.\nDal 1994 al 2010 ha fatto parte della Nazionale neozelandese di pallacanestro, con la quale ha partecipato a due olimpiadi (2000 e 2004) e a due campionati mondiali (2002 e 2006). Nel 2002 \u00e8 stato inserito nel quintetto ideale del campionato mondiale di Indianapolis."}
{"id": "536929", "revid": "1305772", "url": "https://it.wikipedia.org/wiki?curid=536929", "title": "Punto Assisi", "text": "Il punto Assisi \u00e8 una tecnica di ricamo molto raffinata, regolare e geometrica, che vede abbinati il punto croce e il punto scritto.\nTecnica.\nIl lavoro si esegue su tessuto a trama larga e regolare (tela Assisi, \u00e9miane, tela aida, lino, Canovaccio oppure canapa e juta), in modo da poter contare i fili su cui ricamare. Solitamente si usa un unico colore di filato oppure due tonalit\u00e0 molto vicine dello stesso colore, una per il punto croce, l'altra per il punto scritto. Quest'ultimo ha la funzione di contornare le zone colorate a punto croce e di dare rilievo al disegno.\nIl filo da ricamo \u00e8 scelto in accordo con il tessuto di fondo. Pu\u00f2 essere molto grosso, per la juta e la canapa, oppure sottile per il cotone e il lino.\nMa pu\u00f2 essere anche di materiali diversi in ragione della destinazione che si vuol dare al prodotto: arazzo, pannello (lana, corda, cotone grosso ritorto), tovaglieria e biancheria per la casa (cotone moulin\u00e9, retors d'Alsace ma anche seta, filo sintetico, sottile filo metallico).\nEsecuzione.\nCaratteristica di questa stile \u00e8 la valorizzazione del decoro in negativo: viene infatti ricoperto a ricamo solo lo sfondo del motivo, lasciando in bianco il soggetto. In pratica si opera al contrario rispetto al consueto modo di procedere, in cui si sceglie il soggetto decorativo e lo si colora a ricamo.\nIl confronto \u00e8 proposto dalle immagini seguenti:\nIl lavoro inizia con il punto scritto con il quale si tracciano tutti i contorni della composizione, anche i minimi dettagli, particolarmente se esterni al corpo principale del disegno. In seguito si procede a coprire il fondo a punto croce con un unico colore. In questo modo il motivo risalta in quanto \u00e8 la sola parte del canovaccio non coperta dal ricamo.\nPunti utilizzati.\nIl punto scritto si esegue in due righe di filza regolarissima, una riga di andata e una di ritorno.\nIl punto croce si esegue realizzando sul diritto del lavoro le diagonali di piccoli riquadri adiacenti, individuati sul canovaccio."}
{"id": "536930", "revid": "884077", "url": "https://it.wikipedia.org/wiki?curid=536930", "title": "Veneziamestre Rugby 1986 2005-2006", "text": ""}
{"id": "536932", "revid": "2114060", "url": "https://it.wikipedia.org/wiki?curid=536932", "title": "Riserva naturale orientata &quot;Isole dello Stagnone di Marsala&quot;", "text": "La riserva naturale orientata Isole dello Stagnone di Marsala \u00e8 un'area naturale protetta situata nel comune di Marsala, nel Libero consorzio comunale di trapani. La riserva \u00e8 stata istituita nel 1984 dalla Regione Sicilia.\nTerritorio.\nLa riserva si estende sulla costa occidentale della Sicilia, nel tratto di mare compreso tra capo San Teodoro e capo Boeo o Lilibeo, comprendendo le quattro isole di San Pantaleo (Mozia), Isola Grande, Schola e Santa Maria e le saline costiere San Teodoro, Genna e Ettore Infersa.\nLa riserva comprende lo \"Stagnone\" (da cui prende il nome) una laguna, la pi\u00f9 vasta della Sicilia, caratterizzata da acque basse (1\u20132 m e spesso non pi\u00f9 di 50\u00a0cm). In seguito ai movimenti della sabbia della laguna dovuti alle correnti sottomarine si \u00e8 formata l'Isola Grande, intorno a due originari isolotti. La nascita dell'isola ha chiuso una parte di mare in origine aperta e qui, non essendoci correnti necessarie al ricambio, l'acqua \u00e8 divenuta stagnante, con una temperatura al di sopra del normale.\nLe saline.\nAll'interno della riserva sono incluse le saline Ettore e Infersa della Sosalt, \nFlora.\nLa vegetazione della riserva \u00e8 caratterizzata dalla presenza di specie xerofile adattate all'alto grado di salinit\u00e0 tra cui vanno ricordate la suaeda (\"Suaeda maritima\"), l'atriplice (\"Atriplex halimus\"), la salicornia glauca (\"Arthrocnemum glaucum\") e la salicornia strobilacea (\"Halocnemum strobilaceum\"), la logliarella ricurva (\"Parapholis incurva\"), il limonio delle saline (\"Myriolepis ferulacea\"), il limonio comune (\"Limonium serotinum\"), l'erba cristallina (\"Mesembryanthemum nodiflorum\"), il giglio di mare (\"Pancratium maritimum\") e l'eringio marino (\"Eryngium maritimum\").\nMeritano inoltre un cenno la \"Calendula maritima\", un raro endemismo di questo tratto della costa della Sicilia occidentale, e l'\"Anemone palmata\", una ranunculacea che cresce su substrato sabbioso, presente in Italia esclusivamente in Sicilia occidentale e Sardegna.\nTra storia, costume, curiosit\u00e0.\nL'Isola Grande costituiva anticamente un feudo degli Altavilla, da cui traeva il secondo nome di Isola di Altavilla. \u00c8 stata propriet\u00e0, nell'ultimo secolo della ricchezza del sale, della famiglia Adragna, una delle famiglie che fecero di Trapani, grazie al sale, uno dei pi\u00f9 ricchi poli agroalimentari del Mediterraneo.\nLe saline dell'isola furono teatro di una pellicola sulla vita in salina cui partecip\u00f2 Claudia Cardinale.. Nel 2016 esce il film Briciole sul mare, del regista e attore Walter Nestola con la partecipazione di Sergio Friscia e Guido Cerniglia, girato nella riserva. In occasione dell'Expo di Milano 2015, vengono scelte dal Fai come luogo del Cuore degli Italiani, ricevendo pi\u00f9 di 15.000 preferenze nel solo sito dell'organizzazione. La laguna \u00e8 stata location, nel corso del 2017, della celebre fiction \"Il Commissario Maltese\" in onda su rai 1, con riprese svoltesi presso l'isola Lunga e il castello di San Teodoro."}
{"id": "536935", "revid": "287204", "url": "https://it.wikipedia.org/wiki?curid=536935", "title": "Palazzo Pretorio (Palermo)", "text": "Il Palazzo Pretorio, noto anche come Palazzo delle Aquile (gi\u00e0 denominato Palazzo Senatorio o Palazzo di Citt\u00e0), si trova in piazza Pretoria, sul confine del quartiere Kalsa, vicino ai Quattro Canti.\n\u00c8 la sede di rappresentanza del Comune di Palermo.\nStoria.\nEpoca aragonese.\nIn epoca aragonese il titolo di pretore equivaleva a quello di bajulo. Nel 1322 il sovrano Federico III riconosce la necessit\u00e0 di erigere una sede idonea destinata alle assemblee cittadine, esigenza supplita con riunioni in luoghi di culto (Chiesa di San Francesco d'Assisi). \nSorto nell'attuale sede nel XIV secolo secondo alcune fonti ad opera di Federico II d'Aragona, intorno alla fine del Quattrocento venne interamente ricostruito per iniziativa del pretore Pietro Speciale, signore di Alcamo e di Calatafimi, sotto la direzione dei lavori di Giacomo Benfante, secondo la tesi di Giovanni Meli i lavori iniziarono nel 1470 e si conclusero nel 1478.\nEpoca spagnola.\nLe trasformazioni e i rifacimenti che si susseguirono nel corso del Cinquecento e del Seicento avevano trasformato l'edificio in una vera e propria stratificazione di stili architettonici. In origine il portale principale si affacciava sul piano di San Cataldo inserito nel prospetto rivolto a meridione descritto come un loggiato delimitato da torri laterali, manufatto ornato dalle statue dei due \"Litiganti ignudi\", copie romane di atleti greci, una attualmente \u00e8 collocata nella Sala Rossa. \nDurante i lavori di ampliamento fu rifatto l'attuale prospetto principale nel 1553, perfezionato nel 1597, manufatto volto a celebrare la riunificazione di tutti gli uffici civici, fino a quel momento sparsi sull'intero territorio cittadino. L'utilizzo del prospetto a settentrione come ingresso principale avviene verosimilmente in concomitanza del processo di risistemazione del Piano Pretorio, del prolungamento del Cassaro e dell'installazione della celebre fontana. La nuova disposizione del sito con le opere d'arte installate costituivano la degna cornice per la rigenerata struttura, sintesi della potenza e dello splendore del regno, tutti elementi caratterizzati da competizione in ambito artistico fra capitali del panorama europeo, ambizione verso il bello e grandioso non scevro da propensione ad una spiccata prodigalit\u00e0. \nNuovamente ristrutturato da Mariano Smiriglio nel 1615 - 1617. Nel 1661 sul cornicione fu collocata la statua della patrona della citt\u00e0, \"Santa Rosalia\", opera di Carlo D'Aprile.\nEpoca austriaca.\nIl Senato o Magistratura Municipale Annonaria provvede all'amministrazione patrimoniale della citt\u00e0. L'istituzione \u00e8 presieduta da un capo col titolo di \"pretore\" e sei senatori in carica per due anni. L'organo \u00e8 eletto dal \"Consiglio Civico\", consesso formato da 110 cittadini aventi una rendita annua di 50 onze, in carica per quattro anni. Il 15 agosto 1722 l'imperatore Carlo VI d'Asburgo confer\u00ec ai suoi componenti la \"Grandia di Spagna\" di prima classe e il titolo di \"Eccellenza\". Il consiglio \u00e8 affiancato da sette nobili ufficiali: maestro notaio, maestro razionale, tesoriere, cancelliere, marammiere, conservatore delle armi e un archiviario.\nEpoca borbonica.\nIl 3 aprile 1746 il re Carlo III di Borbone conferisce al Senato la Magistratura Suprema, Generale, Unica ed Indipendente della Salute, organo composto dal pretore con funzione di \"Presidente\", sei senatori \"pro tempore\", l'arcivescovo di Palermo, un ecclesiastico, quattro ex-pretori, due giureconsulti, quattro ex-senatori, tre medici, un cancelliere, tutti componenti nominati a vita e reintegrati alla bisogna dal Senato e dalla Deputazione.\nL'intero complesso monumentale sub\u00ec un ampliamento dopo il terremoto di Pollina del 5 marzo 1823.\nEpoca unitaria.\nDopo la Presa di Palermo del 1860 fu sede del governo dittatoriale di Garibaldi e una targa ricorda l'evento.\nNel 1875, l'architetto Giuseppe Damiani Almeyda lo reinterpret\u00f2 in stile neorinascimentale, rivestendolo all'esterno con un bugnato color ocra e lo defin\u00ec \"Palazzo delle Aquile\".\nNel 1877 il Piano Pretorio fu raccordato al livello della Via Maqueda con un'elegante gradinata delimitata da due sfingi in marmo di Billiemi, opera dello scultore Domenico Costantino.\nEpoca contemporanea.\nDall'Unit\u00e0 d'Italia, nella \"Sala della Lapidi\" si tengono le riunioni del consiglio comunale, nella \"Sala Gialla\" quelle della Giunta, mentre quella del sindaco \u00e8 detta \"Sala Rossa\".\nL'antico orologio del palazzo, fermo dagli anni 1980, \u00e8 stato rimesso in funzione nel 2014.\nEdificio.\nEsterno.\nL'edificio ha forma rettangolare, con cortile centrale. Sul portale, che d\u00e0 su Piazza Pretoria, campeggia l'aquila, simbolo della citt\u00e0 di Palermo.\nI quattro prospetti sono orientati secondo i punti cardinali, l'ingresso principale volge a settentrione affacciato su piazza Pretoria e la monumentale fontana Pretoria.\nRipartito in quattro ordini con tre livelli sovrastanti il pianterreno, esternamente rivestito con pietre d'intaglio, al presente ricoperto da spesso intonaco riproducente l'effetto bugnato, presenta teorie di finestroni, eccezione la serie di balconi con balaustre e colonnine in corrispondenza del piano nobile ubicato al secondo piano.\nSono documentate le iscrizioni e i medaglioni marmorei raffiguranti \"Vittorio Amedeo II di Savoia\" e la consorte \"Anna Maria d'Orleans\" commemoranti l'incoronazione regia del 24 dicembre 1713, cornice disegnata da Paolo Amato. La nomina di Carlo III a \"rex utriusque Siciliae\" nel 1735, cornice disegnata da Andrea Palma. \"Stemma di Palermo\" sostenuto da un telamone del 1625, opera di Gregorio Tedeschi. Numerose epigrafi, targhe, statue, riproduzioni di aquile ornano e arricchiscono tutti i prospetti, quella in bassorilievo sotto il balcone centrale \u00e8 opera di Salvatore Valenti.\nTra le epigrafi quelle commemoranti le manifestazioni avvenute nella piazza, come la visita di Giuseppe Garibaldi e di Papa Giovanni II.\nInterno.\nAttraverso l'atrio, gli immediati ambienti del Portico coperto e lo Scalone monumentale, il percorso storico - artistico - monumentale dell'edificio contempla il \"piano nobile\" con: \nIn vari ambienti sono riprodotti i campioni di pesi e misure utilizzati nelle varie attivit\u00e0 merceologiche, i grandi saloni del piano nobile preposti alle assemblee - oggi destinati ad uffici di rappresentanza del Comune - sono ricoperti di iscrizioni e custodiscono preziosi reperti delle varie epoche, opere d'arte e manifatture delle pi\u00f9 rappresentative correnti e scuole siciliane, della penisola, europee e una collezione di esotiche porcellane cinesi.\nPortico coperto.\nDalla portineria si accede all'ambiente attraverso il portale barocco del 1691 con colonne tortili disegnato da Paolo Amato e realizzato da Giovan Battista Marino, sulla destra \u00e8 documentata la sede del \"Banco Pubblico\" istituito il 21 febbraio 1553 al \"Garaffello\" e qui trasferito nel 1617. A sinistra campeggiano i dipinti raffiguranti il \"Santissimo Crocifisso\" opera di Giuseppe d'Alvino detto il \"Sozzo\" del 1591 e \"Maria Vergine attorniata da Santi\" realizzata da Giovanni Paolo Fondulli.\nLa copertura del porticato interno quattrocentesco con una cupola in metallo e vetro ha permesso il recupero e l'utilizzo di una vasta area per stanze interne e locali ad uso espositivo ove spiccano un gruppo marmoreo di et\u00e0 imperiale raffigurante due sposi che si danno la mano destra - monumento funerario proveniente dal cantonale di nord - est, la statua del poeta palermitano Giovanni Meli opera di Vincenzo D'Amore del 1888, un'urna cineraria sormontata da \"Giano\" bifronte con iscrizione apocrifa allegoria dell'alleanza tra Palermo e Roma, un altorilievo in bronzo di Antonio Ugo, una targa con ritratto dedicata a Dante Alighieri fra le allegorie della \"Vittoria\" e dell\"Italia\" del 1921, cippo raffigurante la \"Trinacria accarezzata da Cerere\" sormontato da aquila marmorea con l'acronimo \"SPQP\".\nScalone monumentale.\nL'ambiente e manufatti sono stati ricostruiti nelle forme attuali nel 1827 con i lavori di restauro in seguito al sisma del 1823. Accostato alla parete sul pianerottolo d'accesso al maestoso scalone \u00e8 collocato il \"Genio di Palermo\", nume tutelare della citt\u00e0, opera di Domenico Gagini e di Gabriele di Battista, caratterizzata dall'incisione della celebre iscrizione volta a magnificare e celebrare gli stranieri trascurando e ignorando l'operato dei suoi figli:\nAi lati due putti o attendenti recanti scudi, uno con raffigurata l\"Aquila\" simbolo della citt\u00e0, l'altro con le armi di Giovanni Ventimiglia, marchese di Geraci, principe di Castelbuono, presidente del regno. Sovrastano le rampe le monumentali targhe regie documentate all'esterno.\nSala dei Bassorilievi.\nAmbiente cos\u00ec chiamato per la presenza dell'opera marmorea opera di Valerio Villareale raffigurante la \"Sicilia incoronata da Minerva e Cerere\" del 1819.\nSala Rossa.\nVano realizzato da Giuseppe Damiani Almeyda, trae il nome dal colore acceso dei suoi arredi, adibita a studio del sindaco. All'interno \u00e8 collocata la statua raffigurante un \"Efebo\" del gruppo \"Litiganti ignudi\", dal soffitto a scomparti pendono due magnifici lampadari di Murano, preziosamente decorato nei suoi riquadri e nei suoi sopraporte da leggiadre fanciulle, amorini, danzatori, figure muliebri e dalle allegorie della \"Prosperit\u00e0\" e della \"Giustizia\" affrescati nel 1891 da Francesco Padovani, e dall'allegoria della \"Pace\" affrescata da Gustavo Mancinelli.\nSala delle Lapidi.\nGi\u00e0 primitiva Sala del Pubblico Consiglio o Sala Maggiore. Salone deputato alle riunioni del Consiglio Comunale, cos\u00ec denominato per via delle numerose iscrizioni marmoree poste alle pareti. L'ambiente custodisce cinquanta targhe in marmo collocate nel 1875 dal gesuita e storico dell'arte Gioacchino Di Marzo, e un soffitto in legno dipinto del XIV secolo le cui decorazioni sono state riprese dal pittore fiorentino Tito Covoni. Un lampadario in legno intagliato e il pavimento in marmo intarsiato proveniente dall'Oratorio della Pace\nNel settembre 1760, il \"Senato Palermitano\" in questo ambiente tenne la cerimonia inaugurale della Biblioteca cittadina. L'istituzione ebbe la sua prima sede in una stanzetta del Palazzo Pretorio, ma ben presto il gran numero di donazioni di manoscritti e stampati rese lo spazio insufficiente e fu necessario affittare alcuni locali del palazzo del duca di Castelluccio, fino al definitivo trasferimento presso le strutture gesuitiche di Casa Professa.\nSala Gialla.\nGi\u00e0 primitiva Sala del Senato. Ambiente cos\u00ec denominato per via del colore oro del broccato della tappezzeria, locale deputato alle riunioni della Giunta Comunale. Presenta un monumentale camino plasmato in gesso da Vincenzo Ragusa nel 1868, le decorazioni di Rocco Lentini e Francesco Padovani, i ritratti raffiguranti \"Umberto I\" e \"Margherita di Savoia\" opere di Gustavo Mancinelli del 1884, quest'ultime realizzate - insieme ad altre opere presenti nel palazzo e in citt\u00e0 - in occasione dell' cittadina del 1891 - 1892. I reali presenziarono alla cerimonia d'inaugurazione della manifestazione.\nSala dei Gonfaloni o degli Stemmi.\nLa volta della sala presenta gli emblemi delle principali citt\u00e0 dell'isola dipinti da Salvatore Gregorietti del 1922, lungo le pareti sono collocati scanni in legno con leoni e pannelli dipinti con numerose aquile, simboli della citt\u00e0, dello stesso autore.\nSala Antinoo.\nL'ambiente ospitava uno dei due \"Litiganti ignudi\" o \"Efebo\" o \"Antinoo\" oggi custodito nella Sala Rossa, i busti in marmo raffiguranti \"Francesco Crispi\" e \"Mariano Stabile\", alle pareti dipinti opere di Michele Catti, Lete, Ettore De Maria Bergler, Francesco Lojacono, Salvatore Lo Forte, Rocco Lentini. \nAccesso alla piccola Cappella Senatoria del 1663 in stile barocco.\nCappella dell'Immacolata Concezione e Santa Rosalia.\nAltrimenti nota come \"Cappella Senatoria\". L'ambiente custodisce nella nicchia sommitale della volta la statua raffigurante \"Santa Rosalia\" ritratta su un'aquila opera dello scultore Cosmo Sorgi, la statua di \"Sant'Agata\" raffigurata con gli strumenti del martirio, due sculture raffiguranti \"San Sebastiano\" e \"San Rocco\", sull'altare \u00e8 custodito il dipinto dell\"Immacolata Concezione\".\nSala Garibaldi.\nDal balcone l'eroe dei due mondi parl\u00f2 ai palermitani il 30 maggio 1860. Alle pareti lastre di marmo recano incise stralci dei discorsi di Giuseppe Garibaldi, custodisce un ritratto del condottiero opera di Salvatore Lo Forte, dipinti di Francesco Lojacono, Rocco Lentini, un busto in bronzo di Mario Rutelli raffigurante \"Francesco Crispi\" del 1893. Vasi, arazzi e armi cesellate donate da Napoleone Bonaparte all'ammiraglio Federico Carlo Gravina.\nSala Montalbo.\nNell'ambiente campeggia il bellissimo bassorilievo in bronzo di Benedetto Civiletti raffigurante \"Federico III d'Aragona che pone la prima pietra del Palazzo Pretorio\" del 1876, il dipinto ad olio di Salvatore Marchesi raffigurante \"Interno della chiesa di San Domenico\", e sette busti marmorei di Sindaci, scolpiti da Benedetto Civiletti.\nSotterranei.\nAl di sotto del palazzo, e dell'antistante Piazza Pretoria, si estende un rifugio antiaereo risalente alla seconda guerra mondiale, e a cui si accede dall'attuale portineria."}
{"id": "536936", "revid": "1318658", "url": "https://it.wikipedia.org/wiki?curid=536936", "title": "Aprilia Tuareg", "text": "Tuareg \u00e8 una motocicletta da \"Deserto\" prodotta dalla casa motociclistica Aprilia di Noale alla met\u00e0 degli anni '80. Era commercializzata con un motore a 2 tempi nelle cilindrate 50 e 125 cm\u00b3, e con 4 tempi nelle cilindrate 350 e 600 cm\u00b3. La versione \"rally\" invece era offerta nelle versioni 50, 125 e 250 cm\u00b3.\nIl contesto.\nLa versione di minor cilindrata, la \"Tuareg 50\" \u00e8 dotata di un propulsore monocilindrico Minarelli, uno dei motori pi\u00f9 utilizzati sul mercato italiano dei ciclomotori, mentre i modelli di cilindrata superiore erano dotati di propulsori Rotax.\nPresentata nel 1985 riprendendo le linee tipiche delle moto utilizzate nelle competizioni motociclistiche africane come la Parigi-Dakar. La linea della prima versione era caratterizzata da forme molto snelle e parafango anteriore alto, ed era denominata Tuareg \"ETX\". Le versioni seguenti si avvicinarono sempre pi\u00f9 alle moto usate nei grandi raid africani. Nel corso del 1986 venne presentata la cilindrata 350 e coll'occasione vicino al nome comparve la denominazione \"Wind\"; il progetto prevedeva parafango anteriore basso e serbatoio molto poderoso e capiente. Nel 1988 coll`introduzione della sorella maggiore di 600cc - la \"Wind\" 350 fu aggiornata, adeguandola al family look della prima, in linea colle tendenze stilistiche della fine del decennio: cambiarono le carene (che ora coprono quasi completamente il motore) e fu cambiata la forcella anteriore con una moderna steli rovesciati da 40mm prodotte in Spagna dalla Betor. Nacque anche un modello parallelo denominato \"Rally\", caratterizzato da una linea molto pi\u00f9 snella, ottimizzata per cross/fuoristrada e da un motore molto pi\u00f9 aggressivo.\nNe sono stati venduti, in Italia, come pure in alcuni paesi europei, numerosi esemplari, fino al 1994 quando venne sostituita nel catalogo della casa di Noale dalla Aprilia Pegaso.\nNel 2021 la casa di Noale annuncia una nuova generazione di Tuareg basata sulla piattaforma del bicilindrico da 660 cm\u00b3 montato nelle nuove RS e Tuono."}
{"id": "536940", "revid": "33163", "url": "https://it.wikipedia.org/wiki?curid=536940", "title": "Santa Maria dell'Ammiraglio", "text": ""}
{"id": "536941", "revid": "7", "url": "https://it.wikipedia.org/wiki?curid=536941", "title": "Comunit\u00e0 Montana Valle Cervo - La B\u00fcrsch", "text": ""}
{"id": "536949", "revid": "2196166", "url": "https://it.wikipedia.org/wiki?curid=536949", "title": "Porta Nuova (Palermo)", "text": "La Porta Nuova, adiacente al Palazzo dei Normanni, \u00e8 stata per secoli il pi\u00f9 importante accesso a Palermo via terra.\nDa essa partono il Corso Vittorio Emanuele, o \"Cassaro\", la principale arteria cittadina, e, all'esterno, il Corso Calatafimi, la strada verso Monreale.\nStoria.\nTommaso Fazello documenta l'apertura del primitivo varco nel 1460 denominato \"Porta dell'Aquila\" e la contestuale chiusura di un varco d'accesso inserito nella cinta muraria a meridione.\nCostituita da un solo ordine di colonne e cornicione, il 13 settembre 1535, proveniente da Monreale, fece ingresso l'imperatore Carlo V reduce dalla Conquista di Tunisi.\nPer la liberazione dal contagio di peste nel 1575 fu apposta un'immagine della Vergine Immacolata e l'iscrizione:\nLa Porta Nuova perfezionata su pi\u00f9 livelli fu voluta nel 1583 dal vicer\u00e9 Marcantonio Colonna per celebrare la vittoria sulle armate turche e commemorare i trionfi del sovrano. Nonostante il Senato cittadino avesse imposto il nome di \"Porta Austriaca\", mentre alcuni documentatori fanno riferimento a \"Porta Imperiale\", il popolo palermitano continu\u00f2 ad appellare il monumentale varco come \"Porta Nuova\". Nel 1578 il vicer\u00e9 perpetu\u00f2 l'esistenza di un corridoio meridionale sopraelevato comunicante col Palazzo Reale verosimilmente ricalcante la parte iniziale attraverso la Galca del primitivo percorso della \"Strada Coperta\".\nLa costruzione sub\u00ec la quasi totale distruzione il 20 dicembre 1667, quando esplosero i depositi di polvere da sparo a causa di un fulmine dovuto ad un temporale. Nel 1669 l'architetto Gaspare Guercio la ricostru\u00ec integralmente e pens\u00f2 di porre a coronamento dell'edificio una copertura piramidale rivestita da piastrelle policrome maiolicate con le immagini di aquile ad ali spiegate. \nLe iscrizioni del 1668 recitano di provvedimenti e risarcimenti operati dal vicer\u00e9 di Sicilia Francesco Fernandez de La Cueva, duca di Alburquerque. Il terremoto del 16 giugno 1686 provoc\u00f2 dei danni. I lavori di restauro comportarono la realizzazione di scarpe o \"delfini\" di rinforzo sul fianco sinistro, interventi posti in essere dal vicer\u00e9 Giovan Francesco Pacecho, duca di Uzeda.\nFino ai restauri eseguiti nel 1825 \u00e8 documentato visibile un affresco raffigurante la \"Beata Vergine Maria\" contornata da angeli, ritratta con Sant'Agata, Sant'Agatone, San Michele Arcangelo, opera realizzata da Pietro Novelli sulla parete interna di S - W.\nDal 1870 fa parte del complesso del distretto militare di Palermo.\nNel settembre 2015 si sono conclusi i lavori di restauro e messa in sicurezza del monumento.\nArchitettura.\nLa struttura ravvisabile in un vero e proprio arco trionfale con impianto realizzato in pietre d'intaglio, ornato di statue, busti, pigne, colonne, pilastri, cornicioni, balaustre, finestre, fregi, festoni, ghirlande, mascheroni, iscrizioni marmoree recanti i versi di Antonio Veneziano e un'aquila marmorea con armi reali, scultura pericolante, poi rimossa. La costruzione presenta due prospetti ripartiti su tre ordini, uno rivolto verso la citt\u00e0 ricalcante gli schemi classici degli antichi archi di trionfo, quello esterno presenta un'architettura originale e bizzarra dominata dalla presenza spettacolare di paraste binate in bugnato terminanti con quattro telamoni, raffiguranti i Mori sconfitti da Carlo V, le due figure in posizione centrale mostrano gli arti mozzati in segno di sottomissione.\nIl primo ordine \u00e8 costituito dal basamento e dal varco carrozzabile, il secondo ordine consta di vani recanti finestre - balconi sull'affaccio verso Monreale e da busti di divinit\u00e0 collocati in oculi ovoidali sulla facciata del Cassaro (sculture raffiguranti rispettivamente la \"Pace\", \"Giustizia\", \"Verit\u00e0\", \"Abbondanza\"). Un terzo ordine comprende le logge rivolte ad oriente e occidente realizzate in marmo bianco con 6 colonne che definiscono 5 archi abbelliti con altrettanti mascheroni scolpiti nelle chiavi di volta. Ad ogni campata corrisponde una porta sormontata da timpano ad arco arricchita da erma intermedia. Chiude la prospettiva la struttura piramidale coronata da balaustre, comprendente una balconata circondata dalla copertura maiolicata. Un terrazzino include la lanterna sommitale sormontata da pinnacolo e banderuola.\nLe dimensioni di 190 palmi in altezza per 70 in larghezza e 70 di profondit\u00e0 sottintendono un varco di passaggio largo 19 palmi e alto 38. Due fonti documentate completavano il prospetto rivolto verso Monreale nel 1674."}
{"id": "536951", "revid": "123592429", "url": "https://it.wikipedia.org/wiki?curid=536951", "title": "Bertrand Tavernier", "text": "Biografia.\nBertrand Tavernier nacque il 25 aprile 1941 a Lione: il padre era lo scrittore e poeta Ren\u00e9 Tavernier, fondatore della rivista \"Confluences\" che, durante l'occupazione tedesca della Francia, pubblic\u00f2 Louis Aragon, Paul \u00c9luard, Elsa Triolet, Henri Michaux. Crebbe in una casa piena di libri. Nel 1947 la famiglia si trasfer\u00ec a Parigi.\nA undici anni studi\u00f2 in un collegio di religiosi in Normandia. Nel 1957 fu ammesso al liceo \"Henri IV\" dove conobbe il regista tedesco Volker Schl\u00f6ndorff, con cui condivise l'interesse per il cinema e insieme al quale frequent\u00f2 le sale del Quartiere Latino e la Cinemateca. Tavernier interruppe presto gli studi di diritto, a cui si era inizialmente indirizzato, per consacrarsi alla passione per il cinema.\nIl cineclub Nickelod\u00e9on.\nAll'inizio degli anni sessanta fond\u00f2 con Bernard Martinand e il poeta Yves Martin un Cine Club, il \"Nickelod\u00e9on\" che promuoveva film americani di serie B. \nPresidenti d'onore furono indicati Delmer Daves e King Vidor. Fu uno dei primi ad andare ad intervistare registi come John Ford, Raoul Walsh, Joseph Losey, John Huston; contribu\u00ec a far conoscere in Francia cineasti come Andr\u00e9 De Toth e Budd Boetticher e, insieme a Martin Scorsese, si adoper\u00f2 per la riscoperta di Michael Powell.\nDurante questo periodo, Tavernier pubblic\u00f2 articoli di critica cinematografica su numerose riviste specializzate, come \"Radio-Cin\u00e9ma\" (che diventer\u00e0 pi\u00f9 tardi \"T\u00e9l\u00e9rama\"), \"Les Lettres Fran\u00e7aises\", \"Cin\u00e9ma\", \"Pr\u00e9sence du cin\u00e9ma\", \"L'Etrave\", (un giornale studentesco da lui fondato), e, fatto insolito per l'epoca, contemporaneamente per le due importanti riviste rivali, \"Positif\" e \"Cahiers du cin\u00e9ma\". \nEsordio nella regia.\nDebutt\u00f2 al cinema come assistente di Jean-Pierre Melville nel film \"L\u00e9on Morin, prete\".\nDal 1961 al 1964 fu l'addetto stampa di Georges de Beauregard, il produttore dei registi della \"Nouvelle Vague\". Ci\u00f2 gli permise di partecipare alla realizzazione di due film a episodi: \"Una matta voglia di donna\" (1963), per il quale gir\u00f2 \"Bacio di Giuda\", e \"L'amore e la chance\" (1964), dove firm\u00f2 \"Une chance explosive\".\nNei dieci anni successivi si distinse come sceneggiatore per i registi Riccardo Freda e Jean Leduc.\nMa fu nel 1974, a trentadue anni, che esord\u00ec nella regia con \"L'orologiaio di Saint-Paul\", \"...affermandosi immediatamente per il rigore dello stile, la perfetta condotta degli attori, un gusto raffinato che riusciva a coniugare ottimamente cinema e letteratura\" (Gianni Rondolino). Il film vinse l'Orso d'argento al festival di Berlino e il Premio Louis-Delluc, e ottenne anche un vasto successo di pubblico.\nOpere successive.\nNei lungometraggi successivi il regista mise a fuoco il rapporto fra cinema e storia, in particolare con \"Che la festa cominci...\" (1975), ambientato nella Francia della reggenza, all'epoca di Filippo d'Orl\u00e9ans, e \"Il giudice e l'assassino\" (1976), sullo sfondo della Francia di fine Ottocento. In queste opere egli mise al centro \"... un tema di ricerca che attraversa con frequenza il dibattito teorico e critico degli anni settanta.\".\nAl film d'ambientazione storica ritorn\u00f2 con l'affresco medievale \"Quarto comandamento\" (1987), con \"Eloise, la figlia di D'Artagnan\" (1994), un film di cappa e spada, e con \"La Princesse de Montpensier\" (2010).\nIn \"Laissez-passer\" (2001), venne da lui rappresentata la Parigi del 1942 occupata dai tedeschi.\nAltri suoi film importanti furono \"La morte in diretta\", un'amara riflessione sul voyeurismo dei massmedia, \"I miei vicini sono simpatici\" (1977), e \"Ricomincia da oggi\" (1998), due lucidi ritratti della Francia contemporanea; \"La vita e nient'altro\" (1988), e \"Capitan Conan\" (1995), incentrati sulla Grande Guerra; i noir \"Colpo di spugna\" (1981), e \"L'esca\" (1995); i film musicali \"Mississippi Blues\" (1984), diretto insieme a Robert Parrish, e \"Round Midnight - A mezzanotte circa\" (1986); e ancora i film sentimentali \"Una settimana di vacanza\" (1980), \"Una domenica in campagna\" (1984), \"Daddy Nostalgie\" (1990).\nNel 1995, con il film \"L'esca\", si aggiudic\u00f2 l'Orso d'oro al festival di Berlino, e l'anno seguente ottenne il Gran premio della Giuria al Festival fiorentino \u201cFrance Cin\u00e8ma\u201d con \"Capitaine Conan\".\nProduttore indipendente.\nNel 1977 Tavernier decise di creare una propria societ\u00e0 di produzione, la \"Little Bear\". Essa gli assicur\u00f2 una notevole libert\u00e0 creativa. Per tutto il resto della sua carriera egli produsse i suoi film con questa societ\u00e0.\nGli anni 2000.\nNel 2000, con \"Laissez-passer\", il regista rese omaggio al cinema francese degli anni quaranta; nel 2003 gir\u00f2 \"La piccola Lola\", film scritto insieme alla figlia Tiffany, in cui, fra documentario e finzione, affront\u00f2 il problema della difficolt\u00e0 delle adozioni; in coincidenza con l'uscita nelle sale della pellicola, nel 2005, ottenne il \"Gattopardo d'oro\" - Premio Luchino Visconti assegnato dalla Fondazione La Colombaia di Ischia.\nNel 2009 realizz\u00f2 \"In the Electric Mist - L'occhio del ciclone\", adattamento di un romanzo poliziesco di James Lee Burke e sua prima esperienza americana.\nNel 2015, il direttore della Mostra internazionale d'arte cinematografica di Venezia, Alberto Barbera, decise di assegnargli il Leone d'oro alla carriera.\nAltre attivit\u00e0.\nBertrand Tavernier fu presidente dell\"'Institut Louis-Lumi\u00e8re\" di Lione, vicepresidente della \"Association Premier Si\u00e8cle\" e membro della \"ARP\". \nPer la tv realizz\u00f2 \"Philippe Soupault et le surr\u00e9alisme\" (1982), un ritratto dello scrittore realizzato in una serie di puntate per una durata totale di tre ore; \"Lyon, le regard int\u00e9rieur\" (1988), documentario sulla sua citt\u00e0 natale; \"La Lettre\" (1996), \"De l'autre c\u00f4t\u00e9 du p\u00e9riph\" (1997) (realizzato con il figlio Nils Tavernier), \"Les Enfants de Thi\u00e8s\" (2001).\nPubblic\u00f2 alcuni libri insieme a J. P. Coursodon:\nMorte.\nTavernier \u00e8 morto nel 2021 per una pancreatite.\nVita privata.\nSpos\u00f2 Colo, co-sceneggiatrice di parecchi suoi film. Ebbe due figli: Nils, attore e regista di documentari, e Tiffany, scrittrice di romanzi e sceneggiatrice."}
{"id": "536954", "revid": "117736611", "url": "https://it.wikipedia.org/wiki?curid=536954", "title": "Serbia centrale", "text": "La Serbia centrale (in serbo \u0426\u0435\u043d\u0442\u0440\u0430\u043b\u043d\u0430 \u0421\u0440\u0431\u0438\u0458\u0430 \u2013 \"Centralna Srbija\") \u00e8 una regione geografica che identifica il territorio serbo non appartenente alle due province autonome del Kosovo e della Voivodina. A differenza di queste, non \u00e8 una suddivisione amministrativa e non dispone di un governo regionale.\nStoria.\nViminacium (l'odierna Kostolac) fu la capitale della provincia Romana della Mesia Superiore dal II secolo. Dopo la caduta dell'Impero Romano, furono diversi gli stati serbi medievali localizzati nel territorio odierno della Serbia centrale: Vecchia Rascia (capitale di Rascia), Debrc e Belgrado (la capitale del Regno di Sirmia di Stefan Dragutin), Kru\u0161evac (capitale dello Stato di Lazar Hrebeljanovi\u0107), e Smederevo.\nDopo la caduta di Smederevo, conquistata dall'Impero ottomano nel XV secolo, venne creata l'unit\u00e0 amministrativa turca del sangiaccato di Smederevo con centro proprio nella citt\u00e0 di Smederevo. Successivamente, la capitale venne trasferita a Belgrado e il territorio venne rinominato pascialato di Belgrado, rimanendo sotto controllo Ottomano per tre secoli.\nTra il 1718 e il 1739 la regione fu sotto il controllo degli Asburgo, e dopo la Prima rivolta serba del 1804 divenne uno stato indipendente con il nome di Serbia. Riconquistata dagli Ottomani nel 1813, dopo la seconda rivolta serba (1815-1817) venne istituito il Principato di Serbia, sempre comunque appartenente all'Impero ottomano. Solamente nel 1878, con il Congresso di Berlino, la Serbia e il vicino Montenegro vennero riconosciuti di fatto indipendenti. Le due Guerre Balcaniche (1912-13) segnarono il tramonto di ogni influenza turca sulla Penisola Balcanica. L'Impero Ottomano venne ricacciato sullo stretto del Bosforo e nei Balcani si rafforzarono i giovani stati nazionali (Serbia, Montenegro, Bulgaria, Romania, Grecia), mentre anche l'Albania ottenne l'indipendenza.\nAl termine della prima guerra mondiale, il 1\u00ba dicembre 1918 si form\u00f2 lo Regno dei Serbi, dei Croati e degli Sloveni, attraverso l'unione del Regno di Serbia, del Montenegro e dello Stato degli Sloveni, dei Croati e dei Serbi.\nTra il 1941 e il 1944, il territorio dell'odierna Serbia centrale venne occupato dalle truppe della \"Wehrmacht\", e venne creato uno stato fantoccio che comprendeva la Serbia centrale, il Banato e la parte settentrionale del Kosovo. La parte meridionale della Serbia centrale venne invece occupata dalla Bulgaria, mentre la zona sud-ovest venne occupata dal Regno d'Italia, inglobandolo nel Montenegro.\nL'occupazione da parte delle Potenze dell'Asse termin\u00f2 nel 1944, e venne creata la Repubblica Democratica di Serbia che venne inglobata nella nuova Repubblica Socialista Federale di Jugoslavia. Nel 1945, la provincia autonoma della Voivodina e la regione autonoma del Cossovo e Metochia vennero incorporate nella Serbia, e la zona della Serbia centrale prese il nome di \"\"U\u017ea Srbija\", termine che all'inizio degli anni novanta venne sostituito con il nuovo termine di \"Centralna Srbija\"\" che viene attualmente utilizzato in tutte le pubblicazioni ufficiali del governo Serbo.\nSuddivisione amministrativa.\nIl territorio della Serbia centrale si suddivide in 17 distretti, oltre alla citt\u00e0 di Belgrado, ognuno dei quali a sua volta si suddivide in municipalit\u00e0.\nLa Serbia Centrale si suddivide in tre regioni statistiche:\nCitt\u00e0.\nLa Serbia centrale comprende la gran parte delle principali, e pi\u00f9 popolose, citt\u00e0 dello Stato:\nSociet\u00e0.\nEvoluzione demografica.\nGruppi etnici della Serbia centrale secondo il censimento del 2011:\nNel 2011 la maggior parte dei comuni della Serbia centrale avevano una maggioranza etnica serba, tre comuni (Novi Pazar, Tutin, e Sjenica) la maggioranza era bosgnaccha, due comuni (Bujanovac e Pre\u0161evo) avevano una maggioranza albanese e due comuni (Bosilegrad e Dimitrovgrad) viveva una maggioranza bulgara.\nPolitica.\nSebbene la Serbia centrale non sia una suddivisione amministrativa statale, negli ultimi anni diversi movimenti autonomistici locali, nati nella \u0160umadija, nel Sangiaccato e a Ni\u0161, stanno spingendo per la costituzione di nuove realt\u00e0 amministrative.\nAnche alcuni partiti politici in Serbia (in particolare il Partito Democratico Serbo e la Coalizione della regione di Sumadija) hanno proposto la creazione di nuove unit\u00e0 amministrative:\nCultura.\nLa Serbia centrale \u00e8 ricca di monumenti, la gran parte dei quali resti della colonizzazione romana, a Gamzigrad, Viminacium, Mediana.\nSono presenti anche importanti fortezze medievali, come quella di Kalemegdan a Belgrado, il Castello di Smederevo, di Golubac, e di Fetislam presso Kladovo. Da sottolineare, sempre di epoca medievale, le chiese e monasteri sparsi in tutta la regione, ma di particolare rilevanza quelli di \u0110ur\u0111evi Stupovi, Studenica, Sopo\u0107ani, \u017di\u010da."}
{"id": "536958", "revid": "59785", "url": "https://it.wikipedia.org/wiki?curid=536958", "title": "Mentuccia", "text": ""}
{"id": "536959", "revid": "339392", "url": "https://it.wikipedia.org/wiki?curid=536959", "title": "Nepetella", "text": ""}
{"id": "536968", "revid": "1543377", "url": "https://it.wikipedia.org/wiki?curid=536968", "title": "Rolf Groven", "text": "Biografia.\nGroven nacque a Romsdal, vicino Molde, durante la seconda guerra mondiale, e studi\u00f2 come architetto all'Istituto Norvegese della Tecnologia (NTH, adesso una parte dell'NTNU). La sua partecipazione al Movimento Radicale (in particolare alla protesta contro la guerra del Vietnam), lo convinse ad intraprendere una carriera artistica. Attualmente, Groven vive ad Oslo.\nTemi Comuni nell'Arte di Groven.\nL'arte di Groven \u00e8 influenzata da pittori quali Rembrandt, K\u00e4the Kollwitz, e da alcuni artisti norvegesi come Adolph Tidemand, Hans Gude, Johan Christian Dahl, Christian Krohg e il caricaturista contemporaneo Finn Graff."}
{"id": "536969", "revid": "1305772", "url": "https://it.wikipedia.org/wiki?curid=536969", "title": "Clinopodium nepeta", "text": "La mentuccia o nepitella (nome scientifico \"Clinopodium nepeta\" ) \u00e8 una pianta aromatica, appartenente alla famiglia delle Lamiaceae e del genere Clinopodium.\nEtimologia.\nIl nome generico (\"Clinopodium\") deriva da una parola greca \"klinopodion\" (formata da due parole: \"klino\" = pendenza, adagiarsi o letto e \"podos\" o \"podios\" = un piede), gi\u00e0 usata da Dioscoride (Anazarbe, 40 circa \u2013 90 circa), medico, botanico e farmacista greco antico che esercit\u00f2 a Roma ai tempi dell'imperatore Nerone, e fa riferimento alla forma di manopola dell'infiorescenza. Secondo altre etimologie, facendo riferimento ad uno dei sinonimi di questa pianta (\"Satureja nepeta\" , il significato potrebbe essere \"salato\". L'epiteto specifico (\"nepeta\") \u00e8 stato usato per primo da Gaio Plinio Secondo (Como, 23 \u2013 Stabiae, 25 agosto 79]), scrittore, ammiraglio e naturalista romano, per una pianta aromatica (\"erba gatta\") e fa riferimento alla cittadina di Nepi in Etruria.\nIl nome scientifico della pianta \u00e8 stato definito per la prima volta da Linneo (1707 \u2013 1778) con il nome di \"Melissa nepeta\", perfezionato successivamente nel nome attuale dal botanico tedesco Carl Ernst Otto Kuntze (Lipsia, 23 giugno 1843 \u2013 Sanremo, 27 gennaio 1907) nella pubblicazione \"Revisio Generum Plantarum: vascularium omnium atque cellularium multarum secundum leges nomeclaturae internationales cum enumeratione plantarum exoticarum in itinere mundi collectarum... Leipzig\" (2: 515. 1891) del 1891.\nDescrizione.\nLa nepitella \u00e8 perenne ed erbacea, \u00e8 latifoglia, la fioritura comincia a inizio estate e si protrae fino a inizio autunno. Queste piante raggiungono un'altezza di 20\u201340 cm (massimo 80 cm). La forma biologica \u00e8 emicriptofita scaposa (H scap), ossia in generale sono piante erbacee, a ciclo biologico perenne, con gemme svernanti al livello del suolo e protette dalla lettiera o dalla neve e sono dotate di un asse fiorale eretto e spesso privo di foglie. Per queste piante sono previste anche forme biologiche diverse come camefita suffruticosa (Ch suffr), piante perenni e legnose alla base, con gemme svernanti poste ad un'altezza dal suolo tra i 2 ed i 30 cm (le porzioni erbacee seccano annualmente e rimangono in vita soltanto le parti legnose). Tutte le parti di queste piante hanno un leggero odore di menta.\nRadici.\nLe radici sono secondarie derivate da un fittone.\nFusto.\nLa parte aerea del fusto \u00e8 ascendente (legnosa in basso). La superficie \u00e8 ricoperta di peli inclinati.\nFoglie.\nLe foglie sono disposte con simmetria opposta. La lamina ha delle forme ovate con apici acuti. I margini sono revoluti e debolmente seghettati.\nInfiorescenza.\nLe infiorescenze sono delle cime fogliose con 5 - 20 fiori peduncolati per verticillo (ogni verticillo \u00e8 sotteso da due foglie). Il peduncolo \u00e8 lungo fino a 2\u00a0cm.\nFiore.\nI fiori sono ermafroditi (sono presenti anche fiori solamente femminili lunghi 1/2 - 2/3), zigomorfi, tetrameri (4-ciclici), ossia con quattro verticilli (calice \u2013 corolla \u2013 androceo \u2013 gineceo) e pentameri (5-meri: la corolla e il calice sono a 5 parti).\nFrutti.\nIl frutto \u00e8 uno schizocarpo composto da 4 nucule glabre e lisce. Le nucule sono provviste di areole ed hanno delle varie forme, dimensioni e colori (normalmente marrone). La deiscenza \u00e8 basale o laterale.\nTassonomia.\nLa famiglia di appartenenza del genere (Lamiaceae), molto numerosa con circa 250 generi e quasi 7000 specie, ha il principale centro di differenziazione nel bacino del Mediterraneo e sono piante per lo pi\u00f9 xerofile (in Brasile sono presenti anche specie arboree). Per la presenza di sostanze aromatiche, molte specie di questa famiglia sono usate in cucina come condimento, in profumeria, liquoreria e farmacia. La famiglia \u00e8 suddivisa in 7 sottofamiglie: il genere \"Clinopodium\" \u00e8 descritto nella trib\u00f9 Mentheae (sottotrib\u00f9 Menthinae) che appartiene alla sottofamiglia Nepetoideae.\nPer questa specie il basionimo \u00e8: \"Melissa nepeta\" .\nNella pubblicazione \"Flora d'Italia\" di Sandro Pignatti questa pianta \u00e8 indicata con il nome di \"Calamintha nepeta\" .\nSottospecie.\nPer questa specie sono riconosciute valide la seguenti sottospecie:\nSottospecie \"nepeta\".\n\u00c8 la stirpe principale (il tipo pi\u00f9 diffuso).\nIbridi.\nLa specie di questa voce si ibrida facilmente. In questo elenco sono indicati alcuni ibridi intragenerici:\nSinonimi.\nQuesta entit\u00e0 ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nSpecie simili.\nIn alcune zone d'Italia al di fuori di Roma e Lazio, la \"Mentha pulegium\" (menta romana) viene talvolta confusa con la nepetella: le due specie si possono facilmente distinguere dall'infiorescenza: a sviluppo verticale con fiori singoli quella della nepetella, tondeggiante con fiori ravvicinati quella della \"M. pulegium\", e dal sapore: quello della menta romana \u00e8 molto pi\u00f9 forte.\nAnche alcune specie dello stesso genere possono essere confuse con quella di questa voce. Il disegno qui sotto mostra le differenze pi\u00f9 significative del fiore tra queste specie (da Pignatti).\nUsi.\nErboristeria.\nLa nepetella era usata comunemente come erba medicinale ed erba officinale in tempi medioevali, ma ora \u00e8 poco usata dagli erboristi moderni. Tutte le parti della pianta hanno propriet\u00e0 aromatiche, diaforetiche, espettoranti, febrifughe e stomachiche. Gli infusi ottenuti con le foglie sono benefici in caso di flatulenza e debolezza di stomaco. \u00c8 usata anche contro la depressione, l'insonnia e i dolori mestruali. Non deve essere assunta durante la gravidanza in quanto in dosi eccessive pu\u00f2 causare l'aborto.\nGastronomia.\nLa mentuccia \u00e8 una buona pianta mellifera, soprattutto perch\u00e9 fiorisce dall'estate fino all'arrivo dell'autunno. Si pu\u00f2 produrre del miele ma \u00e8 rarissimo, perch\u00e9 la pianta anche se \u00e8 abbastanza comune, non \u00e8 mai abbondante, comunque \u00e8 molto bottinata dalle api ed \u00e8 buona una fonte di nettare e polline.\nNella cucina toscana accompagna molti piatti a base di funghi, soprattutto porcini. Nel Lazio si usa per la preparazione dei carciofi alla romana. In Irpinia (Campania), sotto il nome di \"zenzifero\", \u00e8 unita con ricotta per costituire ripieno di ravioli magri e frittate, o per preparare un particolare liquore aromatico. In Sicilia entra a far parte dell'aromatizzazione delle olive da tavola, per il gusto e l'odore che trasmette quando viene posta in salamoia con esse; si utilizza anche come ingrediente nella preparazione di una tipica frittata pasquale detta \"frocia\". In generale, in cucina \u00e8 usata come condimento.\nNell'uso culinario non deve essere confusa con la \"menta romana\" (Mentha pulegium), la quale ha un sapore molto pi\u00f9 forte, ed a Roma viene usata per la preparazione dell'agnello e della trippa alla romana."}
{"id": "536972", "revid": "706245", "url": "https://it.wikipedia.org/wiki?curid=536972", "title": "Capgemini", "text": "Capgemini \u00e8 una societ\u00e0 attiva nei settori della consulenza informatica e della fornitura di altri servizi professionali.\nLa societ\u00e0, quotata nell'indice CAC 40 alla Borsa di Parigi, conta oltre 300.000 dipendenti ed una presenza in pi\u00f9 di 40 paesi nel mondo. La sede principale si trova a Parigi (Francia), in Rue de Tilsitt. L'attuale amministratore delegato \u00e8 Aiman Ezzat, nominato nel maggio del 2020.\nProfilo.\nCapgemini \u00e8 stata fondata a Grenoble nel 1967 da Serge Kampf con il nome di Sogeti (\"Soci\u00e9t\u00e9 pour la Gestion des Enterprises et le Traitement de l'Information\").\nCapgemini \u00e8 attiva in Europa, in America, in Africa, in Medio Oriente e in diversi stati dell'area Asia-Pacifico, e offre servizi innovativi in ambito digital manufacturing, insights &amp; data, \"digital customer experience\", sicurezza informatica e cloud computing.\nCapgemini Italia.\nIn Italia, Capgemini conta su oltre 3.500 professionisti dislocati in 10 sedi e dal 3 novembre 2016 l'Amministratore delegato della societ\u00e0 \u00e8 Andrea Falleni. Nel 2018, Capgemini Italia ha ricevuto per la nona volta la certificazione \"Top Employers\" per la gestione delle risorse umane in base a parametri quali condizioni di lavoro, remunerazione e benefit, formazione e sviluppo, opportunit\u00e0 di carriera e cultura aziendale.\nSettori.\nCapgemini opera nei seguenti settori:"}
{"id": "536973", "revid": "59785", "url": "https://it.wikipedia.org/wiki?curid=536973", "title": "Menta romana", "text": ""}
{"id": "536974", "revid": "287204", "url": "https://it.wikipedia.org/wiki?curid=536974", "title": "West Point", "text": "Geografia.\nStati Uniti.\nDiverse localit\u00e0 degli Stati Uniti: "}
{"id": "536976", "revid": "1099637", "url": "https://it.wikipedia.org/wiki?curid=536976", "title": "Ligue F\u00e9minine de Basket", "text": "La LFB (Ligue F\u00e9minine de Basket, \"Lega Femminile di Pallacanestro\") \u00e8 il massimo campionato francese di pallacanestro femminile. \u00c8 l'equivalente della LNB maschile ed \u00e8 posto sotto l'egida della F\u00e9d\u00e9ration Fran\u00e7aise de Basket-Ball.\nStoria.\nLa prima edizione \u00e8 stata organizzata nel 1937. A partire dall'anno 2005 la prima giornata - anche detta \"Open de la Ligue f\u00e9minine\" - viene giocata da ogni squadra nell'impianto \"Pierre-de-Coubertin\" di Parigi. Nello stesso giorno, a partire dall'anno 2014, viene disputata la supercoppa (chiamata \"Match des champions\") tra la vincitrice del campionato e quella della coppa di Francia.\nOrganico.\nLe squadre che compongono la \"Ligue F\u00e9minine de Basket\" nella stagione 2021-2022 sono:\nAlbo d'oro.\nVittorie per anno.\nDal 1921 al 1936.\nCampionati non riconosciuti dalla FFBB, inizialmente organizzati dalla F\u00e9d\u00e9ration fran\u00e7aise d'athl\u00e9tisme.\n1937-oggi.\nCampionati riconosciuti dalla FFBB. Dal 1937 al 1950 Excellence, dal 1951 al 1973 Nationale, dal 1974 al 1998 Nationale 1 A e dopo il 1999 Ligue f\u00e9minine de basket (LFB)\nFinali in dettaglio.\nNota:"}
{"id": "536981", "revid": "1617722", "url": "https://it.wikipedia.org/wiki?curid=536981", "title": "Jacques Abbadie", "text": "Biografia.\nDiresse le comunit\u00e0 riformate francesi a Berlino, tra il 1680 e il 1688, su richiesta del principe Federico Guglielmo, \"Grande elettore di Brandeburgo\", e a Londra, nel 1690. Nel 1699 fu decano a Killaloe, in Irlanda. Fu un noto apologeta, soprattutto per il \"Trait\u00e9 de la verit\u00e9 et de la religion chr\u00e9tienne\" (1684).\nPolemizz\u00f2 con i cattolici, ma la sua apologetica \u00e8 rivolta soprattutto verso gli increduli. \nVisse in seguito in Irlanda e in Inghilterra."}
{"id": "536982", "revid": "287204", "url": "https://it.wikipedia.org/wiki?curid=536982", "title": "Tarbes Gespe Bigorre", "text": "Il Tarbes Gespe Bigorre (spesso chiamato Tarbes GB o TGB) \u00e8 un club francese di pallacanestro femminile, militante nel campionato di (LFB).\n\u00c8 il pi\u00f9 importante club della citt\u00e0 di Tarbes. Fino al 2014, ha partecipato a cinque edizioni di Eurolega, otto di Coppa Ronchetti e sette di Eurocoppa.\nStoria.\nIl club tarbese nasce nel maggio 1983 dalla fusione della squadra maschile \"Association Culturelle et Sportive de la Gespe\" con la squadra femminile \"Basket Club Tarbais\", e prende il nome di \"Tarbes Gespe Basket\".\nNel 1987 \u00e8 vincitore della Coppa Francia femminile cadette; nel 1989 \u00e8 primo di NF4 e promosso in NF3; nel 1990 \u00e8 primo di NF3 e promosso in NF2; nel 1991 \u00e8 campione NF2 e promosso in NF1B; infine nel 1992 \u00e8 campione NF1B e promosso in NF1A.\nNel 1992, con la promozione del TGB in prima divisione (all'epoca chiamata \"Nationale F\u00e9minine 1A\"), il club cambia nome in \"Tarbes Gespe Bigorre\" (la Bigorre \u00e8 la regione dell'Occitania la cui capitale \u00e8 la citt\u00e0 di Tarbes).\nNel 1993 \u00e8 vicecampione di Francia di NF1A e ottiene la prima qualificazione per una Coppa europea. In Coppa Ronchetti 1994-1995, affronta l'Isab Energy Priolo, che batte nettamente al ritorno conquistando l'accesso ai quarti, in cui sar\u00e0 eliminata da Bourges. Nel 1995 \u00e8 vicecampione di Francia di NF1A e vincitore del Tournoi de la F\u00e9d\u00e9ration; nel 1996 \u00e8 vincitore della Coppa europea Liliana Ronchetti e della Coppa Francia femminile; vince quest'ultima anche nel 1997 e nel 1998.\nNel 2000 conquista il Troph\u00e9e du futur cadettes (\"Trofeo del Futuro cadette\"). Nel 2002 \u00e8 finalista della Coppa europea Liliana Ronchetti; nel 2003 \u00e8 vicecampione di Francia di LFB. Nel 2004 \u00e8 il vincitore della Coppa Francia femminile cadette. Nel 2005 giunge agli ottavi di finale dell'Eurolega femminile; l'anno successivo \u00e8 semifinalista del Campionato francese femminile LFB. Nel 2009 \u00e8 vicecampione di Francia di LFB e nel 2010 vince il titolo di campione di Francia di LFB."}
{"id": "536990", "revid": "322321", "url": "https://it.wikipedia.org/wiki?curid=536990", "title": "Charles-Fran\u00e7ois Abra de Raconis", "text": "Biografia.\nConvertitosi dal calvinismo, fu cappellano e predicatore del re, elemosiniere di corte nel 1618 e vescovo di Lavaur dal 1639; amico del cardinale Richelieu, combatt\u00e9 calvinisti e giansenisti.\nGenealogia episcopale.\nLa genealogia episcopale \u00e8:"}
{"id": "536991", "revid": "38120", "url": "https://it.wikipedia.org/wiki?curid=536991", "title": "Swan Song Records", "text": "La Swan Song Records era l'etichetta discografica lanciata dai Led Zeppelin il 10 maggio 1974. Era gestita dal manager dei Led Zeppelin Peter Grant. La decisione di fondare quest'etichetta avvenne dopo 5 anni di contratto che i Led Zeppelin ebbero con l'Atlantic Records.\nIl logo dell'azienda era ispirato ad \"Evening, Fall of Day\" (1869) del pittore William Rimmer, raffigurante il personaggio mitologico greco di Apollo, sebbene poteva essere erroneamente interpretato come Icaro o Lucifero.\nLa Swan Song si sciolse nell'ottobre del 1983 e ci\u00f2 fu causato sia dallo scioglimento dei Led Zeppelin che da alcuni problemi di salute di Peter Grant. Robert Plant fond\u00f2 la propria etichetta Es Paranza Records, mentre Jimmy Page e John Paul Jones tornarono all'Atlantic Records. Oggi l'etichetta \u00e8 impegnata solamente ad emettere ristampe dei vecchi album che produsse durante il periodo di attivit\u00e0."}
{"id": "536993", "revid": "1684799", "url": "https://it.wikipedia.org/wiki?curid=536993", "title": "Bruno Foresti", "text": "Biografia.\nNasce a Tavernola Bergamasca, in provincia e diocesi di Bergamo, il 6 maggio 1923.\nFormazione e ministero sacerdotale.\nNel 1934, ad undici anni, entra nel seminario di Clusone.\nIl 7 aprile 1946 \u00e8 ordinato presbitero, durante la festa della Sacra Spina a San Giovanni Bianco, dal vescovo Adriano Bernareggi (poi arcivescovo).\nDopo l'ordinazione, dal 1946 al 1951, \u00e8 vicerettore del seminario di Clusone; dal 1951 al 1967 \u00e8 superiore dello stesso seminario. Nel 1967 diventa parroco di San Pellegrino Terme; mantiene l'incarico fino alla nomina episcopale.\nMinistero episcopale.\nIl 12 dicembre 1974 papa Paolo VI lo nomina vescovo ausiliare di Modena e Nonantola e titolare di Plestia. Il 12 gennaio 1975 riceve l'ordinazione episcopale, nella cattedrale di Bergamo, dall'arcivescovo Clemente Gaddi, coconsacranti l'arcivescovo Giuseppe Amici ed il vescovo Luigi Morstabilini.\nIl 2 aprile 1976 papa Paolo VI lo nomina arcivescovo metropolita di Modena e abate di Nonantola; succede a Giuseppe Amici, precedentemente dimessosi per raggiunti limiti di et\u00e0.\nIl 7 aprile 1983 papa Giovanni Paolo II lo nomina vescovo di Brescia, con il titolo \"ad personam\" di arcivescovo; succede a Luigi Morstabilini, dimessosi per raggiunti limiti di et\u00e0. Il 15 giugno successivo prende possesso della diocesi per procura, mentre il 18 giugno entra in diocesi.\nIl 19 dicembre 1998 papa Giovanni Paolo II accoglie la sua rinuncia, presentata per raggiunti limiti di et\u00e0; gli succede Giulio Sanguineti, fino ad allora vescovo della Spezia-Sarzana-Brugnato. L'11 gennaio 1999 si congeda dalla diocesi e dal giorno seguente risiede a Predore.\nIl 10 aprile 2010 l'ufficio oratori della diocesi di Brescia dedica al suo episcopato la casa di formazione \"Bruno Foresti\", sono presenti lui stesso ed il vescovo Luciano Monari. A memoria \u00e8 collocato nella struttura il suo ritratto, opera di 3x2\u00a0m dell'artista Piero Agnetti voluta dal \"Centro Oratori Bresciani\".\nDal 15 aprile 2020, giorno della morte del vescovo emerito di Roraima Aldo Mongiano, \u00e8 il pi\u00f9 anziano vescovo italiano vivente.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "536995", "revid": "729019", "url": "https://it.wikipedia.org/wiki?curid=536995", "title": "Rumi", "text": "Rumi era il nome di una azienda italiana che costruiva motociclette e apparecchiature di vario tipo con sede a Bergamo.\nTipicamente si trattava di una fonderia che nell'anteguerra produceva eliche e periscopi (cosa che si riscontra anche sul logo aziendale), la cui forza lavoratrice era passata da una decina degli anni venti al migliaio di occupati allo scoppio della seconda guerra mondiale.\nNel secondo dopoguerra la produzione venne rilanciata nel campo dei macchinari per l'industria alimentare per l'industria cinematografica e per quella tessile.\nData la grande richiesta di veicoli per il trasporto personale, Donnino Rumi (1908-1980) figlio del fondatore dell'azienda, decise di avviare la costruzione di motori motociclistici, affidando il progetto del propulsore a Pietro Vassena nel 1948.\nL'anno successivo, in \"joint venture\" con la piccola casa motociclistica milanese AMISA, fu presentato al 27\u00ba Salone di Milano il prototipo AMISA-Rumi 125. \nVisto il successo ottenuto al salone e la scarsa capacit\u00e0 produttiva della AMISA, la Rumi decise di costruire la moto in proprio.\nLa produzione motociclistica inizi\u00f2 nel 1949, con la preparazione di un secondo prototipo presentato alla Fiera Campionaria di Milano nel 1950 e semplificato rispetto alla versione \"AMISA\" dall'eliminazione della valvola rotante. Si trattava del modello \"Turismo\" con motore bicilindrico di 125 cm\u00b3, erogante 6 CV; la produzione in serie inizi\u00f2 immediatamente e dur\u00f2 fino al 1956. Poteva essere richiesta anche in versione motocarrozzetta.\nNel 1951 inizi\u00f2 la produzione del modello \"Sport\", sempre della stessa cilindrata ma con caratteristiche pi\u00f9 sportive rispetto al precedente; fu questo probabilmente il modello di maggior successo della casa, la cui produzione continu\u00f2 fino al 1958.\nLe moto Rumi si sono sempre distinte per la loro originalit\u00e0, tanto stilistica quanto tecnica, tanto da essere definite le \"moto dell'artista\" anche per il fatto che il loro \"padre\", Donnino Rumi, fu un valente pittore e scultore e dedic\u00f2 all'arte anche tutto il suo tempo una volta ritiratosi dall'attivit\u00e0 industriale.\nNel 1951 la Rumi volle cimentarsi anche nel settore degli scooter, all'epoca dominato dai due colossi Vespa e Lambretta, presentando un veicolo molto originale lo \"Scoiattolo\", rimasto in produzione sino al 1957, seguito nel 1954 dal Formichino che rimase in produzione sino alla chiusura dell'azienda. Anche questi veicoli utilizzavano lo stesso propulsore delle precedenti.\nUn'altra tipologia di moto a cui la Rumi si dedic\u00f2 fu quella da \"regolarit\u00e0\", molto in voga ai tempi e paragonabile agli attuali enduro; present\u00f2 allora il \"Regolarit\u00e0\", non messo peraltro in produzione di serie ma preparato specificatamente per le competizioni motociclistiche.\nLa Rumi si fece in breve anche una buona nomea nel campo delle competizioni, sia su strada che fuoristrada, e fece tesoro dell'esperienza accumulata per presentare al pubblico dei modelli spiccatamente di indole corsaiola come il Rumi \"Junior\" presentato nel 1955 e prodotto sino al 1959. Noti furono anche i Go Kart realizzati dalla casa, poich\u00e9 tra l'altro si trattava di uno dei primi produttori di Karts in Italia. Erano prevalentemente motorizzati con il rinomato motore 125 ed erano realizzati con un telaio tubolare piuttosto elegante nelle forme, merito questo (come gi\u00e0 detto) del suo fondatore \"artistico\".\nL'azienda bergamasca, che era riuscita a raggiungere anche i 1.500 occupati e a diventare una delle fabbriche orobiche pi\u00f9 importanti, venne coinvolta anche suo malgrado in un dissesto finanziario, causato in parte anche da sconvolgimenti politici in Argentina che causarono la perdita di ingenti forniture di macchine tessili. Da questi eventi non riusc\u00ec a risollevarsi terminando la sua produzione, compresa quella di mezzi a due ruote, nel 1960."}
{"id": "536999", "revid": "1718925", "url": "https://it.wikipedia.org/wiki?curid=536999", "title": "Lorenzo Bellomi", "text": "Biografia.\nLorenzo Bellomi nacque nel 1929 a Santa Lucia Extra, un quartiere alla periferia di Verona. \nComplet\u00f2 i suoi studi presso il seminario vescovile veronese e venne ordinato sacerdote nel 1951. \nNel 1953 fu nominato segretario del vescovo ausiliare di Verona Andrea Pangrazio. \nNel 1962 divenne rettore del Collegio Don Mazza, mentre dal 1964 al 1966 fu parroco della chiesa della Santissima Trinit\u00e0 in Monte Oliveto situata nel centro storico di Verona. \nNel 1971 fu nominato assistente centrale all'Universit\u00e0 Cattolica del Sacro Cuore di Milano. \nIl 17 ottobre 1977 fu nominato dalla Santa Sede vescovo di Trieste. \nRicevette l'ordinazione episcopale il 27 novembre 1977 nella cattedrale di Verona dal vescovo Giuseppe Carraro (coconsacranti: arcivescovo Pietro Cocolin, arcivescovo Antonio Santin) ed entr\u00f2 nella diocesi triestina l'8 dicembre 1977.\nConfer\u00ec l'ordinazione episcopale a Eugenio Ravignani.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "537000", "revid": "4711", "url": "https://it.wikipedia.org/wiki?curid=537000", "title": "Roma Imperiale", "text": ""}
{"id": "537004", "revid": "1776051", "url": "https://it.wikipedia.org/wiki?curid=537004", "title": "Arduino Bertoldo", "text": "Biografia.\nIl 22 marzo 1958 fu ordinato sacerdote per la diocesi di Civita Castellana.\nVicario generale della diocesi di Civita Castellana, il 10 ottobre 1992 fu nominato vescovo di Foligno.\nRicevette l'ordinazione episcopale il 21 novembre 1992 nella cattedrale di Civita Castellana dal vescovo Divo Zadi, coconsacranti i vescovi Giovanni Benedetti e Decio Lucio Grandoni.\nIl 3 luglio 2008 giunse l'accettazione pontificia della sua rinuncia al governo della diocesi per raggiunti limiti di et\u00e0, con la contestuale investitura a vescovo emerito; resse la stessa diocesi come amministratore apostolico fino all'insediamento del suo successore, avvenuto il 5 ottobre 2008.\n\u00c8 morto il 3 aprile 2012 all'ospedale di Vicenza all'et\u00e0 di 79 anni.\nPolemiche.\nNel gennaio 2011 rilasci\u00f2 un'intervista che gener\u00f2 polemiche nel mondo omosessuale: riferendosi agli scandali di natura sessuale e giudiziaria che dall'agosto 2010 vedevano coinvolto il presidente del consiglio Silvio Berlusconi e alle critiche a quest'ultimo rivolte dal presidente della regione Puglia Nichi Vendola, omosessuale dichiarato, sostenne: \u00ab[Vendola] si \u00e8 guardato? Almeno Berlusconi nel peccato non offende la regola naturale, segue la natura. Vendola offende sia il peccato che la natura e dunque sta messo molto, ma molto peggio e taccia\u00bb."}
{"id": "537005", "revid": "521302", "url": "https://it.wikipedia.org/wiki?curid=537005", "title": "Prishtina", "text": ""}
{"id": "537006", "revid": "322321", "url": "https://it.wikipedia.org/wiki?curid=537006", "title": "Pietro Giacomo Nonis", "text": "Biografia.\nNasce il 24 aprile 1927 a Fossalta di Portogruaro, in provincia di Venezia e diocesi di Concordia.\nSi laurea in Filosofia all'Universit\u00e0 Cattolica del Sacro Cuore, trascorrendovi gli anni nel Collegio Augustinianum.\n\u00c8 ordinato sacerdote il 2 luglio 1950.\n\u00c8 prorettore dell'Universit\u00e0 degli Studi di Padova, dove insegna filosofia presso la facolt\u00e0 di magistero (ora scienze della formazione), di cui \u00e8 anche preside negli anni 1979-1980.\nVescovo di Vicenza.\nIl 20 febbraio 1988 \u00e8 eletto vescovo di Vicenza. Riceve la consacrazione episcopale nella cattedrale di Concordia Sagittaria il 9 aprile per l'imposizione delle mani del cardinale patriarca di Venezia Marco C\u00e9, conconsacranti i vescovi Abramo Freschi e Arnoldo Onisto.\nPrende possesso della diocesi berica l'8 maggio.\nIl suo episcopato viene ricordato per la visita di papa Giovanni Paolo II del 1991, per la completa ristrutturazione della cattedrale di Vicenza, per l'apertura del processo diocesano per la beatificazione di Giovanna Meneghini delle suore Orsoline nel 1997, per aver seguito l'intera fase diocesana della causa di beatificazione del vescovo Giovanni Antonio Farina (fondatore delle Suore Dorotee), oltre che quella di Gaetana Sterni, fondatrice delle Suore della Divina Volont\u00e0; entrambi sono stati proclamati beati da papa Giovanni Paolo II il 4 novembre 2001.\n\u00c8 riuscito ad effettuare la visita pastorale a tutte le 354 parrocchie della diocesi.\nNei primi anni di episcopato \u00e8 accusato di essere un massone. Sar\u00e0 lo stesso Giovanni Paolo II, durante la sua visita in citt\u00e0, a difenderlo pubblicamente, smentendo ogni infondata accusa.\nNel 1988, appena arrivato nella diocesi, interviene sulla vicenda del rapimento di Carlo Celadon, diciottenne figlio di un imprenditore di Arzignano, rapito nel gennaio del 1988 e tenuto sotto sequestro in Calabria per 831 giorni (ad oggi uno tra i sequestri pi\u00f9 lunghi nella storia d'Italia); d\u00e0 la sua disponibilit\u00e0 a trattare con i sequestratori anche offrendosi come ostaggio e, una volta liberato user\u00e0 parole dure contro i responsabili di tale atto:\nNel 1991 si trova ad affrontare anche la vicenda di Pietro Maso, il giovane di Montecchia di Crosara (provincia di Verona ma diocesi di Vicenza) che aveva ucciso entrambi i genitori per intascare l'eredit\u00e0. Officer\u00e0 i funerali dei coniugi e intratterr\u00e0 personalmente uno scambio epistolare con il giovane omicida al fine di farlo pentire.\nSi dimette, per raggiunti limiti di et\u00e0, il 6 ottobre 2003, e diviene vescovo emerito della diocesi. Si trasferisce a Brendola, a \"Villa Giuriolo-Veronese\", di propriet\u00e0 della diocesi.\nDa vescovo emerito inaugura, nel 2005, insieme al suo successore Cesare Nosiglia, il Museo Diocesano da lui fortemente voluto, museo che, nel 2013, \u00e8 stato a lui intitolato dal vescovo Beniamino Pizziol. Inoltre continua a prestare il suo servizio per la diocesi amministrando le cresime e officiando alcune celebrazioni di rilievo.\nPer lungo tempo, inoltre, scrive articoli di commento all'attualit\u00e0 per \"Il Giornale di Vicenza\" e \"L'Arena\", quotidiano di Verona.\nMuore il 15 luglio 2014 all'et\u00e0 di 87 anni all'Ospedale San Bortolo a seguito di un aggravamento delle sue condizioni di salute.\nDopo l'esposizione del feretro prima all'interno della chiesa di San Bartolomeo (nel chiostro antico dell'ospedale di Vicenza) e poi all'oratorio del Gonfalone (in piazza Duomo), i funerali solenni si tengono il 19 luglio nella cattedrale di Vicenza. Per volere dell'estinto sono presieduti dall'attuale vescovo di Vicenza (e non dal patriarca di Venezia, come solitamente avviene) e concelebrati da altri 16 vescovi (tra cui l'arcivescovo di Torino Cesare Nosiglia, che era stato il suo primo successore a Vicenza nel 2003). Al termine della celebrazione il feretro \u00e8 tumulato nella cripta della cattedrale dove riposano altri vescovi vicentini suoi predecessori.\nDonazioni.\nTra il 1991 e il 1998 effettua diverse donazioni alla Biblioteca Civica Bertoliana di Vicenza, 477 opere e 14 carte geografiche, un manoscritto di A. Cardillo: Memorie 1758-1806. \u00c8 stato il primo vescovo di Vicenza ad effettuare una visita alla Bertoliana nel 1992.\nAl seminario vescovile ha donato una collezione di fossili, ospitati nella quinta sala a lui dedicata.\nIncarichi.\n\u00c8 stato presidente della commissione per la giustizia e la pace della Conferenza Episcopale Italiana e delegato nazionale CEI per la scuola.\nIn riferimento alla guerra in Iraq del 2003, assieme a 147 presbiteri della diocesi, lancia l'iniziativa \"Campane contro la guerra\" e indirizza all'organo di stampa della diocesi \"La Voce dei Berici\" una lettera, in riferimento alla figura di Saddam Hussein i cui atti, secondo il governo degli Stati Uniti avrebbero giustificato la guerra, la lettera concludeva:\nGenealogia episcopale.\nLa genealogia episcopale \u00e8:"}
{"id": "537007", "revid": "339392", "url": "https://it.wikipedia.org/wiki?curid=537007", "title": "Dialetto udinese", "text": ""}
{"id": "537008", "revid": "1718925", "url": "https://it.wikipedia.org/wiki?curid=537008", "title": "Sanpaolo IMI", "text": "Sanpaolo IMI \u00e8 stato uno dei maggiori gruppi bancari e assicurativi italiani. Aveva circa 44\u00a0000 dipendenti e 7 milioni di clienti. Aveva sede legale a Torino.\nStoria.\nIl gruppo era il risultato della fusione avvenuta nel 1998 tra il San Paolo di Torino, un istituto di credito ordinario, con l'IMI, Istituto Mobiliare Italiano del Ministero del tesoro. L'IMI era un prestigioso istituto di credito a medio e lungo termine di propriet\u00e0 pubblica, che operava sui maggiori mercati finanziari internazionali anche nell'interesse del Tesoro.\nEra il primo operatore sul mercato dei titoli di Stato, il maggiore collocatore di aziende in Borsa degli anni 1990 (segu\u00ec la privatizzazione di Eni, ad esempio) e faceva affidamento su strutture operative assai note nel mondo della finanza come SIGE o SIGECO. Nato durante la grande depressione degli anni trenta come ente pubblico per il credito all'industria, negli anni si era sviluppato su altri fronti. Attraverso la privatizzazione, il Tesoro cedette le proprie quote (quotandolo a Milano e a New York) e cos\u00ec si giunse a questa prima fusione. Poi il gruppo si allarg\u00f2 ulteriormente acquisendo, tra gli altri, il prestigioso Banco di Napoli (da tempo in crisi).\nIntesa Sanpaolo.\nIl 24 agosto 2006 venne annunciato un progetto di fusione tra Banca Intesa e Sanpaolo IMI, che il 1\u00ba dicembre 2006 venne approvato dalle assemblee degli azionisti congiunte di Banca Intesa e Sanpaolo IMI. Il 2 gennaio 2007 la fusione divenne operativa, dando cos\u00ec vita a Intesa Sanpaolo, la principale banca italiana e una delle principali della zona euro. La nuova societ\u00e0 bancaria ha sede a Torino ed \u00e8 amministrata secondo il sistema dualistico, di derivazione germanica, introdotto con la riforma del 2003, che vede la compresenza di un consiglio di sorveglianza (che esercita molti poteri tradizionalmente riservati all'assemblea) e di un consiglio di gestione. In Italia, \u00e8 la prima applicazione di questo modello in societ\u00e0 di grandi dimensioni.\nEx attivit\u00e0.\nSvolgeva le seguenti attivit\u00e0:\nEx management.\nUltimo amministratore delegato \u00e8 stato Alfonso Iozzo, ultimo presidente \u00e8 stato Enrico Salza.\nEx azionisti.\nA luglio 2006 i principali azionisti erano:\nNote: le percentuali si riferiscono al capitale totale."}
{"id": "537009", "revid": "287204", "url": "https://it.wikipedia.org/wiki?curid=537009", "title": "Maneggiare con cura", "text": "Maneggiare con cura \u00e8 un'antologia di racconti dello scrittore statunitense Joe R. Lansdale espressamente concepita per il mercato italiano ed edita da Fanucci nel 2002 con la traduzione di Umberto Rossi. \u00c8 la prima antologia di Lansdale mai pubblicata in Italia e si conclude con due saggi dell'autore: uno sui cinema drive-in e l'altro sui film horror di serie B.\nFilmografia.\nDal racconto \"Incidente su una strada di montagna (e dintorni)\" il regista Don Coscarelli ha tratto il mediometraggio \"Incident on and Off a Mountain Road\" nel 2005, nell'ambito della serie televisiva \"Masters of Horror\".\n\"La notte dei pesci\" \u00e8 anche il titolo del dodicesimo episodio della prima stagione di \"Love, Death &amp; Robots\", serie animata Netflix uscita nel 2019. L\u2019episodio \u00e8 basato sul racconto di Lansdale."}
{"id": "537010", "revid": "110157", "url": "https://it.wikipedia.org/wiki?curid=537010", "title": "Bollati Boringhieri", "text": "Bollati Boringhieri \u00e8 una casa editrice italiana fondata nel 1957 a Torino con il nome Editore Boringhieri da Paolo Boringhieri, gi\u00e0 redattore della Giulio Einaudi Editore dal 1949 e ivi direttore delle edizioni scientifiche.\nStoria.\nLa casa all'esordio, nata come societ\u00e0 per azioni, eredita quattro collane da Einaudi: la \"Biblioteca di cultura scientifica\", la \"Collezione di studi religiosi, etnologici e psicologici\" (ovvero la cosiddetta \"collana viola\" fortemente voluta da Cesare Pavese), la \"Biblioteca di cultura economica\" e i \"Manuali\" con tutti i loro titoli.\nNei suoi primi anni di vita il punto di forza \u00e8 l'integrazione della cultura scientifica con il mondo umanistico, la letteratura e la filosofia. A fianco di manuali scientifici e libri di Albert Einstein sono pubblicate quindi opere di Sigmund Freud, Carl Gustav Jung, Vilfredo Pareto, Vladimir Propp, Bronis\u0142aw Malinowski, Marcel Mauss, Mircea Eliade e Georges Dum\u00e9zil.\nPubblica inoltre diversi volumi dellEnciclopedia di autori classici\", collana ideata e diretta dal filosofo Giorgio Colli con la collaborazione, tra gli altri, di Mazzino Montinari (come Colli studioso di Nietzsche), Sossio Giametta, Gigliola Pasquinelli, Giuliana Lanata. In questa collana vedono luce opere di Cartesio, Newton e Leibniz, ma anche Eschilo, Machiavelli e Leopardi e testi pi\u00f9 orientali di Yehuda Ha-Levi, di Abhinavagupta e le \"Upani\u1e63ad\".\nDi Freud fin\u00ec con il pubblicare l'opera intera (12 volumi, 1966-1980), a cura di Cesare Musatti e Renata Colorni, a cui s'\u00e8 aggiunta quella di riferimento di Jung (19 volumi in 24 tomi, dal 1970 a cura di Luigi Aurigemma). I due fungono anche da perno per diverse altre opere di psicologia, psichiatria e psicoterapia (come i manuali di Silvano Arieti e di Bruno Bara, gli studi di John Bowlby, Luigi Cancrini, Franco Fornari, Heinz Hartmann, Otto Kernberg, Melanie Klein, Heinz Kohut, Giampaolo Lai, Robert Langs, Stephen Mitchell, Salomon Resnik, Joseph Sandler, oltre a opere di Alice Miller, Marie-Louise von Franz, Karl Abraham e Anna Freud).\nIn ambito logico-matematico ha raccolto le opere di Kurt G\u00f6del, di Gabriele Lolli, i manuali di analisi matematica di Giovanni Prodi ed Enrico Giusti, opere di Ian Stewart; in ambito economico, quelle di Guido Carli, scritti di Joseph Schumpeter e, per ulteriore esempio, il dizionario in 16 volumi a cura di Giorgio Lunghini.\nNel 1987 la casa editrice ha un nuovo slancio quando Romilda Bollati di Saint Pierre, titolare della ditta Carpano Baratti, ne acquisisce il 90%, nominandone il fratello Giulio Bollati amministratore delegato e cambiandone anche il nome in Bollati Boringhieri. Il catalogo si completa con una parte umanistica e letteraria. Nel 1989 vengono stampate le opere complete di Carlo Cattaneo. Nel 1993 Boringhieri cede la sua quota di minoranza e si ritira.\nOltre ai citati ha inoltre in catalogo diverse opere di Giorgio Agamben, Marco Aime, G\u00fcnther Anders, Marc Aug\u00e9, Ermanno Bencivenga, John Berger, Roger Caillois, Charles Darwin, Ernesto De Martino, Georges Didi-Huberman, Tilde Giani Gallino, Werner Karl Heisenberg, Luce Irigaray, Marina Jarre, Furio Jesi, Karl Ker\u00e9nyi, Serge Latouche, Konrad Lorenz, Claudio Napoleoni, Georges Perec, Luigi Pintor ecc.\nAl catalogo originario sono aggiunte quattro collane: \"Temi\", contenente testi politici, senza schieramento ideologico; \"Varianti\"; \"Nuova Cultura\", di storiografia moderna; e \"Pantheon\", con testi fondatori della cultura letteraria e scientifica, dedicata ad un'ideale classe dirigente da educare.\nNel 1998, due anni dopo la scomparsa di Giulio Bollati, il catalogo viene riorganizzato in quattro aree: Arte e letteratura, Storia, filosofia e scienze sociali, Scienze e psicologia.\nNel 2009 la casa editrice passa al Gruppo Editoriale Mauri Spagnol."}
{"id": "537014", "revid": "818832", "url": "https://it.wikipedia.org/wiki?curid=537014", "title": "Confine-c", "text": "Con l'espressione confine-c si designa in relativit\u00e0 l'insieme dei punti dello spazio-tempo, supposto spazialmente finito, per formula_1.\nIn particolare:\nPu\u00f2 pensarsi come l'analogo del cerchio (o retta) all'infinito nella geometria proiettiva.\nIn questo senso, ogni punto sul confine-c in realt\u00e0 designa una \"direzione\" nello spazio-tempo."}
{"id": "537018", "revid": "180559", "url": "https://it.wikipedia.org/wiki?curid=537018", "title": "Pierre Allix", "text": "Biografia.\nPierre Allix cominci\u00f2 come pastore a Saint-Agobile nello Champagne, poi si spost\u00f2 a Charenton. Rifugiatosi a Londra in seguito alla revoca dell'Editto di Nantes avvenuta nel 1685, fond\u00f2, con l'approvazione del re Giacomo II d'Inghilterra, una chiesa per gli esiliati francesi. Ricevette, poco dopo il suo arrivo, il titolo di dottore onorario dalle Universit\u00e0 di Oxford e di Cambridge, e venne nominato canonico e tesoriere della cattedrale di Salisbury. Luigi XIV tent\u00f2 in tutti i modi di convertirlo e ricondurlo in Francia, ma Pierre Allix rimase sordo ad ogni richiesta.\nL'opera.\nQuesto prolifico autore ha prodotto numerose opere, particolarmente caratterizzate da una natura apologetica. Si oppose a Bossuet nei suoi \"Quelques remarques sur l'histoire eccl\u00e9siastique des \u00e9glises antiques de Pi\u00e9mont\" (1690) e \"Remarques sur l'histoire eccl\u00e9siastique des \u00e9glises antiques des Albigeois\" (1692). Tradusse, inoltre, la Bibbia in francese."}
{"id": "537020", "revid": "3115", "url": "https://it.wikipedia.org/wiki?curid=537020", "title": "Benito Cocchi", "text": "Biografia.\nNasce a San Giovanni in Triario, comune di Minerbio, provincia ed arcidiocesi di Bologna, il 5 novembre 1934.\nFormazione e ministero sacerdotale.\nIl percorso di studi lo vede prima al Seminario Arcivescovile, poi al Pontificio seminario regionale di Bologna. Durante i corsi teologici \u00e8 alunno del Seminario Romano, frequentando la Pontificia Universit\u00e0 Lateranense, presso la quale consegue la Licenza in Teologia e, dopo l'ordinazione presbiterale a Bologna, il Dottorato in Diritto Canonico. Durante gli studi romani \u00e8 anche assistente dell\u2019Istituzione culturale Villa Nazareth, fondata dal cardinale Domenico Tardini.\nIl 14 marzo 1959 \u00e8 ordinato presbitero per l'arcidiocesi di Bologna dal cardinale Giacomo Lercaro, dopodich\u00e9 consegue la laurea ecclesiastica in diritto canonico.\nComincia a collaborare con la Curia Arcivescovile nel 1963, mentre svolge attivit\u00e0 pastorale nella parrocchia cittadina dei Santi Francesco Saverio e Mamolo e in quella dei Santi Savino e Silvestro di Corticella, dove svolge il suo ministero anche presso la Casa della Carit\u00e0. Per alcuni anni conduce vita comune con alcuni sacerdoti in una modesta casa alla periferia di Bologna, alla quale provvedono essi stessi. \u00c8 assistente diocesano della FUCI dal 1963, assistente delle Guide Italiane dal 1965 al 1970, docente al Seminario Regionale dal 1964, consulente del Consultorio Matrimoniale, infine cancelliere arcivescovile dal 13 maggio 1971 e pro-vicario generale dal 29 aprile 1974.\nMinistero episcopale.\nIl 12 dicembre 1974 papa Paolo VI lo nomina vescovo titolare di Zarai ed ausiliare di Bologna; riceve l'ordinazione episcopale il 6 gennaio 1975 dal cardinale Antonio Poma, coconsacranti i vescovi Marco C\u00e9 (poi patriarca e cardinale) e Luigi Dardani.\nIl 22 maggio 1982 \u00e8 nominato da papa Giovanni Paolo II vescovo di Parma; succede ad Amilcare Pasini, precedentemente dimessosi per motivi di salute. Ne celebrer\u00e0 i funerali nel 1995. Nella stessa cattedrale celebrer\u00e0 anche quelli del successore Silvio Cesare Bonicelli nel 2009.\nDal 1\u00ba dicembre 1994, dopo le dimissioni del vescovo Antonio Mazza, al 3 settembre 1995, giorno dell'ingresso di mons. Luciano Monari, ricopre l'incarico di amministratore apostolico di Piacenza-Bobbio.\nNel giugno 1995 entra nella presidenza della Caritas nazionale, della quale viene nominato presidente il 12 dicembre 1996, pochi mesi dopo il trasferimento a Modena, ricoprendone la carica fino al maggio 2003.\nIl 12 aprile 1996 papa Giovanni Paolo II lo nomina arcivescovo-abate di Modena-Nonantola; succede a Bartolomeo Santo Quadri, dimessosi per raggiunti limiti di et\u00e0. Prende possesso dell'arcidiocesi il 9 giugno seguente.\nRicopre l'incarico di vice presidente della conferenza episcopale dell'Emilia-Romagna, per la quale \u00e8 anche delegato per il servizio della carit\u00e0 e della salute. Inoltre \u00e8 membro della commissione episcopale della Conferenza Episcopale Italiana per il laicato.\nL'8 settembre 2007 celebra nel duomo di Modena i funerali del tenore Luciano Pavarotti.\nIl 27 gennaio 2010 papa Benedetto XVI accetta la sua rinuncia al governo pastorale dell'arcidiocesi per raggiunti limiti d'et\u00e0. Da quel momento conserva il titolo di arcivescovo emerito di Modena-Nonantola e gli succede Antonio Lanfranchi.\nSi trasferisce nella Casa del Clero a Bologna, dove il peggioramento delle condizioni generali di salute, gi\u00e0 annunciato, prosegue in modo progressivo. L\u00ec muore il 5 maggio 2016 all'et\u00e0 di 81 anni.\nI funerali si svolgono il 7 maggio 2016, alle ore 10, nella cattedrale di Modena, presieduti dall'arcivescovo Erio Castellucci. Alla fine del rito funebre viene sepolto nel cimitero cittadino di San Cataldo a Modena, in attesa della traslazione in cattedrale. Il 24 settembre 2016 la sua salma e quella del suo successore Antonio Lanfranchi tornano nella cattedrale di Modena per essere sepolte nella navata settentrionale, ai piedi della scala che porta alla sagrestia, vicino a Luisa Guidotti Mistrali.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "537021", "revid": "1935652", "url": "https://it.wikipedia.org/wiki?curid=537021", "title": "Giulio Sanguineti", "text": "Biografia.\nNasce a Santa Giulia di Centaura, frazione di Lavagna, in provincia di Genova e diocesi di Chiavari, il 20 febbraio 1932; \u00e8 l'ultimo di tre fratelli. Il 20 marzo viene battezzato, nella chiesa di Santa Giulia di Centaura.\nFormazione e ministero sacerdotale.\nFrequenta il seminario diocesano di Chiavari, dove compie gli studi teologici e filosofici, e la Pontificia Universit\u00e0 Gregoriana, dove ottiene la laurea in diritto canonico.\nIl 27 marzo 1955 \u00e8 incardinato nella diocesi di Chiavari ed il successivo 29 maggio \u00e8 ordinato presbitero, nella cattedrale di Nostra Signora dell'Orto, dal vescovo Francesco Marchesani.\nDopo l'ordinazione \u00e8 vicerettore ed insegnante di morale e diritto canonico nel seminario diocesano, in seguito diventa cancelliere vescovile, penitenziere della cattedrale ed assistente diocesano dell'Azione Cattolica femminile. Nel 1966 \u00e8 nominato delegato vescovile ed in seguito vicario generale dal vescovo Luigi Maverna; viene riconfermato nell'incarico dal successore Daniele Ferrari.\nMinistero episcopale.\nIl 15 dicembre 1980 papa Giovanni Paolo II lo nomina vescovo di Savona e Noli; succede a Franco Sibilla, precedentemente nominato vescovo di Asti. Riceve l'ordinazione episcopale il 6 gennaio 1981, nella basilica di San Pietro in Vaticano, dallo stesso papa, conconsacranti l'arcivescovo Giovanni Canestri (poi cardinale) ed il vescovo Belchior Joaquim da Silva Neto. Il 30 settembre 1986, in seguito alla \"plena unione\" delle due diocesi, diventa vescovo di Savona-Noli.\nIl 7 dicembre 1989 \u00e8 nominato vescovo della Spezia-Sarzana-Brugnato dallo stesso pontefice; succede a Siro Silvestri, dimessosi per raggiunti limiti di et\u00e0. Nel 1995 \u00e8 eletto presidente della Commissione CEI per le comunicazioni sociali; resta in carica fino al 2000.\nIl 19 dicembre 1998 papa Giovanni Paolo II lo nomina vescovo di Brescia; succede all'arcivescovo Bruno Foresti, dimessosi per raggiunti limiti di et\u00e0. Il 28 febbraio 1999 prende possesso della diocesi.\nIl 13 novembre 2002, presso gli ex locali della Libreria Queriniana di Brescia, inaugura la nuova sede del \"Centro Oratori Bresciani\", volto ad essere il braccio operativo della Pastorale Giovanile a Brescia.\nIl 19 luglio 2007 papa Benedetto XVI accoglie la sua rinuncia, presentata per raggiunti limiti di et\u00e0; gli succede Luciano Monari, fino ad allora vescovo di Piacenza-Bobbio.\nDal 17 settembre 2007 risiede a Rapallo, mentre dal novembre 2010 risiede a Santa Giulia di Centaura, suo paese natale.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "537024", "revid": "1123126", "url": "https://it.wikipedia.org/wiki?curid=537024", "title": "Silvano Piovanelli", "text": "Biografia.\nSilvano Piovanelli \u00e8 nato il 21 febbraio 1924 nella zona del Mugello.\nFormazione e ministero sacerdotale.\nHa compiuto gli studi nel Seminario fiorentino dal 1935 al 1947, anno in cui ha ricevuto l'ordinazione sacerdotale (13 luglio) per l'imposizione delle mani del Venerabile Elia Dalla Costa, cardinale arcivescovo di Firenze.\nIl suo primo incarico pastorale \u00e8 stato quello di vicario cooperatore di un altro Servo di Dio, mons. Giulio Facibeni, il pievano di Rifredi, fondatore dell'Opera della Divina Provvidenza Madonnina del Grappa. La permanenza a Rifredi lo ha messo, giovanissimo sacerdote nei primi anni del dopoguerra, dinanzi ai gravi problemi di una vasta e complessa comunit\u00e0 parrocchiale, nella periferia industriale di Firenze, che si stava sviluppando e strutturando intorno a due grandi fabbriche. Cos\u00ec come lo ha posto vicino ad un prete che ne suscitava l'ammirazione: \"Eravamo ammirati di don Giulio Facibeni... Erano anni caldi. A Rifredi eravamo in un ambiente operaio. C'era la grande fabbrica della Galileo. Ma monsignor Facibeni era un prete che era nel cuore degli operai, per cui era stimatissimo\", testimonia Piovanelli.\nNell'ottobre 1948, fu chiamato ad assumere un incarico che avrebbe segnato profondamente la sua vita di educatore e di pastore: a fianco di mons. Enrico Bartoletti, per dodici anni, come vicerettore del Seminario minore. Sono stati gli anni di Giorgio La Pira, di Nicola Pistelli, di don Raffaele Bensi, gli anni intensi e fecondi del pre-Concilio.\nDopo il trasferimento a Lucca di mons. Bartoletti, nel 1960 fu nominato preposto di Castelfiorentino, un grande centro dell'estrema periferia dell'arcidiocesi, ai confini con Volterra e Siena, con una lunga tradizione di vigoroso impegno politico fortemente ideologizzato, dove, nell'immediato dopoguerra, tensioni violente e un risorgente anticlericalismo avevano provocato lacerazioni profonde nel tessuto sociale e religioso. Proseguendo l'opera di recupero e di pacificazione iniziata dal suo predecessore, Giovanni Bianchi, che fu poi vescovo di Pescia, gett\u00f2 le basi per una rispettosa e feconda collaborazione. Soprattutto, per\u00f2, sensibilizz\u00f2 la comunit\u00e0 ecclesiale all'assunzione delle sue responsabilit\u00e0. Nasceva cos\u00ec nell'arcidiocesi il primo esperimento di conduzione pastorale comunitaria: il primo consiglio pastorale parrocchiale che si occupasse non solo di problemi pastorali specifici, ma anche di quelli amministrativi.\nNel 1979, il cardinale Giovanni Benelli, arcivescovo di Firenze, lo chiam\u00f2 nella curia arcidiocesana, affidandogli l'incarico di pro-vicario e poi di vicario generale.\nMinistero episcopale e cardinalato.\nIl 28 maggio 1982 Giovanni Paolo II lo nomin\u00f2 vescovo titolare di Tubune di Mauritania e vescovo ausiliare dell'arcidiocesi di Firenze. Come motto episcopale scelse le parole di San Pietro \"In verbo tuo\". Gi\u00e0 in precedenza era stato a fianco del cardinale Benelli nelle visite pastorali: un'esperienza 'ripensata' e messa in atto con criteri radicalmente nuovi rispetto anche ad un recente passato, che si preoccupava soprattutto di riproporre un sforzo congiunto di evangelizzazione, promuovendo i laici e favorendo o recuperando la loro specifica missionariet\u00e0.\nRicevette l'ordinazione episcopale il 24 giugno 1982 dal cardinale Giovanni Benelli (coconsacranti: vescovo Antonio Bagnoli, vescovo Giovanni Bianchi).\nLa morte improvvisa del cardinale Benelli, avvenuta nell'autunno 1982, lo port\u00f2 ad assumere il governo pastorale dell'arcidiocesi come amministratore apostolico.\nIl 18 marzo 1983 Giovanni Paolo II lo nomin\u00f2 arcivescovo di Firenze.\nIl 25 maggio 1985 ricevette la porpora cardinalizia e gli venne assegnato il titolo, di nuova istituzione, di Santa Maria delle Grazie a Via Trionfale.\nDal 1985 al 2001 \u00e8 stato presidente della CET (Conferenza Episcopale Toscana); dal 1990 al 1995 \u00e8 stato vicepresidente della CEI (Conferenza Episcopale Italiana).\nSilvano Piovanelli figura nel novero dei pi\u00f9 illustri discepoli del cardinale Elia Dalla Costa, arcivescovo di Firenze, da cui ricevette l'ordinazione sacerdotale nella Cattedrale di Santa Maria del Fiore e che gli fu maestro di vita e di fede fin dagli esordi della carriera ecclesiastica. Della generazione di Piovanelli, con il quale divisero i tempi del seminario, meritano una speciale menzione presbiteri fiorentini quali Lorenzo Milani, Danilo Cubattoli ed Ernesto Balducci che con lui hanno avuto un ruolo importante nella storia della Chiesa fiorentina del XX secolo.\nSi dimise, per limite di et\u00e0, il 21 marzo 2001. Il 21 febbraio 2004 diviene cardinale non elettore, per il raggiungimento degli 80 anni d'et\u00e0.\nDal 2001 al 2005 fu presidente della FIES (Federazione Italiana Esercizi Spirituali).\n\u00c8 uno dei cardinali che ha celebrato la Messa tridentina dopo la Riforma liturgica.\nLa sua ultima uscita pubblica \u00e8 stata a Firenze il 26 maggio 2016 in occasione della solennit\u00e0 del Corpus Domini, dove ha partecipato prima alla messa in Cattedrale e poi alla processione eucaristica per le strade del centro storico fino alla Basilica di Santa Maria Novella, utilizzando una sedia a rotelle.\n\u00c8 morto a Firenze alle ore 4,20 del 9 luglio 2016 al Convitto Ecclesiastico dove si era ritirato da diverso tempo, a causa della malattia che l'aveva colpito, assistendo e aiutando nelle piccole cose quotidiane, fino a quando ha potuto, gli altri sacerdoti l\u00ec ricoverati. Nei giorni precedenti la morte aveva ricevuto una telefonata di vicinanza da parte di papa Francesco. I solenni funerali, presieduti dal cardinale Giuseppe Betori e concelebrati dal suo immediato predecessore Ennio Antonelli assieme a Gualtiero Bassetti nonch\u00e9 tutto l'episcopato toscano, si sono svolti nel tardo pomeriggio del 12 luglio 2016 nella Cattedrale di Santa Maria del Fiore prima di essere inumato nel sepolcro dei vescovi fiorentini nella cripta di San Zanobi.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "537027", "revid": "1318658", "url": "https://it.wikipedia.org/wiki?curid=537027", "title": "Valdejal\u00f3n", "text": "Valdejal\u00f3n o Jal\u00f3n Medio (in Lingua aragonese \"Baldexal\u00f3n\" o \"Xal\u00f3n Meyo\") \u00e8 una delle 33 comarche dell'Aragona, con una popolazione di 23.721 abitanti; suo capoluogo \u00e8 La Almunia de Do\u00f1a Godina.\nAmministrativamente fa parte della provincia di Saragozza, che comprende 17 comarche.\nL'economia si basa principalmente sull'agricoltura (cereali, alberi da frutta e vite, coltivati lungo la valle del fiume Jal\u00f3n) e sulla filiera agro-industriale (La Almunia), oltrech\u00e9 sull'industria automobilistica (\u00c9pila, industrie Opel).\nNel 2001 l'UNESCO ha inserito le opere artistiche in stile \"mud\u00e9jar\" (arabo-spagnolo) della comarca nella lista dei monumenti riconosciuti come Patrimonio dell'Umanit\u00e0."}
{"id": "537029", "revid": "125823373", "url": "https://it.wikipedia.org/wiki?curid=537029", "title": "Ersilio Tonini", "text": "Biografia.\nEntr\u00f2 in seminario all'et\u00e0 di undici anni e, dopo aver studiato presso il seminario vescovile di Bedonia, il 18 aprile 1937 fu ordinato presbitero per la diocesi di Piacenza dal vescovo Ersilio Menzani. Fu vicerettore del seminario, poi insegnante e assistente spirituale dei gruppi FUCI e dei Laureati cattolici, e direttore del settimanale diocesano \u00abIl Nuovo Giornale\u00bb. Dal 1953 al 1968 fu parroco della parrocchia di San Vitale a Salsomaggiore Terme, all'epoca divisa tra le diocesi di Piacenza e Fidenza.\nEpiscopato.\nIl 28 aprile 1969 papa Paolo VI lo nomin\u00f2 vescovo di Macerata e Tolentino e amministratore apostolico di Recanati, Cingoli e Treia. In tale veste attu\u00f2 una coraggiosa riforma agraria, cedendo ai contadini i terreni della diocesi. Ricevette la consacrazione episcopale il 2 giugno 1969 per l'imposizione delle mani dell'arcivescovo Umberto Malchiodi e dell'arcivescovo coconsacrante Agostino Casaroli e del vescovo Carlo Colombo. Il 22 novembre 1975 fu nominato arcivescovo di Ravenna e vescovo di Cervia, sedi episcopali unite \"aeque principaliter\". Nel 1986, in seguito alla \"plena unione\" delle due sedi, fu arcivescovo di Ravenna-Cervia.\nNel 1978 fu chiamato a presiedere il consiglio di amministrazione della NEI, societ\u00e0 editrice del quotidiano cattolico \"Avvenire\". Nel 1987 ader\u00ec alla campagna umanitaria per i popoli nativi della diocesi di Roraima \u00abUma vaca para o Indio\u00bb. Ne discusse con papa Giovanni Paolo II, che la approv\u00f2 ed effettu\u00f2 una donazione di decine di milioni di lire. Il papa gli affid\u00f2 inoltre un messaggio scritto di suo pugno da portare alle popolazioni brasiliane. Si rec\u00f2 personalmente in Amazzonia e, col vescovo e i missionari locali, si present\u00f2 agli Indios e lesse, durante la Messa, il messaggio papale davanti a 500 giovani.\nTra il 1988 e il 1989 fu amministratore apostolico della diocesi di Rimini, fino all'arrivo del nuovo vescovo Mariano De Nicol\u00f2. Papa Giovanni Paolo II accolse le sue dimissioni da arcivescovo per raggiunti limiti di et\u00e0, il 27 ottobre 1990, e lo nomin\u00f2 amministratore apostolico. Il 15 dicembre successivo divent\u00f2 arcivescovo emerito, consegnando il pastorale al suo successore, Luigi Amaducci. Nel 1991 fu tra i protagonisti della trasmissione televisiva giornalistica \"I dieci comandamenti all'italiana\" di Enzo Biagi, definita dalla Santa Sede \u00abun esempio di moderna catechesi che si avvale del mezzo e del linguaggio televisivo\u00bb. Fu la prima di una lunga serie di apparizioni televisive che ne fecero un commentatore apprezzato e ricercato.\nCardinalato.\nNel concistoro del 26 novembre 1994 papa Giovanni Paolo II lo cre\u00f2 cardinale presbitero del titolo del Santissimo Redentore a Val Melaina. Dal 30 aprile 2010, giorno della morte del cardinale Paul Augustin Mayer, \u00e8 stato il pi\u00f9 anziano cardinale vivente mentre dal 14 gennaio 2012, giorno della morte del vescovo Antonio Mistrorigo, \u00e8 stato inoltre il pi\u00f9 anziano ordinario diocesano italiano. Il 2012 \u00e8 l'anno dell'uscita della sua autobiografia, scritta insieme a Paolo Gambi, dal titolo \"Il gusto della vita. Perch\u00e9 alla soglia dei cent'anni credo sempre nella meraviglia\".\n\u00c8 morto il 28 luglio 2013 presso l'Opera Santa Teresa di Ravenna alle 2:00, otto giorni dopo il suo novantanovesimo compleanno, per sopraggiunte complicazioni alle sue gi\u00e0 precarie condizioni di salute. Al momento della morte era il pi\u00f9 anziano in assoluto dei porporati. Ad annunciare il decesso, durante una messa celebrata sulla spiaggia di Milano Marittima alle 6:00 per la Giornata mondiale della giovent\u00f9, \u00e8 stato l'arcivescovo di Ravenna-Cervia Lorenzo Ghizzoni, parlando di \u00abun uomo che ha vissuto nella fede fino all'ultimo, incoraggiando anche chi gli stava vicino e sempre sollecitando la fiducia in Dio\u00bb. L'arcivescovo, invitando i presenti alla preghiera, ha poi aggiunto: \u00abho avuto occasione di conoscere il cardinale Tonini da poco tempo ma ho riconosciuto in lui una persona di grande saggezza e coraggio nell'apertura e nell'incontro con tutti\u00bb. Alcune testate giornalistiche lo hanno definito \"Il comunicatore di Dio\".\nIl rito funebre, presieduto dal cardinale Dionigi Tettamanzi, si \u00e8 tenuto il 30 luglio nella cattedrale di Ravenna; la salma \u00e8 stata successivamente tumulata nel cimitero monumentale della citt\u00e0 in via provvisoria. Oggi riposa nel duomo di Ravenna.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:\nDissero di lui.\nNicola Lugaresi, dopo aver pubblicato il libro \"Ersilio Tonini, il vescovo giornalista\" ha dichiarato che il cardinal Tonini . Egli, infatti, si dovette scontrare con la crisi post-conciliare, con il terrorismo brigatista, con il 1968 e con la legge sull'aborto.\nIntitolazioni.\nNel 2015 \u00e8 stata dedicata al cardinale la prima edizione di \"Due chilometri sul Po\", una gara di nuoto svoltasi il 20 luglio dello stesso anno."}
{"id": "537035", "revid": "3358", "url": "https://it.wikipedia.org/wiki?curid=537035", "title": "Cesare Abba", "text": ""}
{"id": "537037", "revid": "767487", "url": "https://it.wikipedia.org/wiki?curid=537037", "title": "Diagramma di Penrose", "text": "In fisica teorica, e in particolare in relativit\u00e0 generale, un diagramma di Penrose (dal nome del fisico matematico Roger Penrose) \u00e8 un diagramma bidimensionale che cattura le relazioni causali tra punti diversi\nnello spazio-tempo. \n\u00c8 un'estensione dei diagrammi di Minkowski dove la dimensione verticale rappresenta il tempo, e quella orizzontale una o pi\u00f9 dimensioni spaziali. Le linee oblique a 45\u00b0 corrispondono a segnali luminosi.\nLa maggior differenza \u00e8 che localmente, la metrica dei diagrammi di Penrose \u00e8 conformemente equivalente alla metrica reale dello spaziotempo. Il fattore conforme \u00e8 scelto in modo tale che l'intero spaziotempo all'infinito \u00e8 trasformato in un diagramma di Penrose di dimensioni finite. \nPer spaziotempi sferici ogni punto del diagramma corrisponde a una 2-sfera.\nIn un siffatto diagramma si potranno distinguere sui bordi:"}
{"id": "537038", "revid": "59785", "url": "https://it.wikipedia.org/wiki?curid=537038", "title": "Lisimaco", "text": "Fu uno dei diadochi di Alessandro Magno, satrapo e poi re di Tracia, dell'Asia minore e della Macedonia.\nPartecip\u00f2 alla spedizione in Asia al seguito di Alessandro Magno, del quale era guardia del corpo. Alla morte del re (323 a.C.), dalla spartizione dell'impero macedone ottenne la satrapia di Tracia.\nNel 315 a.C. si alle\u00f2 con Seleuco, Tolomeo e Cassandro contro Antigono in una guerra che dur\u00f2 fino al 311 a.C. Sull'esempio degli altri diadochi, nel 306 a.C. si proclam\u00f2 re, facendo di Lisimachia la sua capitale.\nRinnovata l'alleanza con Seleuco, vinse Antigono a Ipso nel 301 a.C., annettendo l'Asia minore ai suoi territori. Nel 288 a.C., dopo aver sconfitto Demetrio con l'aiuto di Pirro, divenne re di Macedonia, giungendo all'apice della sua potenza.\nNel 284 a.C. fece uccidere il figlio Agatocle, con l'accusa di congiura nei suoi confronti e, nella guerra contro Seleuco che ne segu\u00ec, mor\u00ec nella battaglia di Corupedio del 281 a.C.\nBiografia.\nOrigini.\nDi Lisimaco (, da \u03bb\u03cd\u03c3\u03b9\u03c2 \"soluzione\" e \u03bc\u03ac\u03c7\u03b7 \"battaglia\", letteralmente \"solutore di battaglie\") non sono noti con certezza n\u00e9 la citt\u00e0 n\u00e9 l'anno di nascita: secondo Arriano, era nativo di Pella, la capitale della Macedonia, mentre secondo Eusebio, era originario di Crannone in Tessaglia. A sostegno della prima ipotesi c'\u00e8 un passo di Plutarco dove lo storico di Cheronea sostiene che Lisimaco era \"della stessa stirpe\" () di Demetrio, e quindi macedone. Non conosciamo il nome della madre ma da Arriano e da Eusebio sappiamo quello del padre, Agatocle, che era di origini tessale se si tratta della stessa persona che Teopompo identifica come uno stretto collaboratore di Filippo II.\nL'anno di nascita fu il 361 a.C. secondo lo Pseudo-Luciano, il 355 a.C. secondo Giustino e infine il 351 a.C. secondo Appiano. Alcuni storici moderni prediligono il 361 a.C., altri una data compresa che il 361 a.C. e il 355. a.C., mentre la data del 351 a.C. sembra quella pi\u00f9 improbabile, visto che tra 332 a.C. e il 326 a.C. Lisimaco \u00e8 gi\u00e0 guardia del corpo di Alessandro, il che sarebbe stato difficile a un'et\u00e0 inferiore ai 30 anni.\nLisimaco aveva un fratello maggiore, Alcimaco, che secondo Arriano fu inviato da Alessandro in missione in Ionia nel 334 a.C., e due fratelli minori: Filippo, che da Curzio Rufo sappiamo che mor\u00ec in combattimento nel 329 a.C. durante la spedizione macedone in Asia e Autodico, che fu guardia del corpo di Filippo Arrideo secondo la tradizione tramandataci da Arriano.\nGuardia del corpo di Alessandro Magno.\nSomatofilachia.\nLe prime notizie che abbiamo di Lisimaco ci sono tramandate da Arriano e riguardano la sua partecipazione alla spedizione di Alessandro Magno in Asia, come \"somatophylax\", ovvero guardia del corpo del re. I \"somatophylakes\" erano sette soldati scelti e fedelissimi, che avevano il compito di vigilare sull'incolumit\u00e0 del sovrano macedone, vivendo a stretto contatto con lui. Quando uno di essi decadeva dalla carica, per morte o per revoca, il re provvedeva immediatamente e personalmente alla sua sostituzione.\nAssieme ad Aristonoo e Pitone, Lisimaco era uno dei tre veterani del gruppo, gi\u00e0 guardie del corpo di Alessandro probabilmente fin dalla sua ascesa al trono (336 a.C.). Alcuni storici ipotizzano che i tre avessero gi\u00e0 questo incarico col predecessore di Alessandro, il padre Filippo II, dato che tutta la storiografia alessandrina antica, a differenza della altre guardie del corpo, ne tace le date di nomina.\nArriano ci riporta che, al momento della morte del sovrano (323 a.C.), gli altri quattro \"somatophylakes\", oltre a Lisimaco, Aristonoo e Pitone, erano Leonnato, Perdicca, Tolomeo e Peucesta. Quest'ultimo era stato eccezionalmente aggiunto al gruppo come ottavo membro nel 325 a.C., per aver salvato la vita ad Alessandro, ferito durante l'assedio della citt\u00e0 dei Malli in India. L'anno successivo (324 a.C.), con la morte di Efestione, il gruppo era tornato a essere composto, come da tradizione, da sette membri.\nSpedizione di Alessandro Magno in Asia.\nDella partecipazione di Lisimaco come \"somatophylax\" alla spedizione di Alessandro in Asia (334-323 a.C.) sappiamo ben poco, se non i seguenti aneddoti:\nPer il resto, la militanza di Lisimaco durante la spedizione in Asia fu abbastanza oscura, anche se la continuit\u00e0 del suo servizio in un ruolo cos\u00ec delicato e la successiva nomina a satrapo di Tracia dopo la morte di Alessandro ne dimostrano le indubbie doti di fedelt\u00e0 e competenza.\nLa continuit\u00e0 del suo servizio vicino ad Alessandro \u00e8 anche testimoniata da Plutarco, che ci racconta la battuta che Lisimaco, molto tempo dopo, fece rivolto al filosofo Onesicrito, che gli stava leggendo un passo, ambientato durante la spedizione in Asia, dove raccontava il favoloso incontro tra il sovrano macedone e la regina delle Amazzoni. Dopo aver ascoltato l'episodio, evidentemente leggendario, Lisimaco esclam\u00f2:\nL'episodio del leone.\nL'episodio del leone \u00e8 uno degli aneddoti pi\u00f9 citati sul futuro diadoco: l'episodio originale ci \u00e8 narrato da Curzio Rufo, che racconta come Lisimaco, durante una battuta di caccia in Siria nel 332 a.C., uccise un leone che stava assalendo Alessandro, ma ne rimase gravemente ferito. Questa data \u00e8 il \"terminus ante quem\" della \"somatofilachia\" di Lisimaco, dato che proteggere il sovrano durante le battute di caccia era proprio una delle funzioni delle guardie del corpo.\nNelle fonti successive il racconto originale si \u00e8 tuttavia arricchito di elementi estranei, come il fatto che l'esposizione di Lisimaco al leone sarebbe stata volutamente ordinata dal sovrano macedone. In ogni caso, Lisimaco, ancora in et\u00e0 avanzata, era solito mostrare ai suoi ospiti le cicatrici delle ferite riportate nella lotta contro la belva. Ci sono inoltre pervenute diverse monete, coniate da Lisimaco in ricordo dell'evento, con il disegno di un leone sul rovescio.\nSatrapo di Tracia.\nSpartizione dell'impero di Alessandro.\nAlla morte di Alessandro, avvenuta a Babilonia nel 323 a.C., in mancanza di un erede designato vi fu una spaccatura nell'esercito tra la cavalleria (sostenuta dai \"somatophylakes\", tra cui Lisimaco), che voleva aspettare la nascita del futuro figlio di Alessandro e Rossane, e la fanteria, che indicava invece in Arrideo, il fratello di Alessandro, il successore del sovrano. Sappiamo da Diodoro e da Arriano che la questione fu poco dopo risolta nominando re il fratello di Alessandro, che da allora si chiam\u00f2 Filippo Arrideo, al quale sarebbe stato per\u00f2 associato al trono il figlio di Rossane, nel caso fosse nato maschio.\nDato che Filippo Arrideo era un disabile mentale e il futuro Alessandro IV doveva ancora nascere, la reggenza dell'impero fu affidata al \"somatophylax\" Perdicca, che conferm\u00f2 Antipatro come \"stratego d'Europa\" (Macedonia e Grecia), a dispetto della decisione di Alessandro che l'aveva invece sostituito con Cratero (al quale fu invece affidato il controllo delle finanze dell'impero), e divise il resto dell'impero fra i principali generali, tra cui Antigono, e i \"somatophylakes\", tra cui Lisimaco, al quale fu assegnata la satrapia di Tracia, territorio situato tra i domini di Antipatro a occidente e le satrapie di Leonnato e Antigono a oriente.\nGli ufficiali di Alessandro tra i quali Perdicca suddivise l'impero furono chiamati \"diadochi\" (, in italiano \"successori\").\nGuerra contro gli Odrisi.\nAppena arrivato in Tracia, Lisimaco dovette affrontare la minaccia degli Odrisi, una trib\u00f9 scesa dal nord e rientrata in possesso dei territori, corrispondenti all'odierna Bulgaria, precedentemente conquistati da Alessandro. Gli Odrisi avevano approfittato della morte di Zopirone, il generale macedone di stanza in quella satrapia, che si era avventurato in una disastrosa spedizione contro gli Sciti. Questi eventi ci vengono brevemente tramandati da Curzio Rufo e da Giustino.\nLisimaco, in inferiorit\u00e0 numerica, affront\u00f2 l'esercito di Seute III, re degli Odrisi, in una battaglia, che, secondo le fonti, si risolse senza n\u00e9 vinti n\u00e9 vincitori: Diodoro si limita a sottolineare che, in seguito a essa, Lisimaco si prepar\u00f2 a sferrare una nuova offensiva ma non torna pi\u00f9 sull'argomento. Possiamo solo supporre che questo secondo conflitto, di cui ignoriamo la data, si risolse con la vittoria finale del satrapo di Tracia, perch\u00e9 leggiamo, sempre nell'opera di Diodoro, che negli anni successivi Seute si trova esule presso Antigono, mentre Lisimaco \u00e8 impegnato a consolidare i confini orientali della sua satrapia.\nSpartizione di Triparadiso.\nNel 321 a.C., dopo la morte di Perdicca e di Leonnato, i diadochi si riunirono a Triparadiso, in Libano, dove riorganizzarono le province rimaste sguarnite, nominando nuovi governatori (tra i quali Seleuco, che ottenne la satrapia di Babilonia) e diedero ad Antipatro la carica di reggente dell'impero, che prima era stata di Perdicca. Lisimaco fu confermato satrapo di Tracia e, secondo Strabone, nell'ambito delle alleanze tra diadochi, Antipatro gli diede in moglie sua figlia Nicea, gi\u00e0 promessa in sposa al defunto reggente.\nDel quinquennio successivo, che vide la morte di Antipatro e la sanguinosa guerra tra il figlio Cassandro e il nuovo stratego d'Europa Poliperconte (guerra in cui trovarono la morte anche Filippo Arrideo e Olimpiade, la madre di Alessandro), le fonti antiche non dicono quasi nulla riguardo al satrapo di Tracia, probabilmente ancora impegnato nella guerra contro gli Odrisi.\nL'unico accenno che abbiamo da Diodoro \u00e8 il fatto che, nel 318 a.C. Clito il Bianco, alleato di Poliperconte, una volta sbarcato nel Chersoneso tracico dopo la battaglia navale del Bosforo, venne ucciso dai soldati di Lisimaco, che quindi possiamo supporre schierato dalla parte del genero Cassandro.\nPrima alleanza dei diadochi contro Antigono.\nNel 315 a.C. Cassandro, nuovo stratego di Macedonia dopo aver spodestato Poliperconte, si alle\u00f2 con Tolomeo, satrapo d'Egitto, Seleuco, satrapo di Babilonia e Lisimaco contro le mire espansionistiche di Antigono Monoftalmo, satrapo di Frigia, Panfilia e Licia. Secondo Diodoro, la guerra si protrasse fino al 311 a.C. e termin\u00f2 senza vinti n\u00e9 vincitori. In questo conflitto si mise in evidenza il giovane figlio di Antigono, Demetrio, che sarebbe diventato, negli anni successivi, uno dei protagonisti della lotta tra i diadochi.\nNegli anni successivi, Lisimaco consolid\u00f2 l'amministrazione dei suoi territori fondando nel 309 a.C. Lisimachia, la capitale della sua satrapia. La citt\u00e0 si trovava nel Chersoneso tracico, nei pressi dell'attuale Gallipoli, nell'odierna Turchia.\nRe di Tracia e dell'Asia minore.\nLisimaco si proclama re.\nNel 306 a.C., Antigono e Demetrio, dopo la vittoria su Tolomeo a Salamina a Cipro, si proclamarono re (), titolo che, dalla spartizione di Babilonia fino ad allora era stato solo dei due eredi di Alessandro, Filippo Arrideo e Alessandro IV, che nel frattempo erano stati fatti uccidere rispettivamente da Olimpiade e da Cassandro. Lisimaco, Cassandro, Tolomeo e Seleuco non vollero essere da meno, e anch'essi, nei mesi successivi, si proclamarono a loro volta re, senza mai per\u00f2 specificare nel loro titolo i confini dei loro regni.\nPlutarco racconta che Demetrio si considerava, assieme al padre, l'unico vero re, ed era solito, durante i banchetti, brindare a Demetrio re, a Seleuco domatore di elefanti, a Tolomeo ammiraglio e a Lisimaco tesoriere. Secondo lo storico di Cheronea, mentre gli altri due diadochi ne ridevano, Lisimaco si sarebbe risentito di questo epiteto.\nPrima invasione della Ionia.\nSecondo quanto ci tramanda Diodoro, nel 302 a.C. Lisimaco, approfittando dell'assenza di Demetrio, in quel momento impegnato nel tentativo di conquista della Macedonia, invase a sorpresa la Ionia con l'aiuto delle truppe di Prepelao, inviategli dall'alleato Cassandro, assicurandosi cos\u00ec il controllo di Paro, Lampsaco e Sigeo, impadronendosi del tesoro di Sinnada in Frigia e costringendo cos\u00ec Demetrio a stipulare una tregua con Cassandro e a tornare precipitosamente in Asia.\nAntigono, organizzato nel frattempo un esercito per fronteggiare questo attacco fulmineo cerc\u00f2 la battaglia campale con Lisimaco, ma questi, probabilmente in inferiorit\u00e0 numerica, evit\u00f2 lo scontro diretto dirigendosi verso Eraclea Pontica, guadagnando in questo modo tempo sufficiente fino alla stagione invernale, che costrinse al ritiro il Monoftalmo e il figlio, nel frattempo rientrato. A Eraclea Pontica, Lisimaco, gi\u00e0 vedovo di Nicea, spos\u00f2 Amastri, reggente della citt\u00e0 in quanto vedova del tiranno Dionisio di Eraclea.\nBattaglia di Ipso e annessione dell'Asia minore.\nNel 301 a.C. Lisimaco, Cassandro e Seleuco si allearono di nuovo contro Antigono e Demetrio e li affrontarono in una battaglia campale presso Ipso in Frigia. Conosciamo gli schieramenti grazie a Plutarco: il Monoftalmo e il figlio potevano contare su 70\u00a0000 fanti, 10\u00a0000 cavalieri e 75 elefanti, mentre gli alleati avevano a disposizione 64\u00a0000 fanti, 10\u00a0500 cavalieri, 75 carri da guerra e 400 elefanti. Secondo lo storico di Cheronea fu proprio la superiorit\u00e0 numerica degli elefanti che port\u00f2 alla vittoria degli alleati e alla rovina di Antigono, che mor\u00ec in battaglia, mentre Demetrio riusc\u00ec a fuggire.\nDopo la vittoria, gli alleati si spartirono il regno conquistato. In particolare, sappiamo da Memnone e da Plutarco che Lisimaco pot\u00e9 annettere la Lidia e la Caria, in Asia Minore.\nNell'ambito della riorganizzazione dei suoi nuovi territori, Lisimaco cambi\u00f2 il nome della citt\u00e0 Antigoneia, da poco fondata dal Monoftalmo, in Nicea, in onore della prima moglie defunta qualche anno prima. La citt\u00e0 conserva tuttora questo nome, pur traslitterato e leggermente modificato in Izn\u00eck (, in italiano \"a Nicea\").\nLo stesso anno, Lisimaco ripudi\u00f2 Amastri, rimandandola a Eraclea Pontica con tutti gli onori, e spos\u00f2 Arsinoe II, figlia di Tolomeo, rinsaldando l'alleanza col re d'Egitto e antico collega \"somatophylax\".\nSconfitta in Cilicia e conquista della Ionia.\nNegli anni successivi, Demetrio riusc\u00ec a organizzare una nuova flotta e nel 299 a.C. riconquist\u00f2 la Cilicia sconfiggendo Plistarco, fratello di Cassandro. Secondo Plutarco, durante l'assedio della citt\u00e0 costiera di Soli, Lisimaco, che era accorso inutilmente in aiuto dell'alleato, chiese e ottenne da Demetrio di poter visitare personalmente le sue enormi navi da guerra e soprattutto le sue famose elepoli, ovvero le macchine \"prendi-citt\u00e0\", per le quali il figlio di Antigono aveva ottenuto il soprannome di \"Poliorcete\" (, in italiano \"assediatore\"). Secondo lo storico di Cheronea, Lisimaco, dopo questa visita guidata, se ne and\u00f2 \"pieno di meraviglia\" ().\nQuattro anni dopo (295 a.C.), Lisimaco si prese la rivincita su Demetrio, strappandogli a sorpresa la Ionia, approfittando ancora una volta della lontananza del Poliorcete che, dopo la conquista di Atene, si stava dirigendo alla volta di Sparta.\nGuerra contro i Geti e prigionia.\nNegli anni successivi alla conquista della Ionia, Lisimaco fu impegnato nella guerra contro i Geti, una popolazione della Dacia, corrispondente all'odierna Romania. Purtroppo, la perdita quasi totale del libro XXI dell'opera di Diodoro Siculo e il silenzio quasi completo di Plutarco al riguardo rendono difficoltosa la ricostruzione di questi eventi.\nDi sicuro Lisimaco, impegnato in questa guerra, non pot\u00e9 far nulla per fermare il ritorno di Demetrio che, approfittando della lotta tra i figli di Cassandro, nel frattempo scomparso, si era impadronito del trono di Macedonia, come ci racconta Plutarco. Lisimaco infatti, inizialmente intervenuto a favore del genero Antipatro II nella lotta alla successione, fu costretto da Demetrio, dopo la battaglia di Anfipoli, che ci viene solo brevemente accennata da Pausania, a firmare una pace secondo la quale il suo alleato rinunciava al trono, come ci tramanda Giustino. Antipatro II fu successivamente fatto uccidere dal Poliorcete secondo Diodoro o dallo stesso Lisimaco, secondo Giustino.\nSappiamo da Plutarco che nel 292 a.C. Lisimaco cadde prigioniero di Dromichete, re dei Geti, che, dopo averlo trattato con tutti gli onori, lo fece liberare in cambio di alcune concessioni territoriali, come ci confermano sia Diodoro che Pausania. Nel frattempo Demetrio, approfittando della prigionia dello storico avversario, si stava dirigendo con un esercito verso la Tracia, ma la rapida liberazione di Lisimaco e una contemporanea rivolta in Beozia lo distolsero dal proposito.\nRe di Macedonia.\nConquista della Macedonia.\nNel 288 a.C., Lisimaco, alleatosi con Seleuco, Tolomeo e Pirro, il re dell'Epiro, attacc\u00f2 la Macedonia prendendo Demetrio tra due fuochi.\nDemetrio, temendo che il suo esercito di macedoni disertasse in massa all'avvicinarsi da est dell'antico compagno d'armi di Alessandro, prefer\u00ec dirigersi a ovest verso l'accampamento di Pirro, ma i suoi timori si trasformarono ben presto in realt\u00e0, visto che la maggior parte dei suoi pass\u00f2 al nemico, e, come leggiamo nella \"Vita di Demetrio\" di Plutarco, il Poliorcete stesso dovette fuggire precipitosamente con un travestimento.\nLisimaco riusc\u00ec quindi a sedersi sul trono di Pella, che un tempo fu di Alessandro, e condivise con Pirro il comando fino al 285 a.C. quando, dopo la cattura di Demetrio da parte di Seleuco, costrinse il re dell'Epiro a ritirarsi, rimanendo l'unico re di Macedonia, come leggiamo nella \"Vita di Pirro\" di Plutarco.\nIl Poliorcete, infatti, dopo aver perso anche Atene (col contributo di Lisimaco, che, tramite Democare, finanzi\u00f2 con 130 talenti la ribellione della citt\u00e0) aveva tentato invano di contrattaccare il suo storico avversario dirigendosi con un nuovo esercito verso la Lidia, ma fu sconfitto da Agatocle, il figlio di Lisimaco e, incalzato da questi, sconfin\u00f2 nel territorio di Seleuco, al quale si arrese (286 a.C.).\nCongiura e morte di Agatocle.\nNel 285 a.C. Lisimaco, conquistata la Macedonia e col suo avversario Demetrio nelle mani dell'alleato Seleuco, era all'apice della potenza, ma incombeva su di lui una tragedia familiare che lo avrebbe portato alla rovina.\nLa moglie Arsinoe gli rivel\u00f2 infatti che il figlio Agatocle stava tramando con Seleuco per impadronirsi del trono e Lisimaco lo fece imprigionare e avvelenare (284 a.C.). Secondo Pausania, Arsinoe aveva spinto il marito a uccidere Agatocle per eliminare l'erede al trono e spianare cos\u00ec ai suoi figli la strada per la successione.\nLisandra, la moglie di Agatocle nonch\u00e9 sorellastra di Arsinoe, secondo la testimonianza di Pausania, fugg\u00ec alla corte di Seleuco, accompagnata da diversi sostenitori del principe, tra i quali Filetero, il tesoriere di Pergamo, che consegn\u00f2 al re di Babilonia le ricchezze che gli erano state date in custodia da Lisimaco. Poco tempo dopo, Seleuco mosse guerra contro Lisimaco, secondo alcuni storici confermando l'esistenza di un patto segreto fra Agatocle e il sovrano di Babilonia.\nL'esistenza di una possibile rete di amicizie e alleanze tessuta in Asia da Agatocle in funzione anti-Lisimachea mentre il padre era in Macedonia \u00e8 indirettamente confermata da Pausania, che racconta che, dopo la morte del figlio, il re rimase solo perch\u00e9 tutti i suoi \"amici\" () lo avevano abbandonato, per rifugiarsi alla corte di Seleuco.\nBattaglia di Corupedio e fine.\nSeleuco, col supporto di Filetero, dichiar\u00f2 guerra al re di Tracia e Macedonia, e conquist\u00f2 Sardi, la citt\u00e0 principale della Lidia, costringendo il governatore Teodoto a consegnargli il tesoro, come ci testimonia Polieno. Poco tempo dopo (febbraio 281 a.C.), sappiamo da Eusebio che nella piana di Corupedio, situata secondo Strabone nei pressi di Sardi, vi fu la battaglia decisiva tra i due diadochi. Purtroppo, nessuna delle fonti che ci sono rimaste riporta gli schieramenti e la descrizione dello svolgimento dello scontro, ma in ogni caso Seleuco ebbe la meglio su Lisimaco che, nonostante l'et\u00e0 avanzata (74 o 80 anni a seconda delle fonti) mor\u00ec con le armi in pugno, ucciso da un certo Malacone di Eraclea Pontica, come ci testimonia Memnone.\nDopo la battaglia, Alessandro, il figlio di Lisimaco avuto secondo Pausania dalla principessa odrisia Macris, ottenne da Seleuco il corpo del re di Macedonia e Tracia e gli rese gli onori funebri nei pressi di Lisimachia. Duride di Samo, in uno dei pochi frammenti della sua opera storica che ci sono pervenuti, ci racconta che il fedele cane di Lisimaco, che si chiamava Ircano, dopo aver vegliato il cadavere del padrone e averlo protetto dagli avvoltoi, durante il rito funebre si gett\u00f2 sulla pira del re trovando la morte.\nI territori di Lisimaco in Asia passarono a Seleuco, che fond\u00f2 l'omonima dinastia, mentre Tolomeo Cerauno, figlio di Tolomeo I, si impadron\u00ec, seppur per poco tempo, del trono di Macedonia e di Tracia, che, dopo alterne vicende, pass\u00f2 al figlio di Demetrio, Antigono Gonata e ai suoi discendenti. Dei colleghi \"somatophylakes\" di Lisimaco, solo Tolomeo riusc\u00ec a fondare una dinastia, che mantenne il trono d'Egitto per quasi trecento anni, fino a Cleopatra VII.\nMatrimoni e discendenza.\nLisimaco ebbe diverse mogli e parecchi figli:"}
{"id": "537041", "revid": "459976", "url": "https://it.wikipedia.org/wiki?curid=537041", "title": "Conus textile", "text": "Conus textile \u00e8 un mollusco gasteropode marino della famiglia Conidae, \nDescrizione.\nConchiglia con cuspide moderatamente alta e apice appuntito, fino a 10 cm.\nMotivo cromatico distintivo di segni triangolari bianchi intervallati da bande irregolari giallo-arancio e nere.\nCome tutti i Conidi \u00e8 provvisto di un aculeo velenoso con cui caccia le prede e si difende dai predatori. Il veleno, contenente neurotossine appartenenti alla famiglia dei contrifani, \u00e8 pericoloso e spesso mortale anche per l'uomo. Non esiste un antidoto per questo veleno.\nL'habitat \u00e8 costituito dalla regione eulitorale inferiore, spesso sotto massi.\nDiffuso in tutto l'Indo-Pacifico compreso Mar Rosso e barriere coralline del Sud-Est Asiatico e dell'Australia.\nTassonomia.\nEsistono tre sottospecie riconosciute:"}
{"id": "537042", "revid": "125307801", "url": "https://it.wikipedia.org/wiki?curid=537042", "title": "Livio Fanzaga", "text": "Biografia.\nNato nel 1940 a Sforzatica, frazione di Dalmine, da una famiglia operaia, frequent\u00f2 le scuole elementari nello stabilimento dell'azienda omonima di quel comune.\nSent\u00ec la vocazione a 12 anni; all'oratorio rimase affascinato dagli esercizi spirituali di tre giorni di don Milani. , per entrare in seminario presso gli Scolopi, dove super\u00f2 le scuole medie in un anno, per poter frequentare il liceo classico di Finale Ligure. Fu quindi ordinato sacerdote presso l'istituto dei Chierici regolari poveri della Madre di Dio delle scuole pie. La scelta dei padri Scolopi fu dettata dalla possibilit\u00e0 di lavorare con i giovani ed andare in missione.\nNel 1957 prosegu\u00ec gli studi alla Pontificia Universit\u00e0 Gregoriana di Roma. Fu ordinato sacerdote il 19 marzo 1966; nello stesso anno consegu\u00ec il dottorato in teologia con una tesi dal titolo \"La Gerusalemme celeste nell'Apocalisse\", avendo per relatore un sacerdote gesuita.\nVita pastorale.\nDal 1966 al 1988 Padre Livio svolse il servizio sacerdotale a Milano: gli venne assegnata la parrocchia di San Giuseppe Calasanzio, dove segu\u00ec i giovani nell'oratorio per tre anni e mezzo. In questo periodo frequent\u00f2 l'Universit\u00e0 Cattolica del Sacro Cuore, laureandosi in filosofia. Tra i compagni di studio di Padre Livio c'era Mario Capanna con cui visse le contestazioni universitarie del 1968, venendo a contatto con Don Luigi Giussani e con Don Luigi Negri, di cui apprezz\u00f2 la reazione cattolica alla crisi del '68 e la veemenza nella catechesi ai giovani.\nDi quegli anni scrive Aldo Grasso: \"All'epoca organizzava riunioni antimperialiste per combattere l'invasione Usa in Vietnam (leggeva ABC, un settimanale molto laico). Poi \u00e8 partito missionario in Africa\". Gi\u00e0 allora, secondo Grasso, Fanzaga era uso a \"sacramentare\" contro presunti avversari.\nNel 1970 Livio Fanzaga part\u00ec per un anno in una missione in Africa, a Podor nel nord del Senegal, una zona a prevalenza musulmana. L\u00ec fond\u00f2 il centro culturale di Podor. In seguito il governo gli assegn\u00f2 la cattedra di filosofia medievale presso l'Universit\u00e0 di Dakar. Essendosi poi ammalato di tubercolosi dovette ritornare in Italia per curarsi.\nA Milano rimase in parrocchia fino al 1988. L\u00ec costru\u00ec la Biblioteca della chiesa di San Giuseppe Calasanzio e continu\u00f2 la sua esperienza con la pastorale giovanile ideando ed attuando il progetto del post-cresima, un itinerario catechistico formativo che accompagna i giovani dalla cresima al matrimonio. In seguito si iscrisse alla facolt\u00e0 di scienze politiche senza per\u00f2 laurearsi: mancava solo un esame.\nLa visita a Medjugorje e il passaggio a Radio Maria.\nDal 1985, in seguito ad un pellegrinaggio a Me\u0111ugorje, \u00e8 diventato uno dei pi\u00f9 appassionati sostenitori delle apparizioni mariane; da quel momento ha iniziato a collaborare con Radio Maria, che allora era una piccola radio parrocchiale con sede ad Arcellasco d'Erba, divenendone direttore nel 1987 ed ampliandone la diffusione in tutta Italia. Oggi Radio Maria fa parte di un network radiofonico a livello mondiale, con 78 emittenti in pi\u00f9 di 50 paesi che trasmettono in lingua locale. Dati Audiradio stimano in 1.644.000 gli ascoltatori medi giornalieri in Italia nel 1\u00ba semestre 2009.\nLivio Fanzaga conduce personalmente numerose trasmissioni radiofoniche, in particolare la \"Lettura cristiana della cronaca e della storia\" e la \"Catechesi\" ogni mattina dal luned\u00ec al sabato, la \"Catechesi giovanile\" il venerd\u00ec sera ed altri programmi radiofonici, il cui materiale \u00e8 poi confluito in numerose pubblicazioni.\nSospensione dall'Ordine dei giornalisti.\nNel giugno 2017, l'Ordine dei giornalisti lo ha sospeso per sei mesi dall'esercizio della professione a causa di un suo intervento, datato febbraio 2016, in cui, associandola alla metafora della Babilonia biblica, indirizzava un memento mori alla senatrice Monica Cirinn\u00e0, autrice di quel disegno di legge sulle unioni civili che da lei prende il nome:\nLettura cristiana della cronaca e della storia.\nNella \"Lettura cristiana della cronaca e della storia\", la pi\u00f9 seguita trasmissione di Radio Maria (in passato chiamata \"Commento alla stampa\") con circa 1,7 milioni di ascoltatori giornalieri, Livio Fanzaga commenta alla luce della rivelazione cristiana le notizie apparse sui principali quotidiani italiani, con particolare attenzione alle testate cattoliche (\"Avvenire\" e \"L'Osservatore Romano\"). Gli argomenti affrontati coprono l'attualit\u00e0 religiosa ma riguardano anche i principali avvenimenti politici, economici e sociali italiani ed esteri. La rassegna stampa occasionalmente si \u00e8 caratterizzata commentando articoli di testate come \"La Repubblica\" o \"Il Corriere della Sera\" in caso di critiche o commenti ad iniziative e prese di posizione della Chiesa cattolica.\nPensiero.\nRiflessioni sulla propria esperienza a Medjugorje.\nIn un'intervista del luglio 2008 ha affermato:\nRiflessioni sull'azione del demonio.\nLivio Fanzaga, nell'ambito dell'evangelizzazione, sostiene che l'azione del demonio sia aumentata notevolmente nel corso degli ultimi secoli ed in particolare negli ultimi decenni.\nNel suo libro \u201cIl falsario. La lotta quotidiana contro Satana.\u201d, richiamando i contenuti del Catechismo della Chiesa Cattolica, Livio Fanzaga sostiene che l'avversario di Dio e nemico dell'uomo, ovvero Satana, sia riuscito, soprattutto negli ultimi anni, ad acquisire silenziosamente sempre maggior potere, fino ad esercitare con sempre maggior forza la sua influenza nel mondo e in particolare negli organismi che detengono il potere condizionando le idee, le scelte e le decisioni dell'opinione pubblica. In questo libro, Livio Fanzaga, sostiene che l'opera di seduzione che Satana stia attuando subdolamente nel mondo possa causare effetti nefasti sul lungo termine per la societ\u00e0 e per la Chiesa, qualora non sia smascherata e contrastata in tempo, con le armi della fede, che sono a suo parere il pi\u00f9 grande antidoto contro l'azione del \"nemico\", ovvero: la Santa Messa, la Sacra Scrittura, i Sacramenti, il digiuno, la preghiera incessante e soprattutto il Santo Rosario, raccomandato sia nelle presunte apparizioni mariane di Medjugorje sia nelle apparizioni mariane di Fatima gi\u00e0 riconosciute dalla Chiesa.\nNel gennaio 2008, commentando le polemiche studentesche e di parte del corpo docente dell'Universit\u00e0 \"La Sapienza\" di Roma che precedettero il declino da parte della Santa Sede dell'invito che il rettore dell'Universit\u00e0 aveva indirizzato al Papa perch\u00e9 intervenisse all'inaugurazione dell'anno accademico, ebbe a dire:\nRitorn\u00f2 in seguito sullo stesso argomento durante un'intervista:\nIn una trasmissione successiva ribad\u00ec la propria convinzione teologica, ossia che dietro agli attacchi alla Chiesa e al Papa ci sia sempre l'opera di Satana.\nA proposito dell'influenza di Satana sul \"male\" del mondo, lo stesso Padre Livio nel testo \"Sono arrivati i tempi della fine?\" approfondisce e chiarisce meglio il concetto:\nNel 2006, il vescovo di Vittorio Veneto, mons. Giuseppe Zenti, ha rimproverato padre Livio attraverso una lettera, poich\u00e9 secondo lui i programmi di \"Radio Maria\" con continue tematiche riguardanti diavoli, esorcismi e fatture \"mettono scompiglio e gettano sospetti persino su familiari e sposi\u2026\"; lettera a cui Padre Livio ha cos\u00ec risposto:\nDurante la trasmissione radiofonica Catechesi Giovanile ha illustrato la teoria secondo cui Hitler avrebbe ordinato il genocidio di 6 milioni di ebrei perch\u00e9 odiava Ges\u00f9 Cristo, anch'egli ebreo. In seguito ha precisato che tale affermazione era basata su un articolo pubblicato anni prima su \"Avvenire\".\nOpinioni sull'evoluzionismo.\nNel merito dell'evoluzionismo Livio Fanzaga sostiene che:\nQuesta puntualizzazione si era resa necessaria dopo che nello stesso periodo aveva, ironicamente, cos\u00ec definito la teoria dell'evoluzione:\nLivio Fanzaga asserisce cos\u00ec che a motivare la comparsa dell'uomo sulla Terra il darwinismo sarebbe inadeguato, in quanto a suo avviso esso non spiegherebbe la specificit\u00e0 dell'uomo rispetto agli altri esseri viventi e l'esistenza dell'anima."}
{"id": "537045", "revid": "125694817", "url": "https://it.wikipedia.org/wiki?curid=537045", "title": "Stemma di Aruba", "text": "Lo stemma di Aruba fu originariamente disegnata ad Amsterdam nel 1955. Da allora \u00e8 usato come simbolo di Aruba. Ci sono sette elementi principali che compongono lo stemma:\nIl leone in cima allo scudo simboleggia il potere. Una croce bianca sullo scudo serve a dividerlo in quattro riquadri e rappresenta la devozione per la fede. Sotto allo scudo ci sono due rami di alloro, tradizionale simbolo di pace.\nNel riquadro alto a destra dello scudo \u00e8 rappresentata Hooiberg, la collina pi\u00f9 riconoscibile di Aruba e la seconda pi\u00f9 alta. Al di sotto, nel riquadro in basso a destra, una ruota dentata rappresenta l'industria. Nel riquadro alto a sinistra c'\u00e8 una pianta di aloe, che \u00e8 diventata una risorsa di reddito per l'isola, ed \u00e8 anche l'esportazione pi\u00f9 importante. Infine, nel riquadro in basso a sinistra \u00e8 rappresentata una stretta di mano, simbolo delle buone relazioni di Aruba con il mondo."}
{"id": "537046", "revid": "1305772", "url": "https://it.wikipedia.org/wiki?curid=537046", "title": "Amico Ricci", "text": ""}
{"id": "537047", "revid": "1906976", "url": "https://it.wikipedia.org/wiki?curid=537047", "title": "Stemma della Costa Rica", "text": "Lo stemma della Costa Rica, adottato il 29 settembre 1848, \u00e8 il simbolo araldico ufficiale del Paese.\nDescrizione.\nRaffigura un'essenziale semplificazione della nazione. Le due navi, una da un lato e una dall'altro, rappresentano il mar dei Caraibi e l'oceano Pacifico, che entrambi bagnano la Costa Rica. Le navi rappresentano anche la storia marittima del paese. Le tre montagne invece simboleggiano le tre catene montuose principali del paese e mostrano inoltre la posizione del paese rispetto ai due mari. L'attuale stemma ha anche sette stelle simbolo delle sette province della Costa Rica. I precedenti stemmi ne riportavano solo cinque che rappresentavano le nazioni create dagli Stati Uniti dell'America Centrale all'inizio del XIX secolo. Il nome della nazione \u00e8 scritto sullo striscione bianco in alto allo stemma, sopra il quale un'altra pergamena riporta \"America Central\"."}
{"id": "537049", "revid": "1777102", "url": "https://it.wikipedia.org/wiki?curid=537049", "title": "Eugenio Ravignani", "text": "Biografia.\nNato a Pola il 30 dicembre 1932, il 3 luglio 1955 venne ordinato sacerdote dal vescovo Antonio Santin.\nNominato vescovo di Vittorio Veneto il 7 marzo 1983, il 24 aprile dello stesso anno ricevette l'ordinazione episcopale dalle mani del vescovo Lorenzo Bellomi, coconsacranti il vescovo Gioacchino Muccin e l'arcivescovo Antonio Vitale Bommarco.\nIl 4 gennaio 1997 venne nominato vescovo di Trieste; prese possesso canonico della diocesi il 2 febbraio. Ricopr\u00ec anche l'incarico di vicepresidente della Conferenza episcopale del Triveneto e fu membro della Commissione episcopale per l'ecumenismo e il dialogo della CEI.\nIl 31 dicembre 2007, in occasione del Te Deum di fine anno, comunic\u00f2 di aver rinunciato all'incarico per raggiunti limiti di et\u00e0.\nIl 4 ottobre 2008 nella cattedrale di San Giusto a Trieste, presiedette la celebrazione di beatificazione di don Francesco Bonifacio assieme al rappresentante pontificio arcivescovo Angelo Amato, prefetto della Congregazione delle cause dei santi.\nNel 2008 gli fu conferito il premio San Giusto d'Oro dai cronisti del Friuli Venezia Giulia.\nIl 4 luglio 2009, in accoglimento alla sua rinuncia all'ufficio pastorale per raggiunti limiti d'et\u00e0, e a seguito della nomina del suo successore, assunse il titolo di vescovo emerito di Trieste.\nDopo una lunga malattia, mor\u00ec il 7 maggio 2020 all'et\u00e0 di 87 anni.\nGenealogia episcopale.\nLa genealogia episcopale \u00e8:"}
{"id": "537050", "revid": "287204", "url": "https://it.wikipedia.org/wiki?curid=537050", "title": "Ari Hoenig", "text": "Biografia.\nNasce da una famiglia di musicisti di stampo classico. Suo padre \u00e8 un cantante e sua madre una violinista. Venne pertanto indirizzato alla musica fin da piccolo.\nInizi\u00f2 a suonare il pianoforte a 8 anni e prima ancora a 4 anni il violino. Finalmente a 12 anni compr\u00f2 la sua prima batteria, attratto dalla possibilit\u00e0 di esplorare da solo questo strumento. La batteria infatti era l'unico strumento per il quale i suoi genitori non avrebbero potuto dargli dei consigli. Inizia in band di stampo rock e metal guidato dal sogno di divenire una grande rockstar, ma allo stesso tempo inizia ad appassionarsi di jazz.\nNel 1992 si trasferisce da Philadelphia a Dallas per iscriversi e frequentare i corsi di musica della University of North Texas.\nMa Ari sembra attratto dal fascino della \"Grande Mela\" e nel 1995 si trasferisce nei pressi di New York, dove un anno pi\u00f9 tardi fa il suo debutto ufficiale in trio con l'organista Shirley Scott.\nContinuer\u00e0 il suo compito di side-man e collaborer\u00e0 con il pianista francese Jean-Michel Pilc per oltre 10 anni.\nAri Hoenig si dimostra un batterista dalla tecnica trascendentale e ultimamente ha rivoluzionato il ruolo del batterista jazz non limitandosi quindi al semplice ruolo di side-man.\nNel suo disco \"The Painter\" in quartetto con Jean-Michel Pilc al piano, Matt Penman al contrabbasso e Jacques Schwarz-Bart al sassofono dimostra la sua capacit\u00e0 nello scrivere brani ingegnosi e imprevedibili ricchi di armonie e melodie molto originali."}
{"id": "537054", "revid": "1543377", "url": "https://it.wikipedia.org/wiki?curid=537054", "title": "Ray of Light (album Madonna)", "text": "Ray of Light \u00e8 il settimo album in studio della cantante statunitense Madonna, pubblicato il 22 febbraio 1998 dalla Maverick Records e dalla Warner Bros. Records.\nDopo aver messo al mondo la sua prima figlia, Lourdes, Madonna inizi\u00f2 a lavorare sull'album con i produttori Babyface e Patrick Leonard, ma a seguito di alcune sessioni non andate a buon fine, decise di intraprendere una nuova direzione musicale con il produttore William Orbit. La registrazione dell'album dur\u00f2 quattro mesi, nei quali si presentarono spesso problemi con l'hardware Pro Tools di William Orbit, ritardando i tempi di registrazione.\n\"Ray of Light\", che segn\u00f2 un distacco dai lavori precedenti, \u00e8 un disco elettronico che assimila diversi generi musicali, tra cui la musica techno, il trip hop, il drum and bass, la musica ambientale, il rock e la musica classica. Da un punto di vista vocale la popstar utilizza una pi\u00f9 ampia estensione vocale che in passato. Nei testi sono presenti molti temi mistici, frutto dell'avvicinamento di Madonna alla Cabala ebraica, al suo studio dell'Induismo e del Buddhismo, e alla pratica quotidiana dello Yoga.\nL'album ricevette pareri favorevoli da parte dei critici, i quali lodarono la nuova direzione musicale dell'artista e i suoi toni pi\u00f9 maturi, e apprezzarono il miglioramento delle qualit\u00e0 vocali della cantante. \"Ray of Light\" vinse quattro Grammy Award su un totale di sei nomination e fu un grande successo commerciale, raggiungendo la posizione numero uno in molti paesi, tra cui Australia, Canada, Germania e Regno Unito, esordendo nella classifica generale di \"Billboard\" alla posizione numero due e vendendo oltre 20 milioni di copie in tutto il mondo.\nNe furono estratti cinque singoli, tra cui \"Frozen\" e \"Ray of Light\", che diventarono dei successi internazionali. I critici reputarono l'album come uno dei migliori dischi di tutti i tempi e posero l'accento sulla forte influenza che l'album ebbe sulla musica popolare.\nAntecedenti.\nDopo la pubblicazione della raccolta \"Something to Remember\" (1995), Madonna inizi\u00f2 a prendere lezioni di canto in preparazione per il suo ruolo nel musical Evita (1996). Nello stesso periodo diede alla luce la sua primogenita, Lourdes. Secondo la cantante, questi avvenimenti ispirarono in lei un processo di introspezione: \"questo rappresent\u00f2 per me un grande stimolo, perch\u00e9 mi port\u00f2 a ricercare le risposte a delle domande che non mi ero mai fatta prima\" rivel\u00f2 la cantante nel 2002, durante una intervista per la rivista Q. Nello stesso periodo Madonna inizi\u00f2 a interessarsi alla Cabala ebraica, a studiare l'Induismo e lo Yoga; secondo la cantante: questo la aiut\u00f2 a uscire fuori da se stessa e vedere il mondo da una prospettiva diversa. Le lezioni di canto rappresentarono un altro fattore importante, perch\u00e9 favorirono la produzione del disco: Madonna sentiva che una parte della sua voce non era stata ancora utilizzata e decise di esplorarla nella produzione dell'album. Entro il maggio del 1997, Madonna aveva gi\u00e0 scritto le prime canzoni dell'album, iniziando la collaborazione con Babyface, con cui aveva gi\u00e0 collaborato per la produzione dell'album Bedtime Stories. Tuttavia, dopo la composizione di un paio di canzoni, la cantante decise di abbandonare la collaborazione con Babyface, perch\u00e9 le canzoni prodotte erano simili a \"Take a Bow\" \"e\" la cantante voleva dare una direzione diversa alla sua musica e non ripetere se stessa. Allora, Madonna inizi\u00f2 a collaborare con Rick Nowels, il quale collabor\u00f2 con Stevie Nicks e C\u00e9line Dion. La collaborazione tra i due port\u00f2 alla produzione di sette canzoni in nove giorni, ma queste canzoni non riflettevano la direzione musicale elettronica dell'album. Solo tre delle canzoni furono inserite nell'album: \"The Power of Good-Bye\", \"To Have and not to Hold\" e \"Little Star\". Poco tempo pi\u00f9 tardi Madonna inizi\u00f2 la sua collaborazione con Patrick Leonard, che aveva prodotto molte delle canzoni della cantante negli anni ottanta. Tuttavia, a differenza delle loro precedenti collaborazioni, queste sessioni di lavoro non furono accompagnate da un intenso lavoro in studio, oltre a ci\u00f2, Madonna riteneva che la produzione di Leonard avrebbero dato all'album una vibrazione che ricordava le canzoni di Peter Gabriel, e non era quello a cui aspirava. Allora Madonna chiam\u00f2 William Orbit, artista britannico di musica elettronica, chiedendogli di inviarle alcune proposte. Orbit rispose alla richiesta di Madonna e le invi\u00f2 alcune tracce; Madonna ne rimase impressionata e decise di iniziare a collaborare con Orbit.\nDescrizione.\n\"Ray of Light\" \u00e8 il settimo album registrato in studio da Madonna, uscito il 2 marzo 1998 in Europa ed il 3 marzo 1998 negli USA, \u00e8 stato pubblicato a ben quattro anni di distanza da \"Bedtime Stories\" (1994).\nTitolo copertina e sessione fotografica.\nSecondo la portavoce Liz Rosenberg, Madonna pens\u00f2 di intitolare l'album \"Mantra,\" che considerava un titolo \"molto figo\". Tuttavia, Madonna decise di cambiare il titolo in \"Ray of Light\" perch\u00e9 fino ad allora gli album portavano il titolo di una canzone dell'album. Per quanto riguarda la grafica, Madonna dopo anni in cui aveva esibito un'immagine patinata, da femme fatale, per \"Ray of Light\" adott\u00f2 un'immagine new age, anche semplice e sobria. Il servizio fotografico dell'album venne scattato dal fotografo peruviano Mario Testino, che collabor\u00f2 in passato con Madonna per la campagna di Versace. Madonna rimase colpita dall'espressione naturale che il fotografo era riuscito a cogliere in quell'occasione, cos\u00ec Madonna decise di ingaggiarlo per gli scatti dell'album.\nIn copertina Madonna indossa un abito in PVC azzurro della collezione invernale 1998/99 di Dolce &amp; Gabbana.\nProduzione.\nInizialmente Madonna collabor\u00f2 con Babyface, con il quale aveva gi\u00e0 collaborato per alcuni brani in \"Bedtime Stories\", ma si accorse che i brani avevano uno stile simile a quelli del disco precedente, cos\u00ec chiam\u00f2 Patrick Leonard, storico collaboratore della cantante, principalmente per gli album \"True Blue\" e \"Like a Prayer\". Al gruppo si aggiunse l'autore inglese Rick Nowels. A dare il tocco finale al disco fu William Orbit che fu chiamato da Madonna per dare un'atmosfera pi\u00f9 elettronica ed ambient.\nIl risultato \u00e8 un album pop fortemente contaminato dall'elettronica, ambient, trip-hop e soft rock.\nLa canzone che apre il disco \u00e8 \"Drowned World/Substitute for Love\", una ballata downtempo ispirata alla musica jungle, drum and bass e trip hop. Il titolo della canzone si ispira al romanzo post-apocalittico \"Il mondo sommerso\" di J. G. Ballard. Nella canzone, scritta insieme a William Orbit, Rod McKuen, Anita Kerr e David Collins, la cantante parla della sua carriera e di come tutta la sua vita sia stata dominata da contingenze materiali, da tristezza, vuoto e superficialit\u00e0 e di come la presenza della figlia, Lourdes Maria detta \"Lola\", abbia riscattato la sua esistenza, facendola approdare verso una visione pi\u00f9 complessa dell'esistenza, in cui quello che importa \u00e8 l'aspetto pi\u00f9 profondo e spirituale del vivere[2][3]. \"Swim\", la seconda canzone dell'album, ha un tono spirituale. \"Ray of Light\" \u00e8 il terzo brano e il secondo singolo estratto dall'album, \u00e8 una canzone dance-pop elettronica up-tempo, che contiene forti influenze techno e della musica trance. Incorpora anche elementi di musica rock, con un importante riff di chitarra elettrica. La melodia ha al suo interno anche diversi effetti sonori, tra cui fischi e bip. \"Candy Perfume Girl\" ha un intro grunge e abbina suoni post-moderni con il suono della vecchia chitarra elettrica. Nel brano successivo, \"Skin\", Madonna canta \"Do I know you from somewhere?\" 'accompagnata dal ritmo di un'orchestra elettronica. La sesta canzone \"Nothing Really Matters\" \u00e8 un brano dance up-tempo che contiene influenze della musica techno. \"Sky Fits Heaven\" mette in primo piano gli studi spirituali di Madonna e la nascita della figlia Lourdes. Alcune parole del testo sono prese dalla poesia \"What fits?\" del poeta Max Blagg. Il brano \"Shanti/Ashtangi\" ha un adattamento del testo tratto da \"Yoga Taravali\" di Shankra Charyacantata ed \u00e8 cantato interamente in sanscrito. \"Frozen\", la nona traccia e primo singolo dell'album, \u00e8 una ballata elettronica mid-tempo, che possiede un suono a pi\u00f9 livelli, arricchito da sintetizzatori e archi. La canzone contiene inoltre qualit\u00e0 ambientali, un ritmo di danza moderato durante il ritornello e influenze techno alla fine della canzone. La voce di Madonna manca di vibrato e \u00e8 stata messa a confronto con la musica medievale. Il testo della canzone parla di un uomo freddo e privo di emozioni; tuttavia, la canzone ha un profondo sottotesto. \"The Power Of Good-Bye\", pubblicata come quarto singolo dell'album, \u00e8 una ballata il cui testo medita sulla perdita e il desiderio. \"To Have and Not to Hold\" tratta il tema di un amore lontano, mentre \"Little Star\" parla della figlia Lourdes.\n\"Mer Girl\", \u00e8 l'ultima traccia dell'album, si tratta di una meditazione surreale sul tema della mortalit\u00e0 e la morte della madre. Nella canzone lei canta: \"e ho sentito l'odore della sua carne bruciante / delle sue ossa in decomposizione / la sua decomposizione / corsi e corsi / sto ancora correndo\".\nDal punto di vista dei testi, i brani raccontano il cambiamento di Madonna avvenuto grazie alla nascita della figlia e alla scoperta delle religioni orientali come l'Induismo, il Buddhismo e la Kabbalah. Nel testo di \"Drowned World/Substituite For Love\" Madonna critica se stessa, ammettendo di aver, in passato, \"barattato l'amore con la fama\".\nLa versione giapponese dell'album \"Ray of Light\" \u00e8 stata pubblicata con il brano \"Has To Be\".\nPromozione.\nMadonna promosse il disco esibendosi in varie emittenti televisive, sia americane che europee: il primo singolo estratto da \"Ray of Light\" \u00e8 stato \"Frozen\", ballata elettronica dalle contaminazioni world music, che ben attesta l'ennesima metamorfosi di Madonna, anche dal punto di vista dell'immagine grazie al suggestivo video girato da Chris Cunningham, e fu presentato in anteprima mondiale in Italia, al Festival di Sanremo, nel 1998, presentato da Raimondo Vianello e Veronica Pivetti. Madonna per la performance \u00e8 stata vestita dallo stilista belga Olivier Theyskens in un abito nero e con mani dipinte. Si fece intervistare anche da Fabrizio Frizzi.\nDrowned World Tour.\nMadonna abbandon\u00f2 l'idea di andare in tour quando nel 1999 decise di recarsi nuovamente in studio per registrare ancora, ed il risultato fu \"Music\", uscito nel 2000. Solo nel 2001, con il \"Drowned World Tour\", furono presentati principalmente i brani tratti da \"Ray of Light\" e \"Music\".\nCritica e Successo Commerciale.\nDopo il film \"Evita\", diretto da Alan Parker, e la nascita della figlia Lourdes Maria, Madonna ha realizzato un album che da molti critici - e fan - sar\u00e0 considerato uno dei migliori della sua carriera.\n\"Ray of Light\" ha venduto oltre 20 milioni di copie, ha ricevuto anche ottime critiche, ha vinto quattro Grammy Awards, incluso il premio Miglior Album Pop dell'Anno, e negli USA \u00e8 stato certificato 4 dischi di platino.\nNel 2003 \u00e8 stata stilata una classifica da Rolling Stone in cui \"Ray of Light\" occupa il 363\u00ba posto dei 500 migliori album di tutti i tempi.\nNel 2011 \u00e8 stata stilata un'altra classifica da Rolling Stone dove Ray of Light occupa il 28\u00ba posto dei 100 migliori album degli anni Novanta.\nSingoli.\nDall'album \"Ray of Light\" sono stati pubblicati 5 singoli:"}
{"id": "537056", "revid": "117198237", "url": "https://it.wikipedia.org/wiki?curid=537056", "title": "Fanatismo", "text": "L'etimologia della parola fanatismo \u2013 usata quasi sempre in accezione negativa \u2013 deriva dalla sfera religiosa e porta al latino \u00ab\"fanaticum\", \"ispirato da una divinit\u00e0, invasato da estro divino\", derivato di \"fanum\" \"tempio\", termine da avvicinare a \"fas\" \"diritto sacro\"\u00bb. La radice latina \"fas\" indica, in effetti, un'azione di tipo religioso.\nAltra ipotesi \u00e8 una relazione con l'arabo \"fan\u0101'\", annichilimento, distruzione, nell'amore per il divino causata da una credenza autentica e sincera, da uno zelo eccessivo ed acritico, particolarmente per una causa religiosa, amorosa oppure politica o con un entusiasmo ossessivo per un passatempo, hobby oppure una persona.\nSecondo il filosofo George Santayana: \nSport.\nNell'ambito sportivo, la differenza tra un fan e un fanatico \u00e8 che mentre entrambi hanno un piacere debordante e un interesse predominante su un determinato soggetto, il comportamento del fanatico viene visto come un fatto che viola le convenzioni sociali prevalenti, mentre quello di un \"\"fan\" non viola di solito queste norme (anche se spesso \u00e8 considerato qualcosa di poco abituale).\nIl comportamento di un fanatico di solito turba o fa divertire, vergognare o lascia di stucco la gran massa dei \"fan\"\" che spesso nel vedere l'atto fanatico affermano di non condividerlo oppure che loro \"non lo farebbero mai\". Spesso i gruppi di fan, tifosi o seguaci esprimono biasimo o condanne di gruppo verso le loro frange fanatiche come ad esempio, nel calcio, gli hooligan."}
{"id": "537057", "revid": "287204", "url": "https://it.wikipedia.org/wiki?curid=537057", "title": "Splatter Punk", "text": "Splatter Punk (\"Splatterpunks: Extreme Horror\") \u00e8 una raccolta di racconti dell'orrore del 1990 di autori vari, curata da Paul M. Sammon.\nLa prima edizione italiana risale al 1995, col titolo Splatter Punk. Extreme horror."}
{"id": "537058", "revid": "1728", "url": "https://it.wikipedia.org/wiki?curid=537058", "title": "Amico Ricci (storico dell'arte)", "text": "Biografia.\nOriginario di Macerata, dove visse nel XIX secolo, il marchese Amico Ricci, cavaliere dell'Ordine Mauriziano, si distinse come dotto letterato e personalit\u00e0 influente. Fu infatti membro della maceratese Accademia dei Catenati per la quale scrisse varie \"dissertazioni\", curatore della Biblioteca comunale Mozzi Borgetti di Macerata (cui poi avrebbe lasciato in eredit\u00e0 la propria biblioteca privata e i manoscritti delle sue opere con tutti i materiali di lavoro), insegnante all'Accademia di belle arti di Bologna e funzionario del governo pontificio. Nel 1824-1825 ricopr\u00ec la carica di gonfaloniere della citt\u00e0 e in tale veste convinse Francesco Puccinotti, che sarebbe poi diventato uno dei pi\u00f9 famosi medici legali d'Italia, a concorrere per una cattedra di patologia, semeiotica e terapeutica generale.\nDel 1834 \u00e8 la sua opera principale, le \"Memorie storiche delle arti e degli artisti della Marca di Ancona\", primo trattato meticoloso e sistematico sulla storia dell'arte nelle Marche. Oltre a diversi saggi di storia dell'arte, compose anche delle cantate per viola (1862).\nDiscendente di una nobile famiglia maceratese, annoverava tra i suoi avi il missionario gesuita e sinologo Matteo Ricci, di cui possedeva numerose lettere che mise a disposizione dello storico e patriota Giuseppe La Farina durante il suo soggiorno a Bologna nel 1843; dagli studi di quest'ultimo nacque l'opera \"La China, considerata nella sua storia\". Nella sua discendenza si pu\u00f2 invece ricordare il nipote Matteo Ricci Petrocchini, figlio del fratello Domenico e sposo di Alessandrina, figlia di Massimo d'Azeglio: fu scrittore, membro dell'Accademia della Crusca e senatore del Regno d'Italia dal 1890 al 1896.\nOpere.\nLe \"Memorie storiche delle arti e degli artisti della Marca di Ancona\".\nNelle \"Memorie storiche delle arti e degli artisti della Marca di Ancona\", dedicate alla madre Maria Vendramin, Amico Ricci ricostru\u00ec minuziosamente la vita e descrisse le opere degli artisti marchigiani dal Medioevo fino ai suoi tempi. Realizz\u00f2 in tal modo, anche grazie alle sue lunghe e meticolose ricerche storiografiche nonch\u00e9 allo scambio e al confronto critico con altri intellettuali dell'epoca come il conte Leopoldo Cicognara o Pietro Selvatico, il primo studio sistematico sulla storia dell'arte in quella regione. Nella sua trattazione non si interess\u00f2 solo ad architettura, scultura e pittura, ma anche alle arti cosiddette \"minori\", come l'oreficeria o la ceramica, e mostr\u00f2 nuova attenzione per gli artisti del primo Quattrocento (esemplare il caso di Gentile da Fabriano, cui Ricci aveva gi\u00e0 dedicato un saggio specifico nel 1829) avvicinandosi cos\u00ec alle teorie del Purismo. Attraverso le sue cronache abbiamo notizie, fra gli altri, del gi\u00e0 citato Gentile da Fabriano, dell'architetto d'origine ticinese Pietro Maggi e del principe Alessandro Maggiori, noto collezionista d'arte suo contemporaneo che lo salut\u00f2 come un grande amico e maestro e che fu il primo ideatore di una storia dell'arte marchigiana.\nAmico Ricci lavor\u00f2 a lungo per preparare una seconda edizione delle \"Memorie\", che per\u00f2 non venne mai data alle stampe nonostante tale intenzione sia concretamente testimoniata da una copia della prima edizione con postille autografe presente nel fondo Ricci della Biblioteca comunale Mozzi Borgetti (Ms 240-240 bis)."}
{"id": "537064", "revid": "101768", "url": "https://it.wikipedia.org/wiki?curid=537064", "title": "Giannantonio Manci", "text": "Biografia.\nEra il figlio del Conte Massimiliano, appartenente alla famiglia Manci e di Giulia Sardagna. La famiglia era di orientamento garibaldino mazziniano. \nDurante la prima guerra mondiale si arruol\u00f2 volontario nell'esercito italiano combattendo come ufficiale nel battaglione \"Val Brenta\" del 6\u00b0 Alpini. Fu amico di Gigino Battisti (figlio di Cesare Battisti) e partecip\u00f2 con questi e con il fratello Sigismondo all'Impresa di Fiume.\nImpegno politico.\nFin dall'anno 1920, iscrittosi al Partito Repubblicano Italiano, anim\u00f2 la sua sezione trentina, assumendo immediatamente posizione contro il fascismo e cominciando una campagna per pi\u00f9 di vent'anni contro quella dittatura verso cui non si fece mai illusioni, criticando senza riserve il fenomeno fascista, definendolo controrisorgimentale.\nNel 1924 si avvicin\u00f2 a Randolfo Pacciardi, tra i fondatori del movimento \u201cItalia Libera\u201d. A Trento, il 16 novembre 1923, un gruppo di ex combattenti iscritti all'Associazione Nazionale Combattenti form\u00f2 una sezione dell'associazione \u201cItalia Libera\u201d, intitolata a Cesare Battisti.\nLa sezione del capoluogo trentino di \u201cItalia Libera\u201d ebbe vita breve, come le altre d'altronde. Infatti i suoi membri furono obbligati ad operare nella clandestinit\u00e0. Nel periodo clandestino, il gruppo trentino di \u201cItalia Libera\u201d organizz\u00f2 con successo l'espatrio di numerosi antifascisti tra cui Egidio Reale, Pacciardi, Masini, Angeloni, la moglie e le figlie di Bruno Buozzi, la moglie di Schiavetti.\nImpegno nella resistenza.\nDopo l'annuncio dell'armistizio, Manci cominci\u00f2 ad ammassare in luoghi sicuri munizioni ed esplosivo, che poteva reperire dato il suo lavoro di commerciante in questo settore.\nIl 20-21 settembre 1943 si svolge la prima riunione del Comitato di Liberazione di Trento: erano presenti Manci, Ottolini, Pincheri, Beppino Disertori, Bacchi ed De Unterrichter; viene nominato capo della Resistenza Trentina come presidente del CLN di Trento.\nViene arrestato, insieme al comandante Gastone Franchetti dalla Gestapo il 28 giugno 1944 a causa dell'azione di Fiore Lutterotti, spia al servizio della polizia nazista che present\u00f2 un rapporto, datato 7 giugno 1944, in cui descrisse dettagliatamente la Brigata Cesare Battisti.\nMuore gettandosi dal terzo piano della finestra della sede della Gestapo di Bolzano per sfuggire all'ennesima seduta di torture a cui era sottoposto da giorni, il 6 luglio 1944."}
{"id": "537068", "revid": "7336", "url": "https://it.wikipedia.org/wiki?curid=537068", "title": "Shock anafilattico", "text": ""}
{"id": "537069", "revid": "49022", "url": "https://it.wikipedia.org/wiki?curid=537069", "title": "Bucefala", "text": ""}
{"id": "537075", "revid": "118577349", "url": "https://it.wikipedia.org/wiki?curid=537075", "title": "Valle di San Fernando", "text": "La valle di San Fernando (\"San Fernando Valley\" in inglese) \u00e8 una valle urbanizzata nella contea di Los Angeles, in California, nella zona metropolitana di Los Angeles, definita dalle montagne delle \"Transverse Ranges\" che la circondano. Essa ospita 1,77 milioni di persone, ed \u00e8 a nord del pi\u00f9 grande e popoloso bacino di Los Angeles.\nQuasi due terzi della superficie terrestre della valle fanno parte della citt\u00e0 di Los Angeles. Le altre citt\u00e0 incorporate nella valle sono Glendale, Burbank, Hidden Hills e Calabasas.\nDemografia.\nI pi\u00f9 grandi agglomerati urbani nella valle sono Glendale, North Hollywood, Van Nuys e Burbank. Tutti hanno pi\u00f9 di 100.000 abitanti. Per quanto riguarda la popolazione locale, le comunit\u00e0 ispanica e europoide sono numericamente equivalenti. In generale la popolazione di origine ispanica \u00e8 concentrata nelle parti nord-orientali, centrali e nord-occidentali dell'area, mentre la comunit\u00e0 europoide risiede soprattutto nella regione montagnosa della valle. A Glendale \u00e8 presente una numerosa ed influente comunit\u00e0 armena. San Fernando, Tarzana, Calabasas, e Hidden Hills sono abbastanza omogenee per quanto riguarda la composizione etnica della popolazione. Gli Asiatici Americani rappresentano il 10.7% della popolazione e sono sparsi in tutta la valle di San Fernando, ma alcuni raggruppamenti si trovano a Chatsworth, Panorama City, Glendale e Granada Hills.\nNel 2002, la popolazione di Los Angeles ha bloccato una mozione di secessione della regione della valle di San Fernando facente parte della municipalit\u00e0 di Los Angeles. Se la mozione fosse passata, sarebbe stata creata una nuova municipalit\u00e0 con circa 1,35 milioni di abitanti.\nNella valle di San Fernando il tasso di povert\u00e0 \u00e8 inferiore al resto della contea (15,3% rispetto al 17,9%), ma in 8 municipalit\u00e0 un residente su cinque vive in condizioni di povert\u00e0.\nEconomia.\nNella valle hanno sede numerose compagnie: le pi\u00f9 conosciute sono nel campo della produzione cinematografica e televisiva.\nTra di esse vi sono la CBS, l'NBC-Universal, la Walt Disney Company con il suo network televisivo ABC e infine la Warner Bros. La valle nel passato \u00e8 stata anche famosa per la presenza di compagnie quali Lockheed Corporation, Rocketdyne e Marquardt, specializzate in tecnologia aerospaziale ed impiegate anche nella produzione di armamenti.\nLa valle \u00e8 anche famosa per essere stata, negli anni settanta, una delle prime aree in cui si producevano film per adulti. Da allora questa attivit\u00e0 si \u00e8 ulteriormente estesa e ha fatto s\u00ec che la valle di San Fernando venisse ridefinita \"San Pornando Valley\", o \"Capitale pornografica mondiale\".\nMunicipalit\u00e0 e distretti.\nNella valle di San Fernando si trovano:\nCitt\u00e0:\nAree non incorporate (\"Unincorporated communities\"):\nComunit\u00e0 della citt\u00e0 di Los Angeles\nClima.\nIl clima della valle di San Fernando \u00e8 secco e soleggiato.\nAnche se il limite sud-occidentale della valle \u00e8 a meno di 10 miglia dall'oceano Pacifico, la valle di San Fernando pu\u00f2 essere molto pi\u00f9 calda dell'area di Los Angeles durante i mesi estivi, e fresca e ventilata durante i mesi invernali.\nLa comunit\u00e0 di Canoga Park ha registrato non solo il record per la temperatura pi\u00f9 alta raggiunta nella citt\u00e0 di Los Angeles (47\u00a0\u00b0C) nel 1985, ma vi \u00e8 stata registrata anche la temperatura pi\u00f9 bassa (-8\u00a0\u00b0C) nel 1989; si tratta comunque di record."}
{"id": "537080", "revid": "8660", "url": "https://it.wikipedia.org/wiki?curid=537080", "title": "Fabrizio Bressan", "text": "Carriera.\nCarriera da giocatore.\nInizia a giocare a football nei Muli Trieste, squadra dove militer\u00e0 fino al ritiro, nel 1982 dopo aver praticato a livello agonistico l'atletica leggera.\nEsordisce in serie A nel 1984 a soli 17 anni come ricevitore, halfback e ritornatore di calci.\nOttiene il riconoscimento come miglior esordiente (rookie of the year) grazie agli ottimi piazzamenti ottenuti nelle statistiche dove risulta primo fra gli italiani nella sezione all purpose.\nAnche nei campionati giovanili under-21 ha la possibilit\u00e0 di mettere in mostra tutte le sue caratteristiche di agilit\u00e0 velocit\u00e0 e potenza e stabilisce vari record nei tre anni di giovanile tra cui il record di segnature su kick off return in una stagione e in un'unica partita.\nConvocazioni in nazionale prima squadra:\nL'attivit\u00e0 agonistica durer\u00e0 circa dieci anni durante i quali nonostante le molte opportunit\u00e0, Bressan decide di non abbandonare la squadra dei Muli e diventa un giocatore bandiera\nCarriera da allenatore.\nLe prime esperienze come tecnico le iniziano preparando alcuni giovanissimi per un torneo federale 7 contro 7 a Firenze e successivamente collaborando con i coordinatori dei settori giovanili.\nSar\u00e0 invitato a partecipare come istruttore dei runningback in un camp estivo organizzato dalla federazione italiana a Salsomaggiore Terme, al quale partecipano come istruttori d'eccezione anche Boomer Easison e Al Sounders (all'epoca rispettivamente QB dei Cincinnati Bengals, e coach dei San Diego Chargers).\nL'anno in cui sar\u00e0 costretto ad allontanarsi dalle squadre per ragioni di studio e professionali, sar\u00e0 anche l'anno della prima scissione dei Muli che dar\u00e0 vita agli Stars.\nDa quell'anno e per 10 lunghi anni Bressan sar\u00e0 fuori dall'ambiente del football giocato italiano, anni in cui comunque continua a interessarsi alla tecnica e alla tattica della disciplina.\nA dieci anni esatti di distanza Bressan rimette le scarpe da gioco e fa una stagione nei nuovi Muli e disputa il campionato Alpeadria a fianco di Todd Ferguson (coach vicecampione d'Italia con i Dolphins Ancona) dove approfondisce ulteriormente le sue conoscenze che lo porteranno a coordinare l'attacco della giovanile dei Muli nel 2003 poi la prima squadra nel campionato Alpeadria 2004 portando la squadra ad un passo dalla finale.\nNonostante il forte attaccamento alla maglia e ai colori dei Muli, decide nel 2005 di accettare la sfida dei Mustangs Trieste che si impegnano a disputare un campionato italiano con la prospettiva di divulgare tra i giovani questo sport.\n\u00c8 stato fondatore della prima squadra interamente femminile di Flag Football in Italia: le \"Pink Ladies\". Da questa formazione, dopo vari cambi di casacca, di nome e di staff tecnico nasceranno le \"Ranzide\" Trieste, che conquisteranno il Campionato Italiano di categoria."}
{"id": "537084", "revid": "1718925", "url": "https://it.wikipedia.org/wiki?curid=537084", "title": "Svenimento", "text": "Svenimento \u00e8 un termine generico che pu\u00f2 indicare:"}
{"id": "537085", "revid": "8660", "url": "https://it.wikipedia.org/wiki?curid=537085", "title": "Daniele Turcolin", "text": "Carriera da Giocatore.\nLavora nelle Ferrovie dello Stato, \u00e8 appassionato ed esperto di arti marziali, Daniele Turcolin ha iniziato la sua carriera come giocatore di Football Americano nel 1984 con i Mariners Venezia, ricoprendo vari ruoli sia in attacco che in difesa.\nNel 1986 viene ceduto ai dove disputa due stagioni, giocando stabilmente in linea di difesa e in linea di attacco.\nNel 1988 ritorna a Venezia con i neonati Islanders Venezia dove prosegue e conclude la carriera di giocatore nel 1994.\nCarriera da Allenatore.\nNel 1991 inizia anche l'attivit\u00e0 parallela di Assistant Coach sia nelle formazioni giovanili che con la prima squadra, sotto la guida esperta di due autentici miti del Football Americano italiano: Jerry Douglas e Robert Miller.\nNell'estate 1993 si trasferisce anche in Canada dove segue uno stage per allenatori di Football sotto l'egida della Canadian Junior Football League.\nAl suo ritorno riprende a seguire sia le formazioni giovanili che la prima squadra Islanders, della quale assumer\u00e0 il titolo di Head Coach nella stagione 1995. In questa stagione porta la squadra alla semifinale di Serie A2 ed \u00e8 selezionato nel Coaching Staff dell'All Stars Game di Cesenatico del luglio \u201895.\nNel 1997 diventa Head Coach e Defensive Coordinator dei Muli Trieste nel Campionato Italiano di Silver League, portando la squadra ad una stagione positiva.\nNel 1998 e nel 1999 rimane a Trieste nel medesimo ruolo ma questa volta nel Campionato Austriaco di 2\u00ba Liga, portando la squadra alle semifinali nel 1998, e ad un record positivo sfiorando i play-off nel 1999, persi per un punto.\nNell'autunno 1999 partecipa come selezionatore dei linebacker e dei defensive linemen ai try-out camp della FIAF. per le selezioni della Nazionale Under-19 Italiana.\nNella primavera 2000 viene ufficialmente inserito nello staff della Nazionale Under-19 Italiana che partecipa alle qualificazioni dei Campionati Europei di categoria.\nNel settembre 2001 partecipa ad uno stage presso la Harvard University a Boston (Massachusetts, U.S.A.) coordinato dal Head Coach Tim Murphy.\nDopo uno stop di due anni, durante il quale continua ad aggiornarsi, nel 2004 riprende la sua attivit\u00e0 allenando la nuova squadra di Trieste: i Mustangs.\nDopo una serie di amichevoli la squadra triestina si iscrive nel 2005 all'ALPEADRIA ed ottiene un onorevole 3\u00ba posto davanti alla sua ex squadra dei Muli Trieste. Nel 2006 ha rivestito il ruolo di Defensive Coordinator nei Mustangs Trieste.\nNel 2007 e nel 2008 \u00e8 stato head coach dei Mustangs Trieste.\nNel 2010 copre la carica di Defensive Coordinator nella neonata squadra dei , con i quali vince il XVII Silverbowl. Nel 2011 e 2012 rimane nei Cavaliers ricoprendo lo stesso ruolo.\nNel 2013 e 2014 rimane nei Castelfranco Cavaliers con l'incarico di Head Coach."}
{"id": "537088", "revid": "367445", "url": "https://it.wikipedia.org/wiki?curid=537088", "title": "Senso", "text": ""}
{"id": "537089", "revid": "154639", "url": "https://it.wikipedia.org/wiki?curid=537089", "title": "Sensi", "text": ""}
{"id": "537095", "revid": "2138421", "url": "https://it.wikipedia.org/wiki?curid=537095", "title": "Jacques B\u00e9nigne Bossuet", "text": "Biografia.\nOrigine e percorso.\nOriginario di una \"famille de robe\", fu dapprima inserito presso i Gesuiti di Digione (da cui ricevette un'educazione classica, propedeutica del greco e del latino) poi, a 15 anni, and\u00f2 a Parigi, presso il Collegio di Navarra, per completare gli studi. Qui ebbe per maestro Nicolas Cornet che gli forn\u00ec un'ampia conoscenza della filosofia e della filologia. Nel 1652 ricevette gli ordini sacri, dopo aver subito delle pubbliche prove che attirarono su di lui l'attenzione generale, nonch\u00e9 l'amicizia del Grand Cond\u00e9. Dopo aver ricevuto il sacerdozio e il titolo di dottore, lasci\u00f2 Parigi per stabilirsi a Metz, dove suo padre era stato consigliere al parlamento, e dove egli era stato nominato canonico.\nSermoni.\nSpesso chiamato a Parigi, cominci\u00f2 ad acquisire una grande fama grazie ai suoi sermoni e ai suoi panegirici dei santi. Predic\u00f2 in avvento e in quaresima di fronte alla regina madre e al re, e oper\u00f2 tra i Protestanti un gran numero di conversioni, tra le quali si citano quelle di Turenne, di Dangeau e di Mademoiselle de Duras: fu per favorire queste conversioni che scrisse la sua \"Exposition de la doctrine de l'Eglise\" (\u201cEsposizione della dottrina della Chiesa\u201d).\nLa maggior parte dei suoi discorsi improvvisati \u00e8 andata persa. Qualche ora prima di salire sul pulpito, meditava sul testo biblico, gettava qualche parola su carta, qualche passaggio dei Padri, per guidare il discorso; qualche volta dettava rapidamente dei pezzi pi\u00f9 lunghi, poi si abbandonava all'ispirazione del momento e all'impressione che faceva sugli uditori.\nVescovo di Condom.\nIl 21 settembre 1670, Charles-Maurice Le Tellier divenuto arcivescovo di Reims, consacr\u00f2, col permesso del Papa, Jacques B\u00e9nigne Bossuet vescovo di Condom, nella chiesa dei Conventuali a Pontoise.\nOrazioni funebri.\nIn quello stesso anno e negli anni seguenti, pronunci\u00f2 le sue \"Orazioni funebri\", nelle quali faceva risuonare con eleganza la nullit\u00e0 delle conquiste umane. Pronunci\u00f2 l'orazione funebre di Enrichetta d'Inghilterra, regina d'Inghilterra e di Anna d'Austria. Le orazioni funebri che ci sono rimaste non sono che sei; capolavori di un'eloquenza senza precedenti. Bossuet non si serviva della lingua degli altri uomini; egli creava la sua a misura delle necessit\u00e0 del suo pensiero e dei suoi sentimenti: tutto il suo modo di esprimersi gli appartiene in modo precipuo.\nPrecettore del delfino.\nDivenne precettore del delfino Luigi di Francia (1661-1711), figlio del Re Luigi XIV e di Maria Teresa di Spagna. Nel 1681, scrisse il suo \"Discours sur l'histoire universelle\" (\u201cDiscorso sulla storia universale\u201d) nel quale, dopo aver brevemente riassunto i fatti, ne ricerca i motivi nel disegno che Dio ha per la sua Chiesa. Si viene sopraffatti, disse Voltaire, dalla forza maestosa con la quale descrive i costumi, il governo, l'ascesa e il declino dei grandi imperi, e da quei tratti rapidi di una verit\u00e0 energica, con i quali dipinge e giudica le nazioni. Per il delfino, egli scrisse anche \"Trait\u00e9 de la connaissance de Dieu et de soi-m\u00eame\" (\u201cTrattato sulla conoscenza di Dio e di se stessi\u201d), nel quale segue da vicino la dottrina di Cartesio, mostrandosi tanto filosofo quanto scrittore.\nScrittore.\nEletto membro della Acad\u00e9mie fran\u00e7aise nel 1671, Bossuet fu membro della compagnie du Saint-Sacrement.\nVescovo di Meaux.\nNel 1681, una volta completata l'educazione del delfino, fu nominato vescovo di Meaux e da quel momento si dedic\u00f2 alle incombenze dell'episcopato, tra cui le frequenti prediche, e lott\u00f2, nella veste di teologo, contro i Protestanti. Scrisse il celebre \"Cat\u00e9chisme de Meaux\" (\u201cCatechismo di Meaux\u201d, 1687) e compose per i religiosi della sua diocesi le \"M\u00e9ditations sur l'Evangile\" (\u201cMeditazioni sul vangelo\u201d) e le \"El\u00e9vations sur les Myst\u00e8res\" (\u201cInnalzamenti sui misteri\u201d).\nPredicatore.\nBossuet fu un importante predicatore e direttore per il clero francese.\nNell'assemblea del clero del 1682, in occasione delle dispute tra il re e il papa, scrisse la dichiarazione sulle libert\u00e0 della Chiesa gallicana nel 1682, che fissava dei limiti al potere del papa, e redasse i Quattro articoli del 1682, che sono rimasti legge dello stato e che hanno provocato accese discussioni; il papa ne fu molto irritato e li fece bruciare.\nLotta contro il quietismo.\nSi trov\u00f2 cos\u00ec in lotta con F\u00e9nelon, che propendeva per il quietismo: egli scredit\u00f2 il suo avversario presso il re, che esili\u00f2 l'arcivescovo di Cambrai, e allo stesso tempo presso il papa, che condann\u00f2 le \"Maximes des Saints\" (\u201cMassime dei santi\u201d) dove sosteneva la dottrina dell'amore di Dio per se stesso, senza alcuna traccia di quel timore che alcuni teologi definivano servile. Gli si rimprovera l'eccessiva acredine mostrata in questa circostanza.\nBossuet mor\u00ec per dei calcoli renali a Parigi, il 12 aprile 1704.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "537096", "revid": "767487", "url": "https://it.wikipedia.org/wiki?curid=537096", "title": "Metabolita", "text": "Un metabolita \u00e8 il prodotto (intermedio o finale) del processo del metabolismo. Dopo che una sostanza \u00e8 stata assimilata dall'organismo, subisce un processo di trasformazione che ha la funzione di rendere la sostanza assunta pi\u00f9 facilmente assorbibile o eliminabile. Questo avviene sia con le molecole assunte con la dieta, sia con i farmaci, sia con le molecole prodotte dall'organismo stesso.\nLa molecola, una volta trasformata, assume il nome di metabolita. Il metabolita, a sua volta, pu\u00f2 essere assimilato o soggetto a un secondo processo metabolico, per renderne pi\u00f9 facile l'eliminazione dall'organismo. Le reazioni chimiche che avvengono nell'organismo a opera di specifici enzimi, permettono la suddivisione in molecole pi\u00f9 piccole o l'aggiunta di specifici gruppi chimici che possono aumentare l'idrofilia della molecola. Il metabolita, pi\u00f9 idrofilo rispetto alla molecola di partenza, \u00e8 quindi pi\u00f9 facilmente solubile nei liquidi e pu\u00f2 essere eliminato con le urine. Le molecole che non possono essere trasformate, o i metaboliti che presentano ugualmente una scarsa solubilit\u00e0, di solito vengono espulsi con le feci.\nLo studio dei metaboliti riveste un'importanza fondamentale per quanto concerne i farmaci. Molti farmaci infatti, una volta metabolizzati, producono effetti terapeutici ed effetti collaterali che possono essere simili, diversi, o completamente nuovi rispetto alla molecola di partenza. La valutazione dell'attivit\u00e0 di un farmaco dipende anche dalla presenza di eventuali effetti che i metaboliti possono produrre."}
{"id": "537098", "revid": "287204", "url": "https://it.wikipedia.org/wiki?curid=537098", "title": "Jump Super Stars", "text": " \u00e8 un picchiaduro 2D per Nintendo DS. \u00c8 stato sviluppato da Ganbarion e pubblicato da Nintendo l'8 agosto 2005 in Giappone, e nella stessa data \u00e8 stata messa in commercio una nuova colorazione del Nintendo DS, il rosso. La possibilit\u00e0 di avere questo gioco tradotto per l'Europa o in America \u00e8 molto bassa visto che ci sono vari problemi di copyright: di fatto, in Europa e in America diverse case editrici possiedono i diritti per i manga all'interno del gioco, mentre in Giappone tutti appartengono alla casa editrice \"Jump\".\nIl gioco possiede un seguito intitolato \"Jump Ultimate Stars\" il quale supporta la Nintendo Wi-Fi Connection ed \u00e8 stato messo in commercio il 23 novembre 2006.\nModalit\u00e0 di gioco.\n\"Jump Super Stars\" include personaggi del settimanale giapponese di manga \"Sh\u014dnen Jump\". Il gioco ha un gameplay simile a \"Super Smash Bros.\", anche se, a differenza di \"SSB\", i personaggi possono essere sconfitti anche senza mandarli fuori dallo stage. Il gioco supporta il multiplayer da 2 fino a 4 persone e ha diverse decine di missioni.\n\"Koma\" \u00e8 il termine usato per indicare la vignetta che occupa il personaggio, che pu\u00f2 essere da 1 fino a 7 quadrati, posti nello schermo inferiore del Nintendo DS. Il Deck (mazzo) \u00e8 composto da 20 quadrati (4 x 5) che il giocatore pu\u00f2 riempire con i suoi \"koma\".\nCi sono diversi tipi di koma: help koma, support koma e battle koma.\nIl giocatore pu\u00f2 creare e salvare dieci koma decks (mazzi koma) che devono avere almeno un help koma, un support koma e un battle koma per essere validi e poter essere usati in una battaglia. Ci sono inoltre dei deck predefiniti dal gioco che il giocatore pu\u00f2 utilizzare ma non pu\u00f2 modificare n\u00e9 eliminare. Inoltre \u00e8 possibile scambiare i deck personalizzati tra amici, anche se quelli che lo ricevono non possono modificarli.\nDurante la creazione di un deck \u00e8 possibile aumentare le capacit\u00e0 offensive e vitali di un personaggio posizionandogli accanto un personaggio a lui affine.\nLista dei personaggi catalogati per serie.\nNote: gli \"affini\" servono solo per potenziare il personaggio. Inoltre \"tipo\" indica il livello pi\u00f9 alto del personaggio, questo perch\u00e9 se avremo il battle koma di un dato personaggio, ci saranno anche i relativi support koma e help koma. Di seguito la lista di tutti i personaggi in questo gioco:\nCi sono 160 personaggi in totale:\nStage di battaglia.\n\"Jump Super Stars\" include molti stage presi dai manga del gioco, qui di seguito la lista delle location:\nVendite.\nNella prima settimana di uscita del gioco in Giappone, \"Jump Super Stars\" ha venduto 220,912 copie (su 543.884 totali), diventando il gioco che ha venduto di pi\u00f9 e pi\u00f9 velocemente fino al lancio di \"\"."}
{"id": "537100", "revid": "838137", "url": "https://it.wikipedia.org/wiki?curid=537100", "title": "Alan Kennedy", "text": "Carriera.\nClub.\nInizi\u00f2 la sua carriera professionistica come difensore di fascia nel Newcastle, squadra con la quale gioc\u00f2 a Wembley nel 1974 la sua prima finale di Coppa d'Inghilterra, proprio contro i Reds, che si imposero 3-0. Due anni dopo, Kennedy raggiunse con il Newcastle un'altra finale, quella di Coppa di Lega e fu un'altra sconfitta, per 2-1 contro il Manchester City.\nFu preso dal Liverpool nel 1978, dopo che il club aveva vinto la sua seconda Coppa dei Campioni. Sotto la guida di Bob Paisley, copr\u00ec la fascia sinistra per tre stagioni consecutive.\nIl primo successo arriv\u00f2 subito con la conquista del campionato inglese del 1979. ma torn\u00f2 in tempo per giocare la finale di Coppa di Lega contro il West Ham Utd. Il Liverpool vinse 2-1 e fu il primo \"double\" per Kennedy che in quella stagione vinse anche - per la seconda volta consecutiva - il titolo di campione d'Inghilterra.\nNel 1981 gioca la finale di Coppa dei Campioni al Parco dei Principi di Parigi contro il Real Madrid, segnando al portiere spagnolo Agust\u00edn la rete che diede al Liverpool la sua terza Coppa dei Campioni.\nRimase al Liverpool fino alla fine della stagione 1985-1986, vincendo il \"treble\" nel 1984: campionato inglese, Coppa di Lega e Coppa dei Campioni, quest'ultima vinta ai rigori contro la Roma in finale, nel corso della quale fu lo stesso Kennedy a segnare l'ultimo rigore, quello decisivo. Il suo posto venne preso dall'irlandese Jim Beglin, che il tecnico Kenny Dalglish usava ormai in pianta stabile sulla fascia fin dal 1985.\nPrima di lasciare l'attivit\u00e0 nel 1994 all'et\u00e0 di quarant'anni, Kennedy gioc\u00f2 ancora in squadre minori inglesi e belghe.\nNazionale.\nIn Nazionale il suo ruolo era coperto stabilmente dal terzino dell'Arsenal Kenny Sansom; furono 2 le presenze collezionate, entrambe nel 1984 per partite valide per il Torneo Interbritannico 1984."}
{"id": "537101", "revid": "287204", "url": "https://it.wikipedia.org/wiki?curid=537101", "title": "Music Is Power", "text": "\"Music Is Power\" (in italiano: \"La musica \u00e8 potere\") \u00e8 il secondo singolo estratto dall'album \"Keys to the World\", del cantautore britannico Richard Ashcroft.\nIl titolo della canzone ha ricevuto una cattiva critica sia dal sito internet di MTV Italia che da altre riviste e siti specializzati i quali lo ha definito \"brutto\".\nLa musicalit\u00e0 invece \u00e8 un incrocio tra il rock alternativo e l'elettronica molto piacevole e apprezzato dai fan del cantante. Il singolo \u00e8 approdato in Italia il 17 aprile 2006 ed \u00e8 stato prodotto dalla Emi UK.\nCD Singolo.\nIl singolo \"\"Music Is Power\" \u00e8 stato pubblicato in Regno Unito lo stesso giorno in cui \u00e8 uscito in Italia. Inoltre in Gran Bretagna \u00e8 uscito anche un LP da 7 minuti ed un Bonus DVD. Nella versione CD \u00e8 contenuto il B-Side \"Long Way Down\"\". Nonostante il grande successo nelle televisioni musicali italiane il singolo si \u00e8 classificato solo ventesimo nella UK Singles Chart.\nDVD.\nIl DVD bonus \u00e8 uscito solo in Regno Unito e contiene i video dal vivo di \"Break the Night with Colour\" e la stessa \"Music is Power\"."}
{"id": "537103", "revid": "287204", "url": "https://it.wikipedia.org/wiki?curid=537103", "title": "Web Ontology Language", "text": "Il Web Ontology Language (OWL) \u00e8 un linguaggio di markup per rappresentare esplicitamente significato e semantica di termini con vocabolari e relazioni tra gli stessi. Esistono varie versioni del linguaggio, che differiscono molto tra di loro.\nLo scopo di OWL \u00e8 descrivere delle basi di conoscenze, effettuare delle deduzioni su di esse e integrarle con i contenuti delle pagine Web. OWL intende rendere possibile, ad esempio:\nLa rappresentazione dei termini e delle relative relazioni \u00e8 chiamata ontologia.\nInsieme a RDF, di cui \u00e8 un'estensione, OWL fa parte del progetto del web semantico.\nSemantica.\nIl linguaggio OWL \u00e8 costituito da una semantica formale costruita dal consorzio W3C sulla base dello standard XML chiamato RDF. I due maggiori rilasci di specifiche di tale semantica sono chiamate OWL (detto anche OWL1, 2004) e OWL2 (2009). OWL2 \u00e8 completamente compatibile con OWL1.\nDecidibilit\u00e0.\nUno dei problemi maggiori delle ontologie \u00e8 la scelta della potenza espressiva. La logica del primo ordine \u00e8 infatti molto potente ma non \u00e8 decidibile, ossia non \u00e8 possibile costruire un algoritmo che, dati uno o pi\u00f9 assiomi, dica in tempo finito se un'affermazione segue o non segue logicamente da tali assiomi. Ovviamente questo \u00e8 sconveniente dal punto di vista dell'utilizzo pratico, perch\u00e9 si vorrebbe avere una base di conoscenza che risponda in maniera prevedibile alle richieste, e non dia informazioni in base alle deduzioni fatte fino a quel momento. Gli approcci al problema sono dunque:\nAlcune versioni di OWL, quelle pi\u00f9 usate, sono basate sul primo approccio.\nLogiche.\nPer scegliere un sottoinsieme della logica del prim'ordine che sia decidibile si \u00e8 utilizzata la logica proposizionale aumentandone la potenza aggiungendo delle logiche rappresentate per convenzione con delle sigle:\nVersioni.\nEsistono diverse versioni di OWL, molto diverse tra di loro.\nOWL DL.\nUtilizza SHOIN(Dn), \u00e8 decidibile e ha procedure di deduzione con complessit\u00e0 ben conosciute.\nOWL Lite.\nUtilizza SHIF(Dn), \u00e8 semplice da implementare ma ha basso potere espressivo\nOWL Full.\nUtilizza la logica del primo ordine, addirittura espandendola con altri predicati. \u00c8 quindi molto espressivo ma indecidibile.\nOWL 2.\nRaccomandato dal W3C dal 2009, \u00e8 basato su SROIQ(Dn)\nSintassi.\nLa famiglia di linguaggi OWL supporta una variet\u00e0 di sintassi. \u00c8 utile distinguere sintassi di \"alto livello\" finalizzate alla specifica da sintassi di \"scambio\" pi\u00f9 adatte all'uso generale.\nAlto livello.\nQuesti sono vicini alla struttura ontologica dei linguaggi nella famiglia OWL.\nSintassi astratta OWL.\nLa sintassi di alto livello viene utilizzata per specificare la struttura e la semantica dell'ontologia OWL.\nLa sintassi astratta OWL presenta un'ontologia come una sequenza di \"annotazioni\", \"assiomi\" e \"fatti\". Le annotazioni contengono metadati orientati alla macchina e all'uomo. Le informazioni sulle classi, propriet\u00e0 e individui che compongono l'ontologia sono contenute solo in assiomi e fatti. Ogni classe, propriet\u00e0 e individuo \u00e8 \"anonimo\" o identificato da un riferimento URI. I fatti indicano dati su un individuo o su una coppia di identificatori individuali (che gli oggetti identificati sono distinti o uguali). Gli assiomi specificano le caratteristiche delle classi e delle propriet\u00e0. Questo stile \u00e8 simile ai linguaggi dei frame e abbastanza dissimile dalle ben note sintassi per DL e Resource Description Framework (RDF).\nSean Bechhofer, \"et al.\" sostengono che sebbene questa sintassi sia difficile da analizzare, \u00e8 abbastanza concreta. Concludono che la \"sintassi astratta\" del nome pu\u00f2 essere fuorviante.\nSintassi funzionale OWL2.\nQuesta sintassi segue da vicino la struttura di un'ontologia OWL2. Viene utilizzato da OWL2 per specificare semantiche, mappature per scambiare sintassi e profili.\nSintassi di Exchange.\nSintassi RDF.\nLe mappature sintattiche in RDF sono specificate per i linguaggi nella famiglia OWL. Sono stati ideati diversi formati di serializzazione RDF. Ciascuno porta a una sintassi per le lingue della famiglia OWL attraverso questa mappatura. RDF/XML \u00e8 normativo.\nSintassi XML OWL2.\nOWL2 specifica una serializzazione XML che modella da vicino la struttura di un'ontologia OWL2.\nSintassi di Manchester.\nLa sintassi di Manchester \u00e8 una sintassi compatta e leggibile dall'uomo con uno stile vicino ai linguaggi dei frame. Sono disponibili variazioni per OWL e OWL2. Non tutte le ontologie OWL e OWL2 possono essere espresse in questa sintassi.\nEsempi.\nIl \"W3C OWL 2 Web Ontology Language\" fornisce esempi di sintassi.\nOntologia del t\u00e8.\nSi consideri un'ontologia per il t\u00e8 basata su una classe di t\u00e8. Innanzitutto, \u00e8 necessario un identificatore di ontologia. Ogni ontologia OWL deve essere identificata da un URI (\"http://www.example.org/tea.owl\" per esempio). Questo esempio fornisce un senso della sintassi.\nOntology(&lt;http://example.org/tea.owl&gt;\n Declaration( Class( :Tea ) )\n &lt;Ontology ontologyIRI=\"http://example.org/tea.owl\" ...&gt;\n &lt;Prefix name=\"owl\" IRI=\"http://www.w3.org/2002/07/owl#\"/&gt;\n &lt;Declaration&gt;\n &lt;Class IRI=\"Tea\"/&gt;\n &lt;/Declaration&gt;\n &lt;/Ontology&gt;\nOntology: &lt;http://example.org/tea.owl&gt;\nClass: Tea\n&lt;rdf:RDF ...&gt;\n &lt;owl:Ontology rdf:about=\"\"/&gt;\n &lt;owl:Class rdf:about=\"#Tea\"/&gt;\n&lt;/rdf:RDF&gt;\n &lt;http://example.org/tea.owl&gt; rdf:type owl:Ontology .\n :Tea rdf:type owl:Class .\nTerminologia.\nI linguaggi della famiglia OWL sono in grado di creare classi, propriet\u00e0, definire istanze e le sue operazioni.\nIstanze.\nUn esempio \u00e8 un oggetto. Corrisponde ad una descrizione logica \"individuale\".\nClassi.\nUna \"classe\" \u00e8 una raccolta di oggetti. Una classe pu\u00f2 contenere individui, \"istanze\" della classe. Una classe pu\u00f2 avere un numero qualsiasi di istanze. Un'istanza pu\u00f2 appartenere a nessuno, a una o pi\u00f9 classi.\nUna classe pu\u00f2 essere una \"sottoclasse\" di un'altra, ereditando le caratteristiche dalla sua \"superclasse genitrice\". Ci\u00f2 corrisponde alla sussunzione logica e all'inclusione del concetto DL annotata.\nTutte le classi sono sottoclassi di owl:Thing (DL \"Top type\" notato formula_1), la classe \"radice\".\nLa classe e i suoi membri possono essere definiti in OWL sia per estensione che per intensione. A un individuo pu\u00f2 essere esplicitamente assegnata una classe da \"un'asserzione di Classe\", ad esempio possiamo aggiungere un'affermazione \"La Regina Elisabetta \u00e8 una (un'istanza di) umana\", o da un'espressione di classe con dichiarazioni ClassExpression \"ogni istanza della classe umana che ha un valore femminile alla propriet\u00e0 del sesso \u00e8 un'istanza della classe delle donne\".\nEsempio.\nChiamiamo umano la classe di tutti gli umani nel mondo \u00e8 una sottoclasse di codice_1. La classe di tutte le donne (quindi donna) nel mondo \u00e8 una sottoclasse di umani. Quindi abbiamo:\nformula_2\nSi pu\u00f2 notare l'appartenenza di qualche individuo a una classe\n ClassAssertion ( umano George_Washington )\ne inclusione di classe\n SubClassOf ( donna umano ) \nIl primo significa \"George Washington \u00e8 un umano\" e il secondo \"ogni donna \u00e8 umana\".\nPropriet\u00e0.\nUna propriet\u00e0 \u00e8 una caratteristica di una classe: una relazione binaria diretta che specifica un attributo vero per le istanze di quella classe. Le propriet\u00e0 a volte agiscono come valori di dati o collegamenti ad altre istanze. Le propriet\u00e0 possono mostrare caratteristiche logiche, ad esempio, essendo transitive, simmetriche, inverse e funzionali. Le propriet\u00e0 possono anche avere domini e intervalli.\nPropriet\u00e0 del tipo di dati.\nLe propriet\u00e0 dei tipi di dati sono relazioni tra istanze di classi e valori letterali RDF o tipi di dati dello schema XML. Ad esempio, modelName (di tipo \"stringa\") \u00e8 la propriet\u00e0 della classe Manufacturer. Sono formulati usando il carattere \"owl:DatatypeProperty\".\nPropriet\u00e0 degli oggetti.\nLe propriet\u00e0 degli oggetti sono relazioni tra istanze di due classi. Ad esempio, OwnedBy pu\u00f2 essere una propriet\u00e0 del tipo di oggetto della classe Vehicle e pu\u00f2 avere un intervallo che \u00e8 la classe Person. Sono formulati usando \"owl:ObjectProperty\".\nOperatori.\nLe lingue nella famiglia OWL supportano varie operazioni su classi come unione, intersezione e complemento. Consentono inoltre l'enumerazione delle classi, la cardinalit\u00e0, la disgiunzione e l'equivalenza.\nMetaclassi.\nLe metaclassi sono classi di classi. Sono consentiti in OWL completo o con una funzionalit\u00e0 chiamata giochi di parole di classe / istanza."}
{"id": "537107", "revid": "289247", "url": "https://it.wikipedia.org/wiki?curid=537107", "title": "Commissione parlamentare di vigilanza RAI", "text": ""}
{"id": "537109", "revid": "933835", "url": "https://it.wikipedia.org/wiki?curid=537109", "title": "Andr\u00e9 Gounelle", "text": "Nato nel 1933, in un'importante famiglia protestante della quale facevano parte parecchi pastori, pass\u00f2 la sua infanzia e la sua adolescenza in Marocco. Di formazione filosofica e teologica, fu cappellano militare in Algeria durante la guerra d'indipendenza. In seguito, fu pastore a Digione, poi a N\u00eemes, fino ad ottenere la cattedra di teologia sistematica presso la facolt\u00e0 di teologia protestante di Montpellier. Vi rimase fino alla pensione, nel 1988, pubblicando numerose opere e articoli. Per la sua opera, l'Universit\u00e0 di Losanna gli attribu\u00ec una laurea \"honoris causa\".\nFu anche per dodici anni membro del consiglio nazionale della Chiesa riformata di Francia, e presiedette l'associazione liberale \"\u00c9vangile et libert\u00e9\", codiresse la traduzione francese delle opere di Tillich."}
{"id": "537122", "revid": "1884099", "url": "https://it.wikipedia.org/wiki?curid=537122", "title": "Fisica atomica", "text": "La fisica atomica \u00e8 la branca della fisica moderna che studia gli atomi come sistemi isolati, comprendenti elettroni e nuclei atomici, riguardando principalmente la disposizione degli elettroni stessi attorno al nucleo e i processi mediante i quali tali disposizioni mutano. Tale ambito coinvolge chiaramente gli atomi neutri cos\u00ec come gli ioni e, a meno che non altrimenti specificato, comprendendo cos\u00ec anche la descrizione e l'evoluzione nel tempo del modello atomico. Il termine fisica atomica \u00e8 spesso erroneamente associato all'energia nucleare e alle bombe nucleari (o bombe atomiche, appunto), ambito tuttavia questo propriamente di interesse della sottobranca della fisica nucleare che focalizza invece l'attenzione solo sul nucleo atomico e le rispettive forze nucleari e reazioni nucleari."}
{"id": "537123", "revid": "2077074", "url": "https://it.wikipedia.org/wiki?curid=537123", "title": "Riccardo Zandonai", "text": "Biografia.\nZandonai nacque a Borgo Sacco, nei pressi di Rovereto in Trentino; inizi\u00f2 i suoi studi con Vincenzo Gianferrari alla Scuola Musicale della citt\u00e0 natale, proseguendoli, tra il 1898 e il 1901, con Pietro Mascagni al Liceo Musicale \"Rossini\" di Pesaro. Ai suoi anni giovanili risalgono molte composizioni strumentali e vocali gi\u00e0 indicative del suo promettente talento.\nAll'attivit\u00e0 di compositore Zandonai altern\u00f2 costantemente quella di direttore d'orchestra.\nNel 1935 l'Accademia d'Italia gli confer\u00ec il \"premio Mussolini\" per le arti.\nNel 1940 fu nominato direttore del Conservatorio di Pesaro. \nAll'epoca della morte risiedeva nel Convento del Beato Sante di Mombaroccio, dove era sfollato in seguito al sequestro della sua abitazione da parte dei nazisti. Mor\u00ec nel 1944, degente nell'ospedale di Trebbiantico, a causa delle complicanze di un'operazione urgente a cui si era sottoposto per rimuovere dei calcoli biliari. Nel 1947, al termine della guerra, la salma fu trasportata a Rovereto e tumulata nel cimitero di Borgo Sacco.\nOpere teatrali.\nVenuto a contatto con gli ambienti musicali milanesi, Zandonai cominci\u00f2 la sua fortunata attivit\u00e0 di compositore teatrale con \"Il grillo del focolare\" (Torino 1908), tratto da Charles Dickens.\nLe opere che gli fruttarono i maggiori successi furono \"Conchita\" (Milano 1911), di ambientazione spagnola, dal romanzo di Pierre Lou\u00ffs \"La Femme et le pantin\"; \"Francesca da Rimini\" (Torino 1914), su testo di Gabriele D'Annunzio, senz'altro il suo lavoro pi\u00f9 conosciuto e pi\u00f9 rappresentato; \"Giulietta e Romeo\" (Roma 1922), interpretazione ardente e passionale del celebre dramma di Shakespeare; \"I cavalieri di Ekeb\u00f9\" (Milano 1925), da \"La saga di G\u00f6sta Berling\" di Selma Lagerl\u00f6f, opera diretta al Teatro alla Scala in prima esecuzione da Arturo Toscanini, destinata a raccogliere grande e duraturo successo nel Nord Europa, grazie all'efficace rappresentazione di atmosfere tipiche della sensibilit\u00e0 nordica.\nAltre opere teatrali di Zandonai sono: \"La coppa del re\" (1906, non rappresentata), \"L'uccellino d'oro\" (Rovereto 1907), \"Melenis\" (senza successo al Teatro Dal Verme di Milano il 13 novembre 1912 diretta da Ettore Panizza con Giovanni Martinelli), \"La via della finestra\" (Pesaro 1919), \"Giuliano\" (Napoli 1928), \"Una partita\" (con Giuseppe Nessi al Teatro alla Scala di Milano 1933), \"La farsa amorosa\" (Roma 1933), \"ll bacio\" (Milano, postuma 1954).\nIn queste opere, influenzate dal verismo, dimostr\u00f2 di avere una fluente vena melodica, sostenuta da grandi capacit\u00e0 di orchestratore: infatti Zandonai fu profondamente influenzato dalla produzione di Wagner, Debussy e Richard Strauss da cui riprese l'arditezza delle armonie, la cura nella strumentazione e i raffinati impasti coloristici e timbrici. Inoltre le sue opere mostrano il suo vivo senso teatrale, che lo portava a preferire la caratterizzazione dei singoli personaggi piuttosto che la pittura di ambienti e atmosfere.\nOpere sinfoniche, cameristiche e vocali.\nLa produzione di Zandonai comprende, accanto ai lavori teatrali, un'abbondante quantit\u00e0 di composizioni sinfoniche, cameristiche e vocali, complessivamente meno conosciute ma sovente d'elevato valore.\nFine strumentatore e profondo conoscitore dell'orchestra sinfonica, Zandonai compose poemi sinfonici (\"Primavera in Val di Sole\", \"Quadri di Segantini\"), musica per il cinema e composizioni per strumento solista, tra cui il \"Concerto romantico\" per violino e orchestra.\nNell'ambito cameristico si ricordano il \"Trio-Serenata\" (1943) per pianoforte, violino e violoncello e vari cicli di \"Melodie\" per canto e pianoforte su testi di Giovanni Pascoli (tra cui \"L'assiuolo\"), Antonio Fogazzaro, Ada Negri, Paul Verlaine e Henry Mildmay (\"I due tarli\").\nNotevole \u00e8 anche la produzione di musiche per coro, tra cui la suggestiva \"Messa da Requiem\"."}
{"id": "537124", "revid": "122567471", "url": "https://it.wikipedia.org/wiki?curid=537124", "title": "Richard Laymon", "text": "Cresce in California e si laurea in lingua inglese all'Universit\u00e0 di Willamette, nell'Oregon.\nLavora come insegnante, bibliotecario e segretario di uno studio legale, finch\u00e9 il successo dei suoi racconti lo spinge a diventare uno scrittore a tempo pieno.\nOpere.\nSi riportano solo i titoli usciti in Italia con il relativo ordine cronologico di pubblicazione. Per una bibliografia completa si rimanda ai siti segnalati nei collegamenti esterni."}
{"id": "537125", "revid": "124123", "url": "https://it.wikipedia.org/wiki?curid=537125", "title": "Carlo Urbino", "text": "Biografia.\nFormatosi forse in Veneto, Carlo Urbino complet\u00f2 probabilmente la sua educazione con un viaggio romano. Nel 1553 corred\u00f2 con un apparato illustrativo il \"Trattato di scientia d'arme\" di Camillo Agrippa e esegu\u00ec una serie di repertori di disegni con motivi decorativi e figure in scorcio viste da differenti prospettive. Risalgono forse a questi anni anche i suoi singolarissimi disegni del cosiddetto \"Codice Huygens\" (New York, Pierpont Morgan Library), ispirati al perduto \"Trattato del moto azionale\" di Leonardo, con figure umane in diverse posizioni inscritte in cerchi e quadrati, quasi una versione bizzarra e in movimento del celebre Uomo vitruviano. \nLa sua prima opera pittorica documentata (1556) \u00e8 la pala con il \"Commiato di Cristo dalla Madre\" per Santa Maria presso San Celso a Milano, eseguita insieme all\"'Assunta\" e ad alcuni affreschi per la stessa chiesa. Nel 1560 decor\u00f2 anche la cappella del gran cancelliere Taverna a Santa Maria della Passione, un tempo ornata da una \"Crocifissione\" di Giulio Campi oggi spostata in un altro ambiente della chiesa. Sempre in Santa Maria della Passione esegu\u00ec anche le ante dell'organo di destra.\nNel settimo decennio l'Urbino si associ\u00f2 a Bernardino Campi, cui forn\u00ec i disegni per alcune pale d'altare, collaborando anche all'esecuzione della \"Trasfigurazione\" per San Fedele (1565). Nello stesso anno esegu\u00ec la pala con l\"'Incredulit\u00e0 di San Tommaso\" (Pinacoteca di Brera) e forn\u00ec alcuni disegni per le vetrate del Duomo di Milano.\nNel decennio successivo affresc\u00f2 la \"Cappellina degli Angeli\" a Sant'Eustorgio, la \"Cappella di San Giuseppe\" nella chiesa milanese di San Marco (interessantissima per lo scorcio dei personaggi e per il confronto con il quasi coevo ciclo della cappella Foppa, di Giovan Paolo Lomazzo) e, insieme ad Aurelio Luini, l'abside della chiesa della Madonna di Campagna a Pallanza.\nNegli anni settanta e Ottanta del XVI secolo l'artista si trasfer\u00ec nuovamente a Crema, dove lasci\u00f2 una pala al Santuario di Santa Maria della Croce, e da dove si trasfer\u00ec anche a Sabbioneta per eseguire alcuni affreschi nelle residenze di Vespasiano Gonzaga."}
{"id": "537126", "revid": "124123", "url": "https://it.wikipedia.org/wiki?curid=537126", "title": "Eric Bobo", "text": "Dal 1994 \u00e8 il percussionista del gruppo statunitense di genere rapcore Cypress Hill. \u00c8 conosciuto anche per avere fatto parte, dal 1992 al 1999, del gruppo hip hop statunitense dei Beastie Boys.\nBiografia.\nNato a New York da genitori di origini portoricane, Bobo si trasferisce a Los Angeles negli anni settanta. Il padre Willie, musicista jazz di professione, decide di assegnargli un posto fisso nella sua band. \nDopo alcuni anni caratterizzati dall'alternanza di musica e studio, nel 1983, in seguito alla morte del padre, prende la guida della band, per un anno, finch\u00e9 gli impegni scolastici non lo costringono ad abbandonarla. Comunque, crea con alcuni compagni di scuola una band, con cui in un'occasione fa da \"apripista\" in un concerto di Santana.\nLasciata l'universit\u00e0, crea una nuova band e nel 1992 il cantante e chitarrista dei Beastie Boys, Adam Horovitz, lo ingaggia per suonare al suo matrimonio con Ione Skye: la buona riuscita dell'esibizione lo porta a diventare membro fisso del gruppo newyorchese, partecipando al Check your Head tour ed alle sessioni di registrazione del nuovo album, \"Ill Communication\", del 1994. Nel 1995 lascia il gruppo.\nNel frattempo, nell'estate del 1992, durante il tour mondiale con i \"Beasties\", Eric Bobo fa la conoscenza dei Cypress Hill, con cui instaura un legame d'amicizia. Dietro richiesta del \"frontman\" del gruppo, Louis Freeze, entra provvisoriamente nel gruppo, pur trovandosi nella situazione complicata di dover viaggiare continuamente per fare da percussionista in entrambi i gruppi. Dopo avere lasciato i Beastie Boys, Bobo entra definitivamente nei Cypress Hill, diventandone membro fisso."}
{"id": "537127", "revid": "1427733", "url": "https://it.wikipedia.org/wiki?curid=537127", "title": "Ray Kennedy", "text": "Carriera.\nCresciuto in un villaggio nel nord dell'Inghilterra, si propose per un provino al Port Vale, formazione di Stoke-on-Trent, nel 1967, senza superarlo. Torn\u00f2 quindi in Northumbria per continuare come dilettante; Un anno dopo fu notato da un osservatore dell', squadra che lo port\u00f2 a Londra nel 1968 e gli fece firmare il primo contratto da professionista. Esord\u00ec in prima squadra come attaccante nel settembre 1969, in Coppa delle Fiere contro i nordirlandesi del . Durante quel torneo Ray Kennedy segn\u00f2 un gol contro l'Anderlecht nella finale d'andata, a Bruxelles: fu il gol inglese della bandiera grazie al quale l'Arsenal perse 3-1 e al ritorno gli permise di ribaltare il risultato per 3-0 e vincere la Coppa. Fu il primo trofeo in assoluto per Ray Kennedy, che all'epoca aveva giocato solo sei partite nel campionato inglese. Divenuto titolare fisso, la stagione successiva salt\u00f2 solo un incontro e vinse il \"double\" campionato nazionale (dopo un testa a testa contro i concittadini del ) e Coppa d'Inghilterra (contro il Liverpool). Alla fine della stagione 1970-1971 fu il miglior realizzatore della squadra con 27 gol.\nRimase altre tre stagioni nell'Arsenal, durante le quali il miglior risultato fu la finale di Coppa d'Inghilterra del 1972, persa per 1-0 contro il Leeds Utd. Nell'estate del 1974 l'acquisto di Kennedy da parte del Liverpool per 200.000 sterline fu l'ultimo colpo di mercato realizzato dal manager Bill Shankly che, lo stesso giorno dell'ingaggio di Kennedy annunci\u00f2 il suo ritiro.\n Bob Paisley, il successore di Shankly, lo impieg\u00f2 come mezzala sinistra, e nelle sue 17 presenze nella Nazionale inglese non fu mai impiegato da centravanti, bens\u00ec da centrocampista di sinistra.\nCon il Liverpool Ray Kennedy vinse tre Coppe dei Campioni (1977, 1978 e 1981), una Coppa UEFA (1976), cinque campionati nazionali (1976, 1977, 1979, 1980, 1982), una Coppa d'Inghilterra (1974) e una Supercoppa d'Europa (1977).\nLasciato il Liverpool nel 1982, Kennedy and\u00f2 a giocare in Galles nello allenato dal suo ex compagno di squadra John Toshack. Kennedy, accusato di scarso impegno, sub\u00ec l'incipienza della malattia di Parkinson, che lo costrinse a ritirarsi dal calcio giocato nel 1984.\nL'unico impiego di Ray Kennedy nel calcio fu un breve incarico nel come allenatore. La maggior parte della sua vita dopo il ritiro \u00e8 stata spesa per diffondere informazione sulla malattia di Parkinson e per raccogliere fondi sulla ricerca contro tale malattia. Nel 1991 le sue due ex squadre, Liverpool e Arsenal, disputarono un incontro amichevole in suo onore, il cui incasso fu devoluto alla ricerca medica.\nKennedy \u00e8 morto nel novembre del 2021. "}
{"id": "537128", "revid": "17351", "url": "https://it.wikipedia.org/wiki?curid=537128", "title": "Bell model 47", "text": ""}
{"id": "537131", "revid": "767487", "url": "https://it.wikipedia.org/wiki?curid=537131", "title": "I tre giorni del Condor", "text": "I tre giorni del Condor (\"Three Days of the Condor\") \u00e8 un film del 1975 diretto da Sydney Pollack e prodotto da Stanley Schneider. La sceneggiatura, di Lorenzo Semple Jr, \u00e8 un adattamento dal romanzo \"I sei giorni del Condor\" di James Grady. Considerato uno dei migliori film del genere cospirativo e thriller, ha ottenuto la candidatura dall'Academy Award per il montaggio, agli Oscar del 1976.\nTrama.\nManhattan, New York. Un commando di sicari, guidati da un freddo alsaziano, di nome Joubert, e da Lloyd, un ex sergente dell'esercito, irrompe in una sezione impiegatizia della CIA, impegnata in operazioni di OSINT, dove vengono letti e studiati libri e giornali provenienti da tutto il mondo in cerca di individui sospetti, codici segreti o trame nascoste. Tutti gli operatori vengono sterminati ad eccezione del giovane Joseph Turner, nome in codice \"Condor\", uscito di soppiatto a comprare la colazione, il quale pochi giorni prima aveva inviato ai suoi superiori un rapporto senza ricevere alcuna risposta.\nScoperto il massacro, sentendosi in pericolo e non potendosi fidare di nessuno, Turner prende una pistola da un cassetto e chiede aiuto alla sede; il vicedirettore di New York, Higgins, assume l'incarico di recuperare il sopravvissuto, ma da Washington arriva Wicks, direttore della sezione di Condor, che s\u2019incarica di subentrare nel recupero. Dato appuntamento a Condor in un vicolo dietro un hotel di Manhattan, Wicks tenta di ucciderlo, ma questi prontamente reagisce, sparandogli con la pistola che ha in tasca per poi fuggire. Confuso e carico di adrenalina, decide di sequestrare una donna, Kathy Hale, obbligandola a tenerlo in casa sua per essere al sicuro. Nonostante una iniziale diffidenza reciproca, i due alla fine collaborano.\nGrazie alla propria abilit\u00e0 e al proprio coraggio, Condor riesce a sventare un tentativo di uccisione da parte di Joubert e poi un altro operato da Lloyd, travestito da postino, che rimane ucciso nel conflitto a fuoco. Nelle tasche del killer, Condor trova un numero di telefono che si rivela essere quello dell'ufficio di Wicks a Washington, come anche la chiave di una stanza d'hotel, quella in cui \u00e8 alloggiato Joubert. Diventa chiaro come il capo-sezione Wicks, Joubert e Lloyd siano in collaborazione fra di loro e come gli omicidi siano legati al dossier che Condor ha mandato a Wicks. Ma cosa pu\u00f2 nascondere quel dossier di cos\u00ec tanto pericoloso?\nCondor \u00e8 sicuro che c'\u00e8 una parte deviata dei servizi segreti che agisce autonomamente, ma vuole prima essere sicuro di questo, quindi studia un piano: con l'aiuto di Kathy, attira Higgins in trappola e lo rapisce. In realt\u00e0 vuole solo la conferma che il servizio segreto ufficiale non ha dato l'ordine d\u2018eliminare lui ed i suoi colleghi. Condor intuisce subito che Higgins non \u00e8 implicato in quella storia e che ci sono delle deviazioni nella \"compagnia\", ma scopre anche come Wicks non sia a capo di questo complotto, poich\u00e9 Higgins gli rivela che \u00e8 stato appena ucciso; la mente quindi dev\u2019essere un altro.\nLiberato Higgins, Condor ruba da una squadra di telefonisti il materiale per mettere un telefono sotto intercettazione e, recatosi all'hotel dove si trova Joubert, usa la sua esperienza come trasmettitore per capire con chi l'alsaziano \u00e8 in contatto costantemente; quindi, incrociando dei dati, arriva all'indirizzo e quindi al numero di telefono di chi \u00e8 a capo di tutto, Leonard Atwood, che aveva preparato i piani d\u2018una guerra da far scoppiare nel Medio Oriente per assicurarsi il controllo del petrolio, piano che il rapporto di Condor aveva involontariamente smascherato.\nIl funzionario deviato era pertanto ricorso al killer \"indipendente\" Joubert e al suo guardaspalle Lloyd per eliminare ogni possibile contatto che potesse metterlo in rapporto con il piano, mentre Higgins (quindi la CIA \"ufficiale\") usava Condor come bersaglio mobile per individuare i responsabili del complotto. Condor telefona al quartier generale, dove si trovano in quel momento Higgins, un alto funzionario di nome Wabash e Atwood, rivelando a Higgins in quale hotel pu\u00f2 trovare ed arrestare Joubert. Ma, quando Condor gli chiede cosa sa di Atwood, Higgins tace poich\u00e9 l'uomo \u00e8 a pochi metri da lui.\nCondor allora saluta Kathy alla stazione e parte per il Maryland, all'indirizzo di Atwood, per affrontarlo. L'uomo, minacciato da Condor con una pistola, ammette che ha ordinato l'eliminazione della squadra perch\u00e9, involontariamente, aveva smascherato il suo piano deviato. Proprio in quel momento Joubert, armato di pistola, sopraggiunge e lo disarma, eliminando per\u00f2 Atwood, e inscenandone un finto suicidio. Joubert parla a Condor come ad un amico e gli svela di essere tornato al servizio della CIA ufficiale solo per eliminare Atwood, diventato troppo ingombrante per tutti. Joubert si offre di accompagnarlo a New York, mettendolo in guardia sul fatto che Higgins sar\u00e0 costretto a toglierlo di mezzo, poich\u00e9 anche lui \u00e8 diventato ingombrante, proprio come Atwood.\nCondor si incontra con Higgins, che gli propone il suo reintegro nell'Agenzia. Condor si accorge che Higgins \u00e8 arrivato all'appuntamento con degli uomini, probabilmente armati, e, ricordando le parole di Joubert, fiuta la trappola e, mentre se ne va, svela a un Higgins esterrefatto di aver consegnato il suo rapporto su quello che \u00e8 avvenuto al \"New York Times\". Il finale lascia aperto l'interrogativo se la CIA riuscir\u00e0 a evitare che la notizia sia pubblicata."}
{"id": "537133", "revid": "1613450", "url": "https://it.wikipedia.org/wiki?curid=537133", "title": "Trauma", "text": ""}
{"id": "537135", "revid": "78273", "url": "https://it.wikipedia.org/wiki?curid=537135", "title": "Huges 369/500", "text": ""}
{"id": "537138", "revid": "1305772", "url": "https://it.wikipedia.org/wiki?curid=537138", "title": "Vite bruciacchiate", "text": "Vite bruciacchiate \u00e8 una miniserie televisiva composta da quattro episodi con protagonisti il gruppo musicale Elio e le Storie Tese. Gli episodi furono girati tra giugno e settembre del 1998, anno in cui gli EELST fecero un breve tour negli Stati Uniti. Fra le location della serie infatti vi sono New York, Miami, Las Vegas e San Francisco.\nLa serie ebbe tuttavia una scarsa visibilit\u00e0, in quanto venne trasmessa da Rai 2 solo due anni dopo la realizzazione, tra agosto e settembre del 2000, poco dopo la mezzanotte. Non essendo pi\u00f9 stata replicata o venduta in DVD, la serie rappresenta una rarit\u00e0, reperibile esclusivamente tramite registrazione su videocassetta o P2P.\nIndipendentemente dai dati auditel, \"Vite Bruciacchiate\" rappresenta un punto importante nella storia della band, in quanto fu la prima serie televisiva realizzata da Elio e le Storie Tese, dove venivano mescolati sketch comici, esibizioni dal vivo (con i brani cantati in inglese) o finti videoclip realizzati per strada o addirittura sul tetto delle Torri Gemelle.\nInoltre, la serie rappresenta una delle ultime testimonianze video di Feiez con la band, essendo stata realizzata pochi mesi prima della sua prematura scomparsa. Al termine di ogni episodio, mentre scorrono i titoli di coda, compare una scritta in sovraimpressione con cui il gruppo dedica il proprio lavoro all'amico scomparso.\nTrama.\nElio e le Storie Tese interpretano un complesso italiano in crisi creativa, situazione che cambia quando essi ritrovano un reperto della (inesistente) band italoamericana degli anni quaranta \"Los The Peparors\", scomparsa improvvisamente dalle scene dopo aver anticipato con i loro brani praticamente tutti i generi musicali esistenti. Eccitati da questo ritrovamento, i musicisti italiani partono alla volta degli USA per cercare quante pi\u00f9 notizie possibili sui loro beniamini.\nEssi riescono ad incontrare il primo manager del gruppo, un parrucchiere italoamericano (interpretato ironicamente da Renzo Arbore), che diventa il loro mentore, procurando loro i primi ingaggi negli Stati Uniti e svelando loro nuove notizie sui Peparors.\nUn manager americano (interpretato dal produttore degli EELST Otar Bolivecic, ovvero Claudio Dentes) scopre i sei musicisti italiani e decide di lanciarli come i nuovi Peparors, ma poco prima del debutto della band muore, lasciando Elio e compari ad indagare sul mistero dei Peparors...\nAlcune caratteristiche.\nI quattro episodi della miniserie non sono una storia sequenziale, ma narrano tutti la stessa storia con la trama sopra descritta, con la differenza che ogni episodio \u00e8 girato secondo un differente stile: film noir, guerra, fantascienza, western, ciascuno con le sue peculiarit\u00e0 in fatto di dialoghi, regia e recitazione.\nIl nome \"Los The Peparors\" \u00e8 stato riutilizzato da Elio e le Storie Tese come pseudonimo per firmare la canzone \"Banane giganti\", parte della colonna sonora del film d'animazione \"Terkel in Trouble\", per il quale i membri del complesso hanno curato anche l'adattamento dei dialoghi e preso parte al doppiaggio.\nI \"Peparors\" vengono poi citati da Elio e le Storie tese nel brano \"Suicidio a sorpresa\" contenuto nell'album \"Studentessi\": \"..Ma i pi\u00f9 imitati son sempre i Peparors!\".\nDurante il loro soggiorno negli USA, la band interpretata dagli EELST guarda nei momenti di nostalgia sulla TV satellitare la telenovela italiana d'ambientazione medievale \"Giorgio e Piero\": brevi spezzoni con le storie di questi due personaggi erano apparsi negli album \"Italyan, Rum Casusu \u00c7ikti\" e \"Del meglio del nostro meglio Vol. 1\"."}
{"id": "537147", "revid": "547034", "url": "https://it.wikipedia.org/wiki?curid=537147", "title": "Angelo Bonelli", "text": "\u00c8 stato candidato a sindaco di Taranto nel 2012, presidente della Federazione dei Verdi dal 10 ottobre 2009 al 24 marzo 2018, deputato alla Camera nella XV legislatura e presidente della XIII Circoscrizione di Roma (Ostia-Acilia-Casal Palocco) dal 1993 al 1994.\nBiografia.\nPrimi anni.\nNasce a Roma nel 1962. Il suo impegno politico ed ecologista inizia nelle associazioni ambientaliste e nella Federazione dei Verdi, dove nel 1990 diventa consigliere di circoscrizione nella XIII Ostia del Comune di Roma.\nNel 1993 viene eletto al Comune di Roma, ma opta per la Presidenza della circoscrizione, incarico che ricopre nel biennio 1993-1994.\n\u00c8 stato consigliere regionale, capogruppo dei Verdi in consiglio regionale del Lazio e assessore all'Ambiente e alla cooperazione tra i popoli della Regione Lazio, carica dalla quale si \u00e8 dimesso dopo l'elezione alla Camera.\nAlle elezioni europee del 2004 viene candidato coi Verdi, nella circoscrizione Italia centrale, senza tuttavia risultare eletto.\nDeputato e Capogruppo dei Verdi.\nAlle elezioni politiche del 2006 viene candidato alla Camera dei deputati, ed eletto nella circoscrizione Lazio 1 nella coalizione de L'Unione. Nel corso della XV Legislatura \u00e8 stato membro della IX Commissione Trasporti, oltre che quello di capogruppo dei Verdi alla Camera. Per iniziativa sua e di Giuseppe Trepiccione il 6 giugno 2007 \u00e8 approvato un sub-emendamento parlamentare che potrebbe causare la ri-nazionalizzazione della gestione delle risorse idriche.\nAlle elezioni politiche del 2008 viene ricandidato alla Camera nelle lista elettorale della Sinistra Arcobaleno di Fausto Bertinotti, ma non viene eletto.\nPresidente della Federazione dei Verdi.\nIl 10 ottobre 2009 a Fiuggi si svolge la XXX Assemblea Nazionale del partito, dove si candida a presidente della Federazione nazionale, in rappresentanza dell'ala a favore di tornare ad essere un soggetto ecologista autonomo, vincendo a sorpresa contro l'avversaria Loredana De Petris, candidata favorita rappresentante della mozione a favore che i Verdi confluissero in Sinistra e Libert\u00e0 di Nichi Vendola, e viene eletto presidente dei Verdi con 245 voti favorevoli contro i 231 di De Petris. Con Bonelli passa la linea favorevole al mantenimento di un partito ecologista autonomo, contro la confluenza dei Verdi in Sinistra e Libert\u00e0.\nConsigliere regionale del Lazio.\nSi ricandida alle elezioni regionali nel Lazio del 2010 coi Verdi come capolista nella circoscrizione di Roma, a sostegno della mozione del candidato del centro-sinistra: la storica radicale Emma Bonino, ottenendo 2.594 preferenze e venendo eletto in consiglio regionale del Lazio, diventando poi capogruppo dei Verdi in consiglio regionale.\nIn occasione dei referendum abrogativi del 2011 ha partecipato attivamente alla campagna referendaria contro l'energia nucleare; durante una trasmissione televisiva sull'argomento ha affermato che nel rapporto dell'UNSCEAR sulle conseguenze di \u010cernobyl' si indica in 6800 il numero dei morti causati dall'incidente, mentre in quel rapporto, confermato anche dal forum su \u010cernobyl' pubblicato nel 2005, il numero dei morti accertati varia da un minimo di 30 a un massimo di 65.\nCandidatura a sindaco di Taranto.\nIn vista delle elezioni amministrative del 2012, dopo l'appello lanciato dal cartello di associazioni e comitati ambientalisti che fanno capo a \"\"Taranto Respira\", il leader dei Verdi ha sciolto la riserva e ha deciso di accettare la candidatura a sindaco del capoluogo jonico, gi\u00e0 dichiarato nel 1991 dal Ministero dell'Ambiente \"area a elevato rischio ambientale\".\nAlle elezioni comunali, sostenuto da un coalizione formata da Ecologisti e Reti Civiche e dalle liste civiche \"Rinascere\", \"Aria Pulita\", \"Mamme per Taranto\" e \"Rinnoviamo Insieme\", ha ottenuto 12.277 voti pari al 12% delle preferenze, piazzandosi al terzo posto dietro al sindaco uscente e candidato del centro-sinistra (il vendoliano Ippazio Stefano) e il candidato della destra (Mario Cito), riuscendo pero a staccare il candidato del centro-destra ferma al 7%.\nPur non riuscendo ad approdare al ballottaggio, risulta comunque eletto consigliere comunale a Taranto, di cui ne diventa capogruppo per il suo partito.\nAngelo Bonelli, oltre a svolgere l'attivit\u00e0 di consigliere comunale a Taranto, con l'aiuto dei movimenti ambientalisti che lo hanno sostenuto per la candidatura a sindaco, \u00e8 uno dei principali oppositori dell'inquinamento prodotto dall'Ilva e delle commistioni tra azienda e politica emerse dall'inchiesta \u201cAmbiente svenduto\u201d. Proprio per questa sua incessante attivit\u00e0, la Questura di Roma gli ha assegnato un servizio di vigilanza sotto la sua abitazione dopo che il 13 febbraio era giunta nella sede del partito dei Verdi una lettera anonima. Bonelli non era a Roma e cos\u00ec lo staff del co-portavoce dei Verdi ha chiamato gli artificieri che hanno sequestrato la missiva per analizzarla. All'interno, gli investigatori, hanno trovato del liquido che \u00e8 stato sottoposto ad analisi. Il 5 marzo 2014, Bonelli, ha ricevuto una seconda lettera anonima. Questa volta, la busta, era stata spedita agli uffici comunali di Taranto e gli \u00e8 stata consegnata da uno dei dipendenti comunali, ignaro del contenuto. La busta oltre ad una lettera anonima con delle chiare minacce, conteneva anche un coltello a serramanico.\nElezioni politiche 2013 ed europee 2014.\nCandidato alle elezioni politiche del 2013, non viene eletto al Parlamento a causa del mancato superamento del quorum dalla parte della sua lista (Rivoluzione Civile).\nPer le Elezioni europee del 2014 in Italia Angelo Bonelli si \u00e8 candidato nella lista Verdi Europei - Green Italia iscritta al Partito Verde Europeo nella Circoscrizione Italia centrale e Circoscrizione Italia Meridionale, ottenendo oltre 6.500 preferenze. La lista Verdi Europei - Green Italia non ha superato lo sbarramento del 4% e pertanto Angelo Bonelli non \u00e8 stato eletto. Contro lo sbarramento i Verdi hanno presentato ricorso alla Corte Costituzionale.\nElezioni politiche del 2018.\nIn vista delle elezioni politiche del 2018, colloca i Verdi nel centro-sinistra, dove fa nasce il 14 dicembre 2017 la lista elettorale \"Italia Europa Insieme\", nota semplicemente come Insieme, lista che federa il Partito Socialista Italiano di Riccardo Nencini e i \"prodiani\" \"ulivisti\" orfani di Giuliano Pisapia e del suo progetto \"Campo Progressista\", raccolti in Area Civica guidati dall'ex ministro per l'attuazione del programma di governo Giulio Santagata.\nAlla tornata elettorale viene candidato nel collegio uninominale di Pesaro-Fano-Senigallia al Senato della Repubblica, sostenuto dalla coalizione di centro-sinistra in quota Insieme, ma viene sconfitto dalla candidata del Movimento 5 Stelle Donatella Agostinelli.\nDimissioni da portavoce dei Verdi e Corsa alle europee 2019.\nIl 24 marzo 2018 si \u00e8 dimesso dell\u2019esecutivo nazionale dei Verdi, e conseguentemente da coordinatore dello stesso; lo ha annunciato attraverso i suoi canali social.\nNel mese di gennaio 2019 Angelo Bonelli \u00e8 stato nominato coordinatore nazionale dell\u2019esecutivo dei Verdi. Alle elezioni europee del 26 maggio \u00e8 candidato per Europa Verde (lista formata dai Verdi con Possibile) nella Circoscrizione Italia nord-orientale e ottiene 4074 preferenze senza per\u00f2 essere eletto a causa del mancato raggiungimento della soglia di sbarramento da parte della lista.\nNomina a portavoce di Europa Verde.\nIl 10 luglio 2021, all'assemblea costituente a Chianciano Terme di Europa Verde come partito, viene nominato co-portavoce del soggetto politico insieme ad Eleonora Evi.\nAgli inizi di novembre 2021 \u00e8 stato vittima di vandalismo: la sua porta di casa viene imbrattata con la scritta fatta in bomboletta spray \"infame\"\"; fatto avvenuto poco dopo che Bonelli aveva depositato due esposti su Forza Nuova, uno alla Procura di Milano e l\u2019altro a Roma. In merito alla vicenda Bonelli al \"Corriere della sera\" dichiara che \u201c\"non si arrender\u00e0\"\u201d."}
{"id": "537150", "revid": "1410376", "url": "https://it.wikipedia.org/wiki?curid=537150", "title": "Luana Zanella", "text": "Biografia.\n\u00c8 nata e vive a Mestre; sposata, due figli, \u00e8 laureata all'Universit\u00e0 di Padova in scienze politiche e specializzata in diritto del lavoro presso l'Universit\u00e0 di Trieste. Ha insegnato discipline giuridiche ed economiche nelle scuole superiori, a Trieste e a Venezia, dedicandosi alla sperimentazione didattica e alla ricerca sul territorio. Impegnata nel movimento delle donne e nell'associazionismo ambientalista, approda all'inizio degli anni Novanta alla politica istituzionale, assumendo nel corso degli anni vari incarichi nell'amministrazione comunale di Venezia (presidente circoscrizionale, presidente del consiglio comunale, assessore alle politiche sociali e alla cittadinanza delle donne, assessore alla cultura, relazioni comunitarie e internazionali, politiche giovanili e Centro Pace).\nEletta nel 2001 alla Camera dei Deputati, ha coordinato la componente Verdi \u2013 L'Ulivo del gruppo misto. Rieletta nel 2006, \u00e8 stata vicepresidente del gruppo Verdi.\nIl 23 novembre 2013 al 32\u00ba congresso della Federazione dei Verdi viene nominata portavoce nazionale del partito assieme ad Angelo Bonelli, grazie alla parit\u00e0 di genere.\nSi candida alle elezioni nazionali del 2018 nella lista Italia Europa Insieme come rappresentante e parte della direzione nazionale della Federazioni dei Verdi; la lista raggiunger\u00e0 lo 0,58% in tutta Italia.\nDal 2021 fa parte della direzione nazionale di Europa Verde."}
{"id": "537156", "revid": "131358", "url": "https://it.wikipedia.org/wiki?curid=537156", "title": "1. FC Dynamo Dresda", "text": ""}
{"id": "537157", "revid": "131358", "url": "https://it.wikipedia.org/wiki?curid=537157", "title": "Dynamo Dresda", "text": ""}
{"id": "537158", "revid": "1494169", "url": "https://it.wikipedia.org/wiki?curid=537158", "title": "Lottizzazione", "text": ""}
{"id": "537159", "revid": "131358", "url": "https://it.wikipedia.org/wiki?curid=537159", "title": "Dynamo Dresden", "text": ""}
{"id": "537160", "revid": "88740", "url": "https://it.wikipedia.org/wiki?curid=537160", "title": "Brecciarola", "text": "Brecciarola, chiamata anche Brecciarola di Chieti (\"La Vr\u00e8cciarole\" in dialetto locale), \u00e8 una frazione del comune di Chieti che conta circa . Gli abitanti sono chiamati brecciarolesi.\nGeografia fisica.\nL'insediamento di Brecciarola definisce un aggregato rurale dal carattere moderatamente accentrato dislocato tra le quote di 58/59 m.s.m. a sud del fiume Pescara e a sud-ovest di Chieti.\nIl suo territorio risulta delimitato dal fiume Pescara a nord, dal fosso Calabrese a ovest che lo separa dai comuni di Casalincontrada e Manoppello, medesimo confine a sud e la contrada S. Filomena-Tratturo di Chieti a est.\nLa frazione dista 10\u00a0km dalla parte alta di Chieti e 5\u00a0km dalla parte bassa della citt\u00e0 (cio\u00e8 Chieti Scalo) a cui \u00e8 collegata dalla SS5 Via Tiburtina Valeria, che ricalca il tracciato dell'omonima via romana che collegava Roma con Pescara; la statale taglia la frazione in due parti. Sviluppandosi lungo la Tiburtina, Brecciarola ha una forma allungata, stretta fra i vicini comuni di Manoppello e Casalincontrada. A quest'ultimo comune la frazione \u00e8 collegata da due strade perpendicolari alla Tiburtina.\nOrigini del nome.\nIl toponimo attuale, frequente, allude alla conformazione del terreno di natura brecciosa, ma \"breccia\" rimanda anche al latino tardo \"briccia\", a sua volta da una base mediterranea \"bricco\" che allude ad un rilievo roccioso e comunque erto. \nStoria.\nGran parte della storia del piccolo borgo rurale si concentra intorno alle vicende patrimoniali della localit\u00e0 Succeto \"(\"a nord-est dell'abitato) associata a \"Reja, ossia Villareia ora in territorio di Cepagatti e in particolare ai rapporti con il monastero di Montecassino\" \"che da epoca remota ne era in possesso.\"\nAll'epoca, il territorio di Succeto era coperta da una fitta foresta che gi\u00e0 nella seconda met\u00e0 del XVI secolo a.C. risultava, tuttavia, in parte disboscata tanto che Chieti poteva darne i terreni in affitto proprio allo scopo di compensare Montecassino.\nSuccessivamente si provveder\u00e0 alla vendita di quella che era definita una \"colonia\" su un insieme di terreni di cui la citt\u00e0 disponeva e comunque tutelava la parte a foresta, vietandone il disboscamento tanto da non permettere neanche di fare la legna per le riparazioni della barca (ponte in legno che collegava le due sponde), copertura forestale della cui importanza si aveva l'esatta percezione e la concessione a prelevare legna era fatta sotto la condizione di non danneggiare la selva.\nSi trattava dunque di un luogo in parte disboscato per dedicarlo ai coltivi e in parte conservato come patrimonio forestale da tutelare: \"Succeto infatti \u00e8 un'aferisi di s(amb)u(c)ceto che rimanda al latino regionale sambucetum collettivo da sambucus per indicare un luogo dove vegetano i sambuchi.\"\nQuesto stato di cose si inquadra nell'ambito del contenzioso risolto con Montecassino per il possesso dell'area e in particolare da un titolo di remota origine e un uso pi\u00f9 recente attinente alla disponibilit\u00e0 per la citt\u00e0 del luogo. Ci\u00f2 non imped\u00ec, anche forse per il contenzioso risolto con Montecassino, che Chieti finisse per alienare il possesso a favore della famiglia Valignani, che acquistava nella prima met\u00e0 del XVII secolo entrambi i feudi rustici, ossia Reja da un lato del Pescara e Succeto dall'altro, mantenendone il possesso fino alla met\u00e0 del XVIII secolo, ossia per quasi un secolo.\nI Mezzanotte a loro volta continuarono le attivit\u00e0 di coltivazioni, assegnando parti di terreni a uomini che dettero nome ai casati (Casato Melideo; Casato Cavalli; Casato De Luca; Casato Malpenso ecc) e costruirono una residenza al centro del piccolo borgo, che veniva usata durante le battute di caccia e per accogliere gli ospiti nobili di allora. Dopodich\u00e9 la propriet\u00e0 torn\u00f2 a Chieti per volont\u00e0 degli stessi Valignani.\nBrecciarola prese il nome attuale nel 1932.\nMonumenti e luoghi d'interesse.\nSono presenti nella frazione la fonte dell'Augello, o fonte Bovinum, e un lavatoio pubblico che sfrutta le acque sorgive della stessa fontana. La fontana fu restaurata una prima volta nel 1792 dal Camerario Interino Barone Marco Antonio Paini; sul fronte della fontana sono apposti uno stemma e una targa in pietra che ricordano il passaggio dei Reali nella frazione durante la fuga verso la Puglia nel 1943.\nAl centro della contrada sorge un palazzo nobiliare, detto Casone. Nella stessa piazza \u00e8 presente la chiesa di San Bartolomeo: di stile moderno, \u00e8 stata realizzata negli anni 1960, e la sua struttura \u00e8 semplice, rettangolare con facciata triangolare il cui ingresso \u00e8 preceduto da piccolo portico. L'interno \u00e8 a navata unica con soffitto a capriate.\nSociet\u00e0.\nReligione.\nLa religione pi\u00f9 diffusa \u00e8 il cristianesimo nella sua confessione cattolica. San Bartolomeo Apostolo \u00e8 il patrono della frazione: a lui \u00e8 dedicata l'unica chiesa di Brecciarola. \nLa piccola frazione era per lo pi\u00f9 abitata da contadini quando il 13 aprile 1932 monsignor Giuseppe Venturi, arcivescovo dell'arcidiocesi di Chieti-Vasto, istitu\u00ec la vicaria perpetua di San Bartolomeo Apostolo in Brecciarola e la contrada inizi\u00f2 a chiamarsi con l'attuale nome. Il 25 dicembre 1946 l'arcivescovo di Chieti elev\u00f2 a parrocchia la vicaria, che venne riconosciuta dallo Stato con decreto del Presidente della Repubblica n. 2189 del 14 settembre 1948.\nSport.\nNella frazione \u00e8 presente un campo da golf."}
{"id": "537161", "revid": "23390", "url": "https://it.wikipedia.org/wiki?curid=537161", "title": "Luca Volont\u00e8", "text": "Biografia.\nNato a Saronno, in provincia di Varese, vive a Rovello Porro, in provincia di Como. Ha conseguito la laurea in Scienze politiche presso l'Universit\u00e0 degli Studi di Milano.\nAttivit\u00e0 politica.\nGi\u00e0 esponente del Movimento di Comunione e Liberazione, comincia la sua attivit\u00e0 politica con il Partito Popolare Italiano, del quale, nel 1994, viene nominato responsabile per gli enti locali. Segue Rocco Buttiglione nella scissione dal PPI, che porta alla nascita del CDU di cui diventa dirigente organizzativo.\nElezione a deputato.\nAlle elezioni politiche del 1996 viene eletto per la prima volta alla Camera dei Deputati, con il proporzionale, come capolista di CCD-CDU nella circoscrizione Lombardia 2.\nAlle politiche del 2001 viene riconfermato deputato nel \"collegio uninominale\" di Busto Arsizio, in rappresentanza della Casa delle Libert\u00e0. Nella XIV legislatura \u00e8 stato Capogruppo del gruppo unitario CCD-CDU (poi divenuto UDC) alla Camera. Nel 2002 partecipa alla nascita dell'UDC.\n\u00c8 rieletto deputato per la terza volta nel 2006, per le liste dell'UDC nella circoscrizione Lombardia-2. \u00c8 il capogruppo dell'UDC alla Camera. \u00c8 stato eletto ininterrottamente alla Camera dei Deputati nella XIII, XIV, XV e XVI legislatura. Nella XV Legislatura \u00e8 membro della Commissione Affari Sociali e della Giunta per il Regolamento.\nNel 2008 \u00e8 rieletto deputato ed entra alla Camera come Membro del consiglio direttivo dell'UdC. Dal 25 gennaio 2010 al giugno 2013 \u00e8 stato Presidente del Gruppo Popolari-Cristiano Democratici (EPP-CC) alla Assemblea del Consiglio d'Europa. \u00c8 membro del Presidential Commettee, del Monitoring Committee, del Political Committee, del Social Affairs and Family Commettee dell'Assemblea di Strasburgo.\nPosizioni politiche.\n\u00c8 promotore e primo firmatario della Proposta di legge sulla funzione sociale degli 'oratori'. La proposta diventa legge nel 2003 (Legge n.206/2003), il testo si proponeva di valorizzare e promuovere gli 'oratori' come luoghi di crescita sociale e morale dei giovani.\nNel 2008 si mette in cattiva luce attaccando i genitori di un bambino nato senza entrambi i reni e destinato a morte certa nel giro di pochi giorni. Questi avevano chiesto di terminare l'accanimento terapeutico nei confronti del figlio, morto ad 80 giorni dalla nascita (prima della triste dipartita, il termine massimo di sopravvivenza registrato era stato di 38 giorni). Secondo il deputato la coppia voleva sacrificare il figlio perch\u00e9 nato imperfetto.\nSi \u00e8 reso famoso tra gli internauti per aver fatto una interrogazione parlamentare riguardo al gioco \"Operazione: Pretofilia\" realizzato dal collettivo Molleindustria, in cui chiedeva al Governo di intervenire per contrastare le offese al sentimento religioso riscontrate nello stesso. Il gioco fu temporaneamente rimosso dagli autori stessi.\nNel laicato cattolico.\nDal 2018 \u00e8 presidente dell'associazione \"Dignitatis Humanae Institute\", vicina alle posizioni dei cardinali Renato Raffaele Martino e Raymond Leo Burke. Ha collaborato dal 2009 al 2018 con \"Il Sussidiario\", mentre dal 2019 collabora regolarmente coi periodici \"La Nuova Bussola Quotidiana\" e \"Il Timone\".\nProcedimenti giudiziari e la condanna.\n\u00c8 stato condannato in primo grado per corruzione per una tangente da due milioni dall\u2019Azerbaijan, ricevuta dal lobbista azero Suleymanov a partire dal gennaio 2013, avendo indirizzato il voto del Gruppo PPE (in qualit\u00e0 di Presidente) nel Consiglio d'Europa a favore del governo azero in una questione di prigionieri politici. Il suo coinvolgimento nello scandalo di corruzione \u00e8 stato rivelato per la prima volta nel rapporto di indagine condotta dalla \"Iniziativa Europea di Stabilit\u00e0\u201d intitolato \"Diplomazia del Caviale - Come l'Azerbaigian ha messo a tacere il Consiglio d'Europa\", pubblicato nel 2012.\nA dicembre 2018 inizia il processo a suo carico presso il Tribunale di Milano, dove \u00ab\"\u00e8 stato rinviato a giudizio per l'ipotesi di reato di corruzione. I pm Scudieri e Ramondini hanno acclarato che l'ex parlamentare ha accettato la promessa di 10 milioni di euro per assicurare il proprio sostegno alle posizioni politiche dell'Azerbaijan e per orientare le votazioni dell'assemblea del Consiglio d'Europa contro un rapporto (il rapporto Straesser) che puntava il dito sulle condizioni dei prigionieri politici nell'ex repubblica sovietica\"\u00bb. Quattro le udienze tenutesi fra la fine del 2018 e l'inizio del 2019.\nL'11 gennaio 2021 \u00e8 stato condannato in primo grado a 4 anni di carcere per corruzione internazionale dalla X Sezione Penale del Tribunale di Milano."}
{"id": "537162", "revid": "1342115", "url": "https://it.wikipedia.org/wiki?curid=537162", "title": "Domenico Susi", "text": "Biografia.\nLeader della politica abruzzese e nazionale per 40 anni, avendo percorso tutte le tappe della carriera politica ed amministrativa.\nRiformista e siloniano, a 17 anni si iscrisse al P.S.I.; fu segretario della sezione di Sulmona (1959-1965); segretario provinciale (1965-1970) e regionale del P.S.I. abruzzese (1976-1979); membro del Comitato centrale e dell'Assemblea nazionale dal 1975 fino al 1993.\nInizia l'attivit\u00e0 amministrativa nel 1964 quando viene eletto sindaco del suo paese natale, rimane in carica fino al 1970, anno in cui viene eletto consigliere regionale.\nTra i padri della Costituente della Regione Abruzzo (1970) fu eletto per la prima volta alla Camera nel 1979 (VIII legislatura) e riconfermato anche nella IX, X, e XI legislatura\nFu sottosegretario di Stato alle Finanze per 9 anni nei Governi Craxi I e II, Goria, De Mita e Andreotti VI e VII, un vero record di permanenza; ma nonostante la competenza di tecnico fu scelto sempre in quanto deputato alla Camera dove fu eletto con record di preferenze per 4 legislature consecutive.\nNella sua attivit\u00e0 governativa firm\u00f2 48 Convenzioni bilaterali con Paesi stranieri, si interess\u00f2 di provvedimenti a favore dello stato sociale; si occup\u00f2 della riforma organica delle Esattorie (1989), passate dalla propriet\u00e0 di esattori privati a societ\u00e0 bancarie pure o con privati su base provinciale (i Concessionari della Riscossione, progetto su cui poi si \u00e8 fondata la riforma del 2006 che ha portato alla holding nazionale Equitalia, poi cessata e trasformata in Agenzia Entrate-Riscossione).\nRiorganizz\u00f2 Lotto e Lotterie e i Servizi ispettivi del fisco; promosse la creazione di edilizia e infrastrutture pubbliche: tra queste la caserma della Guardia di Finanza a Coppito (L'Aquila) che ospita la Scuola Ispettori e Sovrintendenti, uno dei pochi edifici uscito quasi indenne dal terremoto dell'Aquila del 6 aprile 2009 (e dove poi viene programmato il vertice G8 dell'8 luglio 2009).\nDopo la diaspora socialista aderisce allo SDI, ricoprendo la carica di Responsabile nazionale agli Enti locali.\nA ottobre 2004 promuove l'\"Associazione per il Rinnovamento Abruzzo\" in cui riannoda i fili con compagni ed elettori socialisti. Successivamente ha un riavvicinamento ufficiale al centro-sinistra, con la proposta dell'Udeur di candidatura alle elezioni regionali abruzzesi del 2005."}
{"id": "537167", "revid": "37401", "url": "https://it.wikipedia.org/wiki?curid=537167", "title": "Schinus molle", "text": "Lo Schinus molle \u00e8 un albero sempreverde, dioico, di norma alto dai 5 ai 7 metri e parimenti ampio, conosciuto comunemente come pepe rosa o falso pepe.\n\u00c8 originario degli altopiani di Bolivia, Per\u00f9, Cile; in Europa, cresce fino a raggiungere medie dimensioni.\nDescrizione.\n\u00c8 molto apprezzato per la forma, simile a quella del salice, dai rami flessuosi che armonicamente quasi raggiungono il suolo, ma anche per l'essenza odorosa che caratterizza ogni parte della pianta.\nIl fusto pu\u00f2 arrivare, con gli anni, ad un diametro di . Le foglie, aromatiche e lanceolate, sono pendule, alterne e pennate, e possono arrivare sino a 30\u00a0cm di lunghezza.\nNon \u00e8 una specie esigente per quanto riguarda il suolo: cresce anche in suoli poveri e non necessita di concimazioni; per questi motivi \u00e8 considerata una specie rustica. Tuttavia, predilige suoli leggeri non impregnati d'acqua.\nLa specie \u00e8 spesso utilizzata come albero da arredo urbano, lungo i viali e nei parchi.\nNon ha problemi a tollerare la luce diretta del sole, com'\u00e8 ovvio date le origini geografiche della pianta.\nLe bacche, numerose, hanno un odore molto aromatico e intenso. La corteccia, se fessurata, versa un lattice colloso.\nUso.\nCulinario.\nPoich\u00e9 le bacche hanno un aroma simile a quello del pepe sono utilizzate come spezie; il pepe rosa appunto. Possono essere consumate solo in modica quantit\u00e0 poich\u00e9 contengono sostanze leggermente tossiche. Sono usate anche nella salsa creola, miscela di pepe bianco, pepe nero, pepe verde, pepe rosa e pimento.\nMedicinale.\nNella medicina tradizionale, \"S. molle\" veniva usato per trattare ferite e infezioni, grazie al suo potere antisettico. \u00c8 stato anche usato come antidepressivo e diuretico, e per alleviare mal di denti, reumatismi e dolori mestruali. \u00c8 stato inoltre ipotizzato che le propriet\u00e0 insetticide di \"S. molle\" ne facciano un buon candidato come alternativa ai pesticidi sintetici."}
{"id": "537171", "revid": "5811452", "url": "https://it.wikipedia.org/wiki?curid=537171", "title": "Ictus cerebrale", "text": ""}
{"id": "537172", "revid": "339392", "url": "https://it.wikipedia.org/wiki?curid=537172", "title": "Rochann", "text": ""}
{"id": "537173", "revid": "123260229", "url": "https://it.wikipedia.org/wiki?curid=537173", "title": "Pachinko", "text": "Il \u00e8 un gioco d'azzardo giapponese, ideato sul finire della seconda guerra mondiale nella citt\u00e0 di Nagoya, anche se il momento storico preciso della sua origine \u00e8 stato pi\u00f9 volte messo in dubbio in base alla mancanza di prove e fonti certe. Sembra che la parola derivi da \"pachi-pachi\", onomatopea che indica lo scoppiettare del fuoco.\nDietro al pachinko per\u00f2, come in molti settori che movimentano ingenti quantit\u00e0 di denaro, si manifesta l'ombra della criminalit\u00e0 giapponese, in questo caso della Yakuza, della quale l'industria del gioco d'azzardo \u00e8 l'attivit\u00e0 tradizionale.\nCaratteristiche.\nIl pachinko \u00e8 usato come forma di gioco arcade ricreativa, ma molto pi\u00f9 frequentemente\u00a0 come slot d\u2019azzardo, riempiendo una nicchia di gioco giapponese paragonabile a quella delle slot machine in occidente.\nIl pachinko \u00e8 praticato in sale apposite diffuse in tutto il Giappone (le \"sale pachinko\"), presentando un certo numero di slot machine, questi luoghi operano e hanno un aspetto molto simile ai casin\u00f2. \nLa macchina del pachinko assomiglia a un flipper verticale, ma \u00e8 diversa dal flipper occidentale in diversi modi;\u00a0la macchina pachinko usa piccole sfere d'acciaio, che sono affittate al giocatore dal proprietario mentre i giochi di flipper classico usano una sola sfera. \nQuelle pi\u00f9 moderne sono dotate anche di un cambia-soldi interno per poter procedere all'acquisto delle sfere in modo automatico.\nIl giocatore inserisce una sfera nella macchina, che la rilascia in cima al campo di gioco, su cui si trovano pioli, barriere e altri ostacoli. La sfera, una volta rilasciata, inizia quindi a rimbalzare su di essi. Nel campo di gioco sono presenti anche dei fori d'uscita: se la sfera li raggiunge, si vincono ulteriori sfere, che danno diritto ad altre partite. Se invece la sfera cade sul fondo della parete, viene persa. Nelle macchine pi\u00f9 antiche il giocatore lanciava le sfere attraverso una leva a molla, ma nelle macchine pi\u00f9 moderne la sferetta viene lanciata da una valvola a farfalla. \nLe macchine da pachinko erano originariamente strettamente di tipo meccanico, ma\u00a0andando avanti nel tempo hanno incorporato ampie parti elettroniche, diventando simili a delle vere e proprie slot machine.\nLe sfere del pachinko non sono solo l'oggetto con cui si gioca ma anche la scommessa e il premio stesso, infatti lo scopo del gioco \u00e8 quello di catturare il maggior numero possibile di sfere. \nDurante il gioco, per non far alzare i giocatori dalle loro postazioni, spesso vengono offerte delle bibite fresche. Tutto il personale, prima di entrare e prima di uscire dalle file delle macchinette, saluta i giocatori con un inchino. In altri tipi di apparecchiature da gioco, dette \"pachislot\" (fusione delle parole \"pachinko\" e \"slot-machine\") c'\u00e8 un'ulteriore opportunit\u00e0 di vincita: funzionano in modo simile alle slot-machine, ma in caso di vincita si ottengono sfere.\nPer legge le sfere non possono essere cambiate in contanti all'interno delle sale in cui vengono distribuite, per cui all'interno delle sale (che spesso espongono all'ingresso il maneki neko come segno di fortuna) vengono cambiate con delle fiches o con dei premi simbolici che potranno poi essere convertiti in denaro all'esterno del locale stesso presso appositi sportelli.\nIl noto videogioco Peggle si basa sullo stesso principio fisico alla base del pachinko.\nPatologie da gioco.\nUno studio del 2014 ha mostrato che la tendenza al gioco d'azzardo patologico tra gli adulti giapponesi era del 9,04% negli uomini e dell'1,6% nelle donne, superiore alla prevalenza nordamericana dell'1,6%, in particolare per gli uomini.\nNel 1999, il 29% dei giocatori pensava di avere una dipendenza dal gioco d'azzardo al pachinko e aveva bisogno di un trattamento. Un altro 30% ha detto di aver superato il proprio budget e di aver preso in prestito delle somme."}
{"id": "537174", "revid": "767487", "url": "https://it.wikipedia.org/wiki?curid=537174", "title": "Harriet Backer", "text": "Biografia.\nHarriet Backer nacque da una famiglia benestante a Holmestrand. Nel 1857, a soli 12 anni, la famiglia si spost\u00f2 a Christiania, dove ricevette le prime lezioni di pittura da maestri come Joachim Calmeyer e Johan Fredrik Eckersberg, assieme alla connazionale Asta N\u00f8rregaard. Successivamente viaggi\u00f2 per tutta l'Europa in compagnia della sorella, Agathe Backer-Gr\u00f8ndahl, assimilando cos\u00ec varie tecniche. Studi\u00f2 poi a Parigi e a Monaco di Baviera, lasciandosi influenzare molto dall'impressionismo, anche se i suoi lavori sono maggiormente caratterizzati dal movimento realista. Non studi\u00f2 mai in una vera e propria scuola d'arte, ma segu\u00ec come un'allieva la tecnica e lo stile dell'amico e studioso Eilif Peterssen.\nPartecip\u00f2 alla III Esposizione internazionale d'arte di Venezia del 1899.\nHarriet Backer si spense a Oslo all'et\u00e0 di 87 anni."}
{"id": "537175", "revid": "77358", "url": "https://it.wikipedia.org/wiki?curid=537175", "title": "Marco Aurelio Valerio Massimiano &quot;Erculeo&quot;", "text": ""}
{"id": "537176", "revid": "1714743", "url": "https://it.wikipedia.org/wiki?curid=537176", "title": "Chiesa del Santissimo Salvatore (Palermo)", "text": "La chiesa del Santissimo Salvatore \u00e8 un edificio di culto situato nel centro storico di Palermo. Il monumento si affaccia sulla strada del Cassaro (odierno Corso Vittorio Emanuele), nel mandamento Palazzo Reale o Albergaria.\nStoria.\nEpoca normanna.\nOriginariamente sorge come luogo di culto del monastero delle suore basiliane di rito greco voluto da Roberto il Guiscardo nel 1072. L'istituzione religiosa fu successivamente protetta e beneficiata da re Ruggero II di Sicilia.\nEpoca sveva.\nLe cronache riportano la regina Costanza d'Altavilla, moglie di Enrico VI di Svevia e futura madre dell'imperatore Federico II, come educanda del monastero, monaca professa, infine badessa. La nobildonna \u00e8 costretta per motivi dinastici e politici a lasciare i voti e convolare a nozze determinando l'unione delle casate regnanti Altavilla - Hohenstaufen.\nFederico II dopo il monastero di San Teodoro, il monastero di San Matteo al Cassaro, il monastero di Santa Maria di Loreto, associa al monastero del Santissimo Salvatore il monastero di Santa Maria dell'Itria detto \u00abdella Pinta\u00bb.\nEpoca aragonese.\nMartino I di Sicilia fregia chiesa e monastero col titolo di \u00ab\"Regio\"\u00bb ponendo le strutture sotto il \u00ab\"Regio Patronato\"\u00bb.\nEpoca spagnola.\nNel 1528 l'antica chiesetta normanna \u00e8 totalmente riedificata e ingrandita. Lo sviluppo \u00e8 in tre navate, con tre cappelle per lato e abside fra due cappelle minori. Il prospetto \u00e8 rivolto a oriente sull'attuale salita del Santissimo Salvatore.\nNel 1682 i cospicui lasciti e le rendite consentono la brama di possesso di un tempio ancor pi\u00f9 sontuoso, nobilitato dall'ingresso diretto sul Cassaro, pertanto le monache decidono un ulteriore ingrandimento, affidandone il progetto a Paolo Amato. I lavori iniziano immediatamente, durante lo scavo delle fondazioni sono rinvenuti numerosi reperti archeologici, costituiti soprattutto da monete.\nCoadiuvato dall'allievo capomastro Giacomo Amato, segue personalmente la realizzazione fino al 1685, anno in cui subentra il gesuita Angelo Italia. Questi, fedele al progetto originario, dirige la realizzazione delle due cappelle presso l'ingresso e della facciata, iniziata nel 1687. Nel 1689 ad Angelo Italia si avvicenda nuovamente Paolo Amato che realizza le due cappelle maggiori alle estremit\u00e0 dell'asse minore della chiesa, il cupolino sul presbiterio e nel 1694 la cupola centrale, la loggetta e le nicchie sulla facciata.\nEpoca borbonica.\nNel 1704 la chiesa \u00e8 consacrata, ma risulta mancante di gran parte della decorazione interna, eseguita lungo tutto l'arco del XVIII secolo. La smania di magnificenza determina la lentezza nella prosecuzione dei lavori: alla morte di Paolo Amato avvenuta nel 1714, la gran parte delle decorazioni risulta ancora incompiuta. Nel 1721 Giacomo Amato assieme a Gaetano Lazzara disegna l'altare maggiore della chiesa, andato in seguito distrutto. I gravi dissesti procurati dal \u00abTerremoto di Terrasini\u00bb del 1726, costringono a progettare un intervento di consolidamento della cupola e delle altre strutture, come ha evidenziato l'inadeguatezza del terreno atto a sostenere un edificio di cos\u00ec imponente mole.\nNel 1763 sotto la direzione di Vincenzo Giovenco hanno inizio i lavori di costruzione del tiburio a loggiato che ingloba la cupola dall'esterno, opera destinata ad una duplice funzione: quella di sostenere la calotta e di preservarla dalle infiltrazioni pluviali che minacciano la decorazione pittorica, gli stucchi, gli intarsi marmorei. Nello stesso anno ha inizio la decorazione dell'interno da parte di Vito D'Anna, che realizza l'immensa \"Apoteosi di San Basilio\", oggi molto frammentaria e deteriorata.\nNel 1782 sotto la guida di Andrea Giganti segue la realizzazione dei pavimenti marmorei della \"Cappella di San Basilio\" a sinistra e della \"Cappella di Santa Rosalia\" a destra. L'ultimo intervento di rilievo \u00e8 la messa in opera del pavimento della grande aula centrale, realizzato nel 1856 sotto la direzione di Giuseppe Patricolo.\nEpoca contemporanea.\nLa chiesa \u00e8 adibita ad Auditorium, ma non ha comunque perso la sua funzione di edificio religioso.\nDal 2014 al 2020 il Rettore Mons. Gaetano Tulipano affida il mantenimento e la gestione della fruizione turistica all'associazione Amici dei Musei Siciliani. Diversi in questi anni sono stati i lavori di pulitura e ripristino delle opere mancanti. Dal 2021 il Rettore affida tale gestione all'Associazione Guardie del Tempio di Cristo.\nDal 2014, dopo alcuni lavori di messa in sicurezza, il Rettore decide di rendere fruibile anche la grande terrazza della cupola.\nTra il dicembre 2015 e il giugno 2016 si provvede alla ripulitura di tutti gli apparati marmorei e al ripristino della scalinata nel vestibolo di ingresso. \nIl 22 ottobre 2016 la pala raffigurante \"Sant'Orsola e storie della sua vita\", custodita in precedenza presso la Sala V del Museo Diocesano di Palermo, viene ricollocata nell'altare sud-est dopo un'assenza totale di 87 anni. Si tratta di una tavola delle dimensioni 270 x 143\u00a0cm, olio e tempera attribuita, a seguito degli studi della Soprintendenza dei Beni Culturali di Palermo, all'artista fiammingo Simone de Wobreck documentato a Palermo tra il 1558 e il 1587, autore di molti dipinti nel territorio palermitano tra cui altre quattro opere nella collezione del Diocesano.\nNei primi mesi del 2017 viene restaurato il grande affresco della parete destra del vestibolo raffigurante \"La predica di San Basilio\" opera di Vito d'Anna.\nNei primi mesi del 2018 viene restaurato anche il secondo grande affresco di Vito d'Anna posto sulla parete di sinistra del vestibolo e raffigurante \"Il miracolo di San Basilio.\"\nPer i primi mesi del 2019 viene programmato il restauro dell'affresco della volta della \"Cappella di Santa Rosalia\", raffigurante \"Santa Rosalia in abiti basiliani\".\nIl 7 agosto 2019, in occasione della festivit\u00e0 della Trasfigurazione di Ges\u00f9, rientrano all'interno della \"Cappella di Santa Rosalia\" le tele \"Maddalena Penitente\" e \"San Pantaleone\" di Guglielmo Borremans provenienti dal Museo Diocesano grazie al contributo per il mantenimento dei beni culturali. Nello stesso giorno vengono collocate alla parete destra e sinistra dell'antico presbiterio \"Abigail che offre doni al Re Davide\" e \"Mos\u00e8 che conduce il popolo ebreo nel deserto\" di Filippo Tancredi provenienti dai magazzini del Palazzo Abatellis.\nDa febbraio 2021 il Rettore ha affidato, il mantenimento e la gestione della fruizione turistica della Chiesa e della Cupola, all'Associazione Guardie del Tempio di Cristo.\nEsterno.\nL'aspetto attuale della costruzione, per\u00f2, si discosta notevolmente da quello normanno, poich\u00e9 le forme, gi\u00e0 rimaneggiate nel Cinquecento, diventarono pienamente barocche con l'affidamento dell'incarico all'architetto Paolo Amato, il quale adott\u00f2 il modello di una pianta centrale dodecagonale con cupola ellittica.\nCoppie di paraste binate delimitano il vano centrale. Il vuoto sopra il semplice portale lascia supporre un prospetto lasciato incompiuto: le due nicchie tra colonne dovevano accogliere statue che non sono mai state collocate.\nInterno.\nLa pianta concepita da Paolo Amato risulta dall'innesto di una croce greca su un vasto dodecagono irregolare inscritto in una ellisse. Geometrie e stili influenzati dall'architettura borrominiana, ma soprattutto da Pietro da Cortona e dal Bernini, sperimentata dall'Amato in un altro notevole impianto planimetrico ellittico: quello della chiesa di San Carlo dei Milanesi del 1691.\nI due ordini di paraste sono divisi da una cornice continua che segue l'andamento della pianta che genera un \"affaccio\" o ballatoio che le monache potevano percorrere lungo tutto il perimetro dell'edificio, assistendo indisturbate alle funzioni.\nLo sviluppo parietale \u00e8 tripartito in un primo ordine d'altari, un secondo ordine di finestre e cantorie, il terzo da logge.\nMa ci\u00f2 che colpisce maggiormente l'immaginazione \u00e8 il fastoso interno, interamente decorato da marmi policromi, stucchi ed affreschi. A proposito di questi ultimi le fonti attribuiscono quelli del cupolino che chiude il cappellone maggiore a Filippo Tancredi del 1705 con l\"Adorazione dell'Agnello Mistico\" e quelli che decorano il vestibolo d'ingresso e la volta (1765) al grande artista palermitano Vito D'Anna: \"La guarigione di un bimbo per intercessione di San Basilio\" e la \"Predica di San Basilio\", le figure allegoriche della \"Fortezza\", \"Prudenza\", \"Temperanza\" e della \"Giustizia\" nel vestibolo, quelle della \"Fede\" e della \"Carit\u00e0\" nei pennacchi.\nIl Di Giovanni (in \"Le opere d'arte nelle chiese di Palermo\", Ms. del XIX secolo) scrive che la chiesa del Santissimo Salvatore \" ... \u00e8 di figura ellittica, coperta da una grandissima cupola la di cui pittura che rappresenta il Paradiso \u00e8 opera magnifica del palermitano cavaliere Vito D'Anna fatta nel 1765 ultimo anno di sua vita ...\".\nLa chiesa, seriamente colpita dai bombardamenti anglo-americani del 1943 che ne distrusse parte dell'apparato, intorno al 1959 fu restaurata e trasformata dall'architetto Franco Minissi in auditorium.\nDisposizioni documentate.\nPrimitive disposizioni documentate.\nEmiciclo destro:\nEmiciclo sinistro:\nCappellone:\nConvento basiliano del Santissimo Salvatore.\nIl convento annesso subisce la quasi totale distruzione in seguito ai bombardamenti dell'ultima guerra mondiale. La facciata realizzata Andrea Palma nel 1724 comprendeva una loggia belvedere sul Cassaro ricostruita nelle attuali forme a met\u00e0 del XIX secolo. Del vastissimo isolato alcune sezioni sono inserite all'interno di un complesso scolastico tra i quali spicca il loggiato settecentesco.\nDopo l'emanazione delle leggi eversive il patrimonio librario conflu\u00ec parzialmente nelle strutture della Biblioteca comunale di Casa Professa.\nGalleria d'immagini.\n\"Marmi mischi e tramischi\""}
{"id": "537177", "revid": "44627", "url": "https://it.wikipedia.org/wiki?curid=537177", "title": "Premi relativi al campionato del mondo di calcio 2006", "text": ""}
{"id": "537180", "revid": "16550038", "url": "https://it.wikipedia.org/wiki?curid=537180", "title": "Pretzel", "text": ""}
{"id": "537181", "revid": "767487", "url": "https://it.wikipedia.org/wiki?curid=537181", "title": "Tuatha de Danann (EP)", "text": "Tuatha de Danann \u00e8 il primo EP dei Tuatha de Danann, pubblicato nel 1999."}
{"id": "537185", "revid": "367445", "url": "https://it.wikipedia.org/wiki?curid=537185", "title": "Chiesa del Ges\u00f9 (Palermo)", "text": "La chiesa del Ges\u00f9 nota anche come Casa Professa, \u00e8 una delle pi\u00f9 importanti chiese barocche di Palermo e dell'intera Sicilia. L'aggregato monumentale della Compagnia di Ges\u00f9 \u00e8 ubicato nel centro storico di Palermo nel mandamento di Palazzo Reale o Albergaria, con pertinenze e dipendenze ingloba numerosi altri edifici di culto.\nDopo quasi due anni di restauro conservativo, il 24 febbraio 2009, la chiesa \u00e8 stata inaugurata con una messa solenne presieduta dall'arcivescovo di Palermo mons. Paolo Romeo e partecipata da numerosi gesuiti e autorit\u00e0 civili e militari.\nStoria.\nEpoca spagnola.\nI Gesuiti iniziarono nel tardo Cinquecento la costruzione della chiesa annessa alla casa madre (Casa Professa), una delle pi\u00f9 spettacolari chiese della Sicilia.\nLa grande costruzione venne ideata dall'architetto gesuita Giovanni Tristano, in un primo momento si presentava ad unica navata con ampio transetto e ampie cappelle laterali. Agli inizi del XVII secolo per adeguarla alle esigenze di grandiosit\u00e0 tipiche dell'architettura gesuita, su progetto di Natale Masuccio e Tommaso Blandino furono abbattuti i muri divisori delle cappelle, ottenendo cos\u00ec tre navate.\nFacciata.\nLa facciata rivolta a settentrione, nella parte centrale \u00e8 caratterizzata da un doppio ordine di lesene binate sovrapposte di colore scuro che esaltano il senso di profondit\u00e0 creato dal rilievo prospettico. Semplici lesene delimitano nel primo ordine gli ingressi minori sormontati da nicchie. I due ordini sono raccordati da volute con riccioli verso il basso. Chiude il frontone costituito da timpano ad archi spezzati sovrapposti e fregio centrale con cristogramma retto da volute in rilievo.\nIl portale principale \u00e8 costituito da colonne con capitelli corinzi sormontati da timpano spezzato ad archi sovrapposti, nella nicchia intermedia \u00e8 collocata l'espressiva \"Madonna della Grotta\", sul cartiglio la dicitura \"JESUS VOCATVM EST NOMEN EIUS\".\nIl complesso prospettico \u00e8 arricchito da statue raffiguranti santi della Compagnia di Ges\u00f9. Sul lato destro \"San Francesco Saverio\" collocato sul portale, \"San Francesco Regis\" sul vertice, \"San Giacomo Kisai\" in secondo piano e \"San Giovanni Soan di Got\u00f2\" sul cornicione laterale. \nLe statue delle nicchie sul lato sinistro raffigurano \"Sant'Ignazio di Loyola\" collocato sul portale, \"San Francesco Borgia\" sul vertice, \"San Paolo Miki\" in secondo piano e \"San Francesco de Geronimo\" sul cornicione laterale.\nNella controfacciata fiancheggiano il portale due altorilievi o teatrini di Gioacchino Vitagliano coadiuvato dal discepolo Ignazio Marabitti raffiguranti \"Ges\u00f9 e la Samaritana\" e \"Ges\u00f9 rid\u00e0 la vista al cieco\". Nel vestibolo sono collocate le statue di \"Giaele\", \"Giuditta e Oloferne\", \"Rebecca, Giacobbe e Esa\u00f9\", \"Ruth\".\nL'inusuale timpano spezzato (sezione tronco sferica intersecata da archi ortogonali) del portale d'ingresso che immette alla navata principale \u00e8 arricchito con pregevoli opere di Ignazio Marabitti: il \"Cristo fanciullo\" e \"Putti su nimbi\" posti sotto la piccola volta, le sime arricchite da angeli con ali spiegate, l'intero manufatto sormontato da monumentale cartiglio e stemma con cristogramma IHS, in alto la finestra con vetrata dedicata a \"Maria\" diametralmente opposta a quella di \"Ges\u00f9\" posta nell'abside.\nInterno.\nNavata destra.\nLa descrizione della disposizione delle cappelle fatta da Antonino Mongitore ricalca l'attuale ordine, fatta eccezione le cappelle dedicate a San Pantaleone, ai Sette Angeli, ai Martiri del Brasile.\nNavata sinistra.\n \nTransetto.\nLa cupola sorretta da quattro pilastri ornati da Giuseppe Musca e Antonio Candia. La realizzazione originale completata nel 1683 era affrescata da Gaspare Serenari. Collocate su mensole le statue degli apostoli coi rispettivi simboli: \"San Pietro\", \"San Paolo\", \"San Filippo\", \"San Giacomo\", esternamente le raffigurazioni dei quattro elementi: \"Terra\", \"Acqua\", \"Fuoco\", \"Aria\".\nAbsidiola destra.\nNel biennio 1745 - 1747 un ulteriore trasferimento vede la Congregazione olivetana occupare le strutture della chiesa di San Giorgio in Kemonia, determinando di fatto, il completo abbandono dell'aggregato monumentale della chiesa del Santo Spirito detta \u00abdel Vespro\u00bb.\nNel 1782, assenti i gesuiti da Palermo cacciati cinque anni prima in seguito alla soppressione della Compagnia di Ges\u00f9, l'altare di Antonello Gagini \u00e8 disassemblato per essere destinato alla chiesa di Santa Maria della Grotta al Cassaro del Collegio Massimo dei Padri Gesuiti, ed essere ricomposto nella \"Cappella di San Luigi Gonzaga\". L'altare \u00e8 privato dei sei tondi laterali con i rilievi dei \"Profeti\", lo scultore Giosu\u00e8 Durante lo arricchisce con una cornice attorno a rilievo, una fascia scolpita a riquadri, un fregio tra le basi delle colonne e due elementi a completare l'altare in basso. La parte sotto la mensa dell'altare fu modificata da Angelo Italia.\nL'altare marmoreo era stato commissionato nel 1516 dal giureconsulto Giacomo Basilic\u00f2 per chiesa di Santa Maria di Monteoliveto detta \u00abdello Spasimo\u00bb. L'opera ultimata prima del 1519, incorniciava nella sopraelevazione la tela di Raffaello Sanzio intitolata \"Andata al Calvario\" e universalmente conosciuta come \"Spasimo di Sicilia\", nome derivato dal titolo della chiesa. L'opera destinata ad abbellire l'altare maggiore per la Settimana Santa della Pasqua del 1517, dopo un rocambolesco arrivo, fin\u00ec per adornare la cappella gentilizia patrocinata dalla famiglia Basilic\u00f2 dopo la scomparsa del committente.\nLe nuove fortificazioni della cinta difensiva di Palermo imposero il trasferimento della comunit\u00e0 olivetana presso la chiesa del Santo Spirito detta \u00abdel Vespro\u00bb nel 1573, identica sorte seguiranno il dipinto e il monumentale aggregato marmoreo. Entrambi i capolavori saranno alloggiati nella \"Cappella del Santissimo Sacramento\" dopo l'iniziale ostensione del dipinto sull'altare maggiore. Dopo la collocazione al Cassero nel 1928, con l'intento di trasformare la sede dei Gesuiti in Biblioteca Nazionale, molte delle opere d'arte e altari presenti nel Collegio furono smembrati. Nel 1951 il manufatto gaginiano fu sparpagliato fra il Museo archeologico regionale Antonio Salinas e Bagheria, nella sede della Compagnia di Ges\u00f9 di villa San Cataldo dei principi Galletti, sede adibita a noviziato e liceo per i giovani studenti gesuiti della provincia religiosa di Sicilia e successivamente in Seminario per le Missioni Estere.\nNel 1986 si complet\u00f2 il censimento dei frammenti, nel 1997 molte parti tornarono allo Spasimo, con l'intento d'essere rimontato nella collocazione originaria, nel 2004 fu definito il progetto per la struttura di supporto, nel marzo 2007 il comune annunzi\u00f2 il via libera ai lavori di restauro. Il capolavoro giace scomposto in circa cinquanta pezzi e conservato nei magazzini del complesso monumentale. Ai giorni nostri il riassemblaggio non \u00e8 stato ancora posto in essere.\nL'attuale altare della \"Cappella di San Luigi Gonzaga\", ripristinato coi restauri post bellici, ricalca verosimilmente le strutture del manufatto gaginesco. Nella temporanea rimodulazione museale anche l'altorilievo segu\u00ec le sorti dell'altare per essere incastonato definitivamente nell'attuale edicola.\nAbside.\n\"Altare maggiore\". Dietro l'artistico tabernacolo, su un alto piedistallo \u00e8 collocata la statua del \"Cristo Risorto\".\nSull'architrave dell'ingresso che conduce in sagrestia \u00e8 inserito un tondo raffigurante \"Annunciazione\". Sulle mensole le figure allegoriche della \"Fede\" e della \"Carit\u00e0\". Nella calotta una bellissima \"Trinit\u00e0\" marmorea con globo crucigero sormontata da ricco stemma inserito sul cornicione. Al secondo ordine, delimitati da lesene con busti, due angeli decorano una vetrata raffigurante \"Cristo benedicente\". Una raggiera con l\"Agnus Dei\" e l'affresco delle Vergine chiudono la maestosa calotta absidale.\nLa parte pi\u00f9 spettacolare dell'edificio \u00e8 forse la tribuna dell'abside, ornata dall\"Adorazione dei Pastori\" (1710-1714) e dall\"Adorazione dei Magi\" (1719-1721), bassorilievi marmorei posti sulla tribuna, di Gioacchino Vitagliano su modelli di Giacomo Serpotta.\nArchitettura.\nL'addobbo interno \u2013 \u201c\"le cui pareti sono coperte da marmi, da tarsie, da statue e da arabeschi senza fine, che debbono aver costata immensa copia di danaro agli ambiziosi Lojolei (da Ignazio di Lojola) i quali ogn'altro tempio vollero mai sempre offuscare nella citt\u00e0 colle loro magnifiche chiese\"\u201d (C. Castone, \"Viaggio della Sicilia\", 1793) \u2013 costituisce un importante esempio di fusione tra architettura, pittura e decorazione plastica. Particolarmente vivace \u00e8 la decorazione \"a mischio\", cio\u00e8 a tarsie marmoree pregiate, composte a motivi floreali o figurati. Nel romanzo \"Il Gattopardo\" viene ricordata una visita a Casa Professa di don Pirrone, il prete di casa Lampedusa, durante una passeggiata palermitana in carrozza del Principe.\nRiguardo alla decorazione a marmo mischio dell'abside di Casa Professa, \nOrgano a canne.\nSulle due cantorie ai lati dell'altare maggiore, entro le casse lignee antiche, si trova l'organo a canne, costruito nel 1954 dalla ditta organaria cremasca Tamburini, uno dei pi\u00f9 importanti della citt\u00e0. A trasmissione elettrica, ha quattro tastiere di 61 note ed una pedaliera concavo-radiale di 32 per un totale di oltre 4000 canne.\nPrima dell crollo dovuto ai bombardamenti della seconda guerra mondiale vi era collocato un prestigioso organo della famosa ditta Serassi.\nChiostri.\nChiostro maggiore. Sul fianco a sinistra dell'abside \u00e8 ubicato il chiostro quadrato lievemente sfalsato sull'asse N - S confinante con l'aggregato della chiesa di Sant'Orsola dei Negri e la chiesa dei Santi Quaranta Martiri Pisani al Casalotto. I porticati sono costituiti da 12 campate, il cortile \u00e8 ripartito in 9 quadranti.\nChiostro minore. All'esterno sul fianco destro a ridosso del braccio del transetto \u00e8 ubicato il chiostro quadrato. I porticati sono costituiti da 5 campate, il cortile presenta una pavimentazione con motivi geometrici.\nOratorio del Sabato.\nCompagnia dell'Immacolata e di San Francesco Borgia.\nUna Congregazione dei Ciechi sotto il titolo di \u00ab\"Maria Santissima Immacolata\"\u00bb \u00e8 documentata nel 1863 dentro la Casa Professa dei Padri Gesuiti.\nOratorio della Santissima Annunziata dei Nobili.\nCongregazione della Santissima Nunziata.\nCongregazione della Santissima Nunziata detta della \"Sagra Lega\", sodalizio attestato.\nChiesa della Madonna delle Raccomandate.\nCon la demolizione della chiesa, l'altare, il portale sono assemblati nella Chiesa di Santa Teresa alla Kalsa, altre suppellettili ivi trasferite.\nOspedale di Santa Maria la Raccomandata.\nAltrimenti noto come Ospedale dei Convalescenti. Nel 1431 l'ospedale \u00e8 accorpato all'Ospedale Grande e Nuovo.\nLe quattro chiese.\nChiesa di San Michele Arcangelo.\nLa chiesa di San Michele Arcangelo o chiesa di San Michele de' Indulciis, \u00e8 luogo di culto documentato in epoca normanna edificato sulla primitiva chiesa di Santa Maria la Grotta. Struttura oggi adibita a sede della Biblioteca comunale di Casa Professa.\nChiesa di San Leonardo de' Indulciis.\nChiesa di San Leonardo de' Indulciis o chiesa di San Leonardo dei Greci.\nChiesa dei Santi Cosma e Damiano.\nChiesa antica dei Santi Cosma e Damiano. Fino al 1604, anno del trasferimento della Compagnia presso la chiesa di San Rocco, il tempio ospitava la tavola di Pietro Ruzzolone del 1497 raffigurante i \"Santi Cosma e Damiano\".\nBadia di Santa Maria alla Grotta.\nChiesa di Santa Maria de Crypta o Badia di Santa Maria alla Grotta.\nChiesa dei Santi Filippo e Giacomo.\nChiesa antica dei Santi Filippo e Giacomo.\nGrotta di San Calogero.\nChiesa ipogea.\nCompagnia di Ges\u00f9 a Palermo.\nA Palermo furono fondate cinque Case ognuna delle quali con una funzione e una organizzazione ben precisa e distinta: il Noviziato, il Collegio o \"Domus Studiorum\", la Domus propagationis, la Casa Professa e la Domus Exercitiorum Spiritualium. \nCasa Professa.\nLa prima Casa o Casa Madre o Casa Professa, costruita in via Ponticello a partire dal 1564.\nCollegio Massimo.\nLa seconda Casa o Collegio Massimo o \"Domus Studiorum\" edificata a partire dal 1586 sul Cassaro, oggi Via Vittorio Emanuele II, e chiesa di Santa Maria della Grotta al Cassaro.\nTerza Casa.\nNoviziato del Santissimo Sacramento e chiesa di San Stanislao Kostka, fondata nel 1591 presso il Bastione d'Aragona e Porta Guccia.\nQuarta Casa.\nLa quarta Casa o Casa di Terza Probazione o \"Domus propagationis\" e chiesa di San Francesco Saverio edificate tra il 1633 ed il 1710 al margine sud-occidentale.\nQuinta Casa.\nLa quinta Casa di Sant'Ignazio al Molo destinata agli esercizi spirituali o \"Domus Exercitiorum Spiritualium\", costruita nel 1715 lungo la via del nuovo Molo. Dopo l'espulsione e la soppressione del 1767, l'edificio transit\u00f2 al demanio statale che lo affid\u00f2 alla Confederazione dell'oratorio di San Filippo Neri affinch\u00e9 vi svolgessero i loro esercizi spirituali. Nel 1774 le strutture sono destinate ad ospitare il quartiere di cavalleria, indi a casa di correzione, nel 1786 destinato nuovamente a quartiere militare. Oggi la struttura \u00e8 adibita a scuola media.\nBiblioteca di Casa Professa.\nLa Biblioteca di Casa Professa fu inaugurata il 25 aprile 1775 come appendice della Biblioteca comunale, con sede nelle strutture dei gesuiti, espulsi per decreto regio nel 1767. Custodisce oltre al prezioso corpus di codici membranacei e cartacei, tutti manoscritti da eruditi palermitani compresi tra il Cinquecento e il Settecento, particolare interesse rivestono la preziosa scaffalatura lignea e i circa trecento ritratti di personaggi illustri per l'arte e la letteratura siciliana, realizzati in gran parte da Giuseppe Patania.\nUn primo intervento \u00e8 stato avviato nel settembre 1997 ed ultimato nel giugno 2005.\nUn secondo intervento \u00e8 stato avviato nel 2009 ed ultimato nel dicembre 2016.\nVoci correlate.\nChiese legate alla Compagnia di Ges\u00f9:"}
{"id": "537190", "revid": "767487", "url": "https://it.wikipedia.org/wiki?curid=537190", "title": "Il parto", "text": "Il parto \u00e8 un album discografico del gruppo musicale italiano Il Parto delle Nuvole Pesanti, pubblicato nel 2004.\nIn confronto ai precedenti progetti, il gruppo opta per un rock folk pi\u00f9 morbido e melodico, seguendo un cambiamento di stile accennato con l'album live \"Roccu u stortu\" ed il brano \"Attenzione all'estinzione\".\nI testi sono principalmente italiani, molto poetici e romantici in confronto alle altre produzioni, cambia anche il tono di voce usato da Peppe Voltarelli.\nOnda calabra.\nIspirandosi a \"Sahara consilina\" di \"Alisifare\", il gruppo crea un videoclip diretto da Giuseppe Gagliardi sulla canzone \"Onda calabra\".\nIl video \u00e8 stato premiato nella categoria video indipendenti della Ottava edizione del \"MEI\".\nTracce.\nL'album \u00e8 stato ideato dal parto, verso la fine sono state usate delle cover, per esempio di Luigi Tenco (\"Ognuno \u00e8 libero\") e di Fabrizio De Andr\u00e9 (\"La guerra di Piero\")."}
{"id": "537196", "revid": "11497", "url": "https://it.wikipedia.org/wiki?curid=537196", "title": "Hello, world!", "text": ""}
{"id": "537200", "revid": "120526700", "url": "https://it.wikipedia.org/wiki?curid=537200", "title": "Ethel Barrymore", "text": "Biografia.\nInsieme ai fratelli John e Lionel, Ethel Barrymore fece parte della famiglia artistica pi\u00f9 celebre della storia dello spettacolo. Suo padre era il famoso attore Maurice Barrymore, sua madre Georgiana era sorella della star di Broadway, John Drew, Jr. e del popolare Sidney Drew. Figlia d'arte, da piccola studia in un convento, e nel 1901 fa il suo debutto teatrale a Broadway nella pi\u00e8ce \"Captain Jinks of the Horses Marines\".\nIl teatro.\nDotata di una bellezza particolare, di un vivido temperamento drammatico e di un suadente tono di voce, Ethel diventa in breve una star teatrale, grazie ad acclamate interpretazioni, come quella di Nora in \"Casa di bambola\" di Ibsen (1905) e di Giulietta nel capolavoro shakespeariano \"Romeo e Giulietta\" (1922).\nIntanto presta il suo talento e la sua determinazione per appoggiare l'\"Actor's Equity Association\", sindacato degli attori di cui sar\u00e0 supporto fondamentale fino al 1919. L'attrice si \u00e8 sposata una sola volta, con Russell Griswold Colt con cui ebbe tre figli, tra cui l'attrice Ethel Barrymore Colt. Il loro matrimonio iniziato nel 1909 si concluse nel '23.\nIl cinema.\nIntanto Ethel debutta anche nel cinema, partecipando al film muto \"The Nightingale\" (1914). Negli anni dieci prender\u00e0 parte a qualche altra pellicola, ma il suo primo vero film di successo sar\u00e0 quello girato accanto ai fratelli Lionel e John, \"Rasputin e l'imperatrice\" (\"Rasputin and the Empress\", 1932).\nNegli anni quaranta l'attrice si defila dal teatro per dedicarsi al cinema, prendendo parte ad una fortunata serie di film drammatici, a cui presta il suo istrionismo in ruoli di donne arcigne e bisbetiche, ma in fondo bonarie. Tra i tanti titoli ricordiamo \"Il ribelle\" (\"None But the Lonely Heart\", 1944), per cui si guadagna un premio Oscar, \"La scala a chiocciola\" (\"The Spiral Staircase\", 1946) di Robert Siodmak, e \"Ritratto di Jennie\" (\"Portrait of Jennie\", 1948) di William Dieterle.\nEthel Barrymore muore ad Hollywood il 18 giugno del 1959 causa di problemi cardiaci all'et\u00e0 di settantanove anni.\nPremi e riconoscimenti.\nPer il suo contributo all'industria cinematografica, le venne assegnata una stella sulla Hollywood Walk of Fame al 7001 di Hollywood Blvd."}
{"id": "537201", "revid": "2912", "url": "https://it.wikipedia.org/wiki?curid=537201", "title": "Torta di ceci", "text": ""}
{"id": "537203", "revid": "1924342", "url": "https://it.wikipedia.org/wiki?curid=537203", "title": "The Pipettes", "text": "The Pipettes sono state un gruppo musicale britannico indie pop composto da sole ragazze con suoni provenienti dalla tradizione e dalla cultura pop.\nStoria del gruppo.\nMonster Bobby, il promoter della band, ha messo insieme questo gruppo al fine di far rivivere il suono della tradizione pop alla Phil Spector. A tale fine ha reclutato tre cantanti che sarebbero state al centro dell'attenzione del pubblico, e una band composta da soli uomini, chiamata The Cassettes, che le avrebbe accompagnate aggiungendo un tocco di mistero e enfatizzando il ruolo delle cantanti. Il gruppo era inizialmente composto da Rose (\"Rosay\"), Julia (\"The Duchesse (of Darkness)\" o \"Julia Caesar\"), RiotBecki, Jon, Seb, Joe (\"Robin of Loxley\") e Bobby. Nell'Aprile del 2005 uno dei membri fondatori, Julia, lascia il gruppo per concentrarsi sul suo progetto The Indelicates e venne cos\u00ec sostituita da Gwenno. Nel 2005 rilasciano tre edizioni limitate in vinile. Il loro album di debutto usc\u00ec il 17 luglio 2006 in Gran Bretagna e arriv\u00f2 fino al 41 posto nella Official Albums Chart.\nNel 2005 firmano il contratto con la Memphis Industries e aprono concerti per The Magic Numbers e British Sea Power. Ci\u00f2 che \u00e8 pi\u00f9 incisivo dei loro live sono le tre cantanti vestite in ugual modo (lunghi vestiti \"a pois\" in stile vintage) che eseguono coreografie sincronizzate durante lo svolgersi delle canzoni.\nNel 2006 esce il loro primo album intitolato \"We Are the Pipettes\", ottenendo ottime recensioni anche dalla stampa italiana (v. Il Mucchio Selvaggio). Il loro singolo di debutto \"Dirty Mind\" ha raggiunto il 61\u00ba posto nella classifiche di vendita britanniche, il singolo \"Your Kisses are Wasted on Me\" pubblicato il 27 marzo ha raggiunto il 35\u00b0; il loro ultimo singolo \"Pull Shapes\" trasmesso in anteprima sulla BBC Radio 1 il 15 marzo 2006 e pubblicato il 3 luglio ha raggiunto il 26\u00b0, ed appare nella colonna sonora del film italiano \"Notte Prima Degli Esami-Oggi\", diretto dal regista Fausto Brizzi. Nel giugno 2007 il batterista Joe lascia il gruppo per concentrarsi sulla sua band Joe Lean and the Jing Jang Jong; viene sostituito da Jason Adelinia. Poco pi\u00f9 tardi, la cantante Julia Klark-Lowes decide di lasciare il gruppo per formare i The Indelicates.\nIl 18 aprile 2008 \u00e8 stato annunciato sul Myspace del gruppo che RiotBecki e Rosay hanno lasciato il gruppo per seguire altri progetti musicali e che sono state sostituite da Anna e Ani (quest'ultima \u00e8 sorella di Gwenno). Nel febbraio 2009 Beth Mburu-Bowie sostituisce Anna McDonald. La nuova line-up esordisce live nel mese di marzo. Beth effettua il tour e registra il secondo album, prima di lasciare il progetto. Il secondo disco, \"Earth vs. The Pipettes\", prodotto da Martin Rushent, viene pubblicato nel 2010, anticipato dal singolo \"Stop the Music\".\nIl secondo album del gruppo, \"Earth vs. The Pipettes\", \u00e8 stato pubblicato il 6 settembre 2010, seguito dai singoli \"Call Me\" e da un altro stand-alone \"Boo Shuffle\", tributo postumo al produttore Martin Rushent. A causa dello scarso successo dell'album, nel 2011 il gruppo si \u00e8 sciolto.\nStile.\nMolti critici hanno messo in evidenza la somiglianza de The Pipettes con un altro gruppo proveniente dagli anni sessanta, le Ronettes, il gruppo pop vocale al femminile prodotto dal gi\u00e0 citato Phil Spector."}
{"id": "537210", "revid": "125640166", "url": "https://it.wikipedia.org/wiki?curid=537210", "title": "Marguerite Duras", "text": "Biografia.\nNacque a Gia Dinh, citt\u00e0 che negli anni cinquanta venne agglomerata da Saigon, nell'Indocina francese (oggi Vietnam), il 4 aprile del 1914. Il padre, Henri Donnadieu, era dirigente scolastico e la madre, Marie, insegnante, ambedue coloni francesi. Successivamente la famiglia si trasfer\u00ec a Sadek e poi a V\u0129nh Long. Marguerite fu mandata in collegio a Saigon ove si innamor\u00f2 di un ricco e giovane cinese. La sua esperienza in Indocina, la lebbra, la giungla, la societ\u00e0 coloniale, la natura riemergeranno sempre nei suoi numerosi romanzi. \nNel 1932 si trasfer\u00ec in Francia, per studiare diritto, matematica e scienze politiche, non smettendo mai di pensare all'Indocina. Afferm\u00f2:\" da otto anni a diciassette ho visto, vicino a Vinh-Long, il sole tramontare fra le risaie... detesto la montagna che mi angoscia e mi nasconde i tramonti. Non mi sono mai abituata ai frutti europei\".. \nNel 1939 spos\u00f2 lo scrittore Robert Antelme. Nel 1942 morirono il suo primo figlio e il fratello prediletto Paulo. Nel 1943 cambi\u00f2 il proprio cognome in Duras, dal nome di un villaggio nel dipartimento del Lot e Garonna, dove si trovava la casa del padre.\nPartecip\u00f2 alla Resistenza durante l'occupazione nazista, insieme al marito Robert Antelme, che verr\u00e0 deportato a Dachau. Collabor\u00f2 alla compilazione di \"Libres\" (\"Liberi\") giornale che informava i parenti delle persone deportate in Germania.\nDopo la seconda guerra mondiale milit\u00f2 tra le file del PCF fino al 1950, quando venne espulsa essendo considerata dissidente. Nel frattempo, nel 1946, aveva divorziato dal primo marito ed aveva incontrato l'intellettuale e scrittore Dionys Mascolo, da cui ebbe un figlio, Jean Mascolo.\nIl suo esordio in campo letterario avvenne nel 1942 con il romanzo \"Gli impudenti\" (\"Les Impudents\"), ma la fama arriv\u00f2 nel 1950 con \"Una diga sul Pacifico\" (\"Un barrage contre le Pacifique\") nel quale si sentono gli influssi delle letture di autori americani come Hemingway e Steinbeck oltre che quelle dello scrittore italiano Cesare Pavese. Elio Vittorini defin\u00ec il libro \" \"il pi\u00f9 bel romanzo francese del dopoguerra\" \"..\nFu autrice di numerosi racconti brevi, film e, soprattutto, romanzi, incluso del best seller, nonch\u00e9 opera autobiografica, \"L'amante\" pubblicato nel 1984, che le valse il prestigioso premio Goncourt quello stesso anno. Dopo le riprese del film omonimo, la Duras pubblic\u00f2 un altro romanzo intitolato \"L'amante della Cina del Nord\", nel quale riscrisse l'intera vicenda.\nAltre opere importanti sono: \"Moderato cantabile\", divenuto poi un film con lo stesso nome; \"Il rapimento di Lol V. Stein\"; \"India Song\" divenuto anch'esso un lungometraggio nel 1975. La Duras fu anche la sceneggiatrice del film del 1959 \"Hiroshima mon amour\", diretto da Alain Resnais, per cui ha ricevuto una candidatura all'Oscar alla migliore sceneggiatura originale.\nPartecip\u00f2 alla contestazione degli studenti nel 1968, issandosi sulle barricate e creando lo slogan \"Sous le pav\u00e9s, la plage\".\nGli ultimi anni della sua vita li pass\u00f2 chiusa in casa, rifiutando anche l'invito del suo amico Fran\u00e7ois Mitterrand; l'unico a rimanerle vicino sar\u00e0 il compagno Yann Andr\u00e9a. Dir\u00e0: \" \"\u00c8 difficile morire, a un certo momento t'accorgi che le cose della vita finiscono. \u00c8 tutto.\" \"\nMor\u00ec a 81 anni per un tumore alla gola; \u00e8 sepolta nel cimitero di Montparnasse.\nStile.\nLe prime opere della Duras sono scritte in maniera molto convenzionale (il loro \"romanticismo\" fu molto criticato dallo scrittore Raymond Queneau); con \"Moderato cantabile\" la Duras inaugura un lungo periodo di sperimentazione, legato al \"Nouveau roman\", un movimento letterario francese tra i cui esponenti figura anche Alain Robbe-Grillet.\nIl suo stile viene da lei definito \"stile paratattico\" cio\u00e8 fatto solo di proposizioni principali (\"sono qui\", ti sento\", \"mi vedo\", etc)..\nOmaggi.\nNel 1997 \u00e8 stata istituita nel Regno Unito da Michelle Porte e Madeleine Borgomano la Societ\u00e0 Marguerite Duras che ha come fine lo studio e la promozione dell'opera dell'autrice.\nNel 2014 Roberta Di Lorenzo e Milena Vukotic la omaggiano con un reading musicale dal titolo \"Moderato cantabile - Duras mon amour\". Sempre in quest'anno \u00e8 uscita una biografia sulla scrittrice, \"Marguerite\", firmata da Sandra Petrignani."}
{"id": "537214", "revid": "42993", "url": "https://it.wikipedia.org/wiki?curid=537214", "title": "Brisca", "text": ""}
{"id": "537216", "revid": "287204", "url": "https://it.wikipedia.org/wiki?curid=537216", "title": "Mario Zafred", "text": "Biografia.\nSi diplom\u00f2 in composizione al Conservatorio di Roma nel 1944. Allievo di Gian Francesco Malipiero e di Ildebrando Pizzetti di cui segu\u00ec il corso di perfezionamento in composizione all'Accademia nazionale di Santa Cecilia di Roma, fu direttore artistico dell'Opera di Roma dal 1968 al 1974 e presidente dell'Accademia di Santa Cecilia dal 1973 al 1983.\nCompositore di indole decisamente tradizionalista, la sua produzione abbraccia quasi tutti i generi musicali (dai brani solistici all'opera lirica, dai concerti alle sinfonie), ed \u00e8 caratterizzata da una forte incisivit\u00e0 ritmica unita alla presenza di intensi squarci meditativi; solo raramente e con molta circospezione si \u00e8 servito di tecniche atonali e dodecafoniche, preferendo in genere muoversi entro ambiti meno avanzati, quali il modalismo o la politonalit\u00e0.\nZafred, in effetti, non fu mai un musicista \"di ricerca\", ed il suo modo di limitarsi ad una visione \"catartica\" della tonalit\u00e0 pu\u00f2 essere fatto risalire ad una posizione ideologica di origini \u017edanoviane: egli fu infatti tra i pochi musicisti che nell'Italia del secondo dopoguerra accettarono ed avallarono (in modo decisamente ortodosso) le teorie e le limitazioni imposte da \u017ddanov, l'intransigente fautore del realismo socialista. Perci\u00f2 Zafred osteggi\u00f2 fermamente le posizioni avanguardistiche, in special modo le correnti strutturalistiche e post-seriali.\nOpere.\nNella sua \"Sinfonia n.4\", recante il sottotitolo \"In onore della Resistenza\" si percepisce il senso di grande partecipazione al drammatico momento storico.\nCompose anche musica per film; da segnalare la sua colonna sonora della pellicola \"Achtung! Banditi!\" di Carlo Lizzani."}
{"id": "537218", "revid": "122967452", "url": "https://it.wikipedia.org/wiki?curid=537218", "title": "Quattro Canti (Palermo)", "text": "I Quattro Canti, o piazza Villena, o Ottagono del Sole, o Teatro del Sole, \u00e8 il nome di una piazza ottagonale all'incrocio dei due principali assi viari di Palermo: la via Maqueda e il Cassaro, oggi Via Vittorio Emanuele (antica via di origine fenicia, collegante l'acropoli e il Palazzo dei Normanni al mare), a met\u00e0 circa della loro lunghezza.\nUrbanistica.\nIl nome esatto della piazza \u00e8 \"Piazza Villena\" (in omaggio al Vicer\u00e9 il cui nome completo era marchese don Juan Fernandez Pacheco de Villena y Ascalon), ma le fonti antiche la ricordano come \"Ottangolo\" o \"Teatro del Sole\" perch\u00e9 durante le ore del giorno almeno una delle quinte architettoniche \u00e8 illuminata dal sole.\nI Quattro Canti propriamente detti sono i quattro apparati decorativi che delimitano lo spazio dell'incrocio. Realizzati tra il 1609 e il 1620 e sormontati dagli stemmi (in marmo bianco) reale senatorio e viceregio, i quattro prospetti presentano un'articolazione su pi\u00f9 livelli, con una decorazione basata sull'uso degli ordini architettonici e di inserimenti figurativi che, dal basso in alto, si susseguono secondo un principio di ascensione dal mondo della natura a quello del cielo. I quattro piani di facciata risultano cos\u00ec decorati: al piano inferiore, fontane che rappresentano i fiumi della citt\u00e0 antica (Oreto, Kemonia, Pannaria, Papireto); quindi, un ordine in stile dorico, contenente le allegorie dalle quattro stagioni (rappresentate da Eolo, Venere, Cerere e Bacco); l'ordine successivo, in stile ionico, ospita le statue di Carlo V, Filippo II, Filippo III e Filippo IV; infine, nell'ordine superiore, le quattro sante palermitane, Agata, Ninfa, Oliva e Cristina, patrone della citt\u00e0 gi\u00e0 prima dell'avvento di Santa Rosalia (1624) e di san Benedetto da San Fratello (1652).\nUn antico detto che celebrava nei Quattro canti il centro virtuale di Palermo recitava \"feste e forche a Piazza Villenalan\" (pubbliche feste ed esecuzioni capitali).\nStoria.\nAssunto nel 1606 il governo della citt\u00e0 e dell'isola, il vicer\u00e9, due anni dopo, affid\u00f2 all'architetto fiorentino Giulio Lasso la sistemazione urbanistica della piazza, alla quale si lavor\u00f2 per molti anni. Il progetto era ispirato al crocevia delle Quattro Fontane di Roma, disegnato dagli urbanisti di Papa Sisto V in forme molto pi\u00f9 dimesse della successiva versione palermitana.\nNel 1609 doveva gi\u00e0 essere terminata la parte strutturale dei due cantoni poi detti di Santa Ninfa e di Sant'Agata, che portano gli stemmi del vicer\u00e9 Vigliena. Nel 1612 era completo il cantone di Santa Cristina, aderente a San Giuseppe, promosso dal vicer\u00e9 Ossuna. Nel 1615 Giulio Lasso \u00e8 gi\u00e0 morto e dal 1617 \u00e8 direttore dei lavori Mariano Smiriglio, ingegnere del Senato e gi\u00e0 sorvegliante del cantiere durante la direzione del Lasso.\nCon Mariano Smiriglio si assiste ad un cambiamento del programma decorativo iniziale: nell'ordine superiore, che in origine avrebbe dovuto ospitare le statue dei sovrani, vengono sistemate le statue delle quattro sante vergini palermitane: Santa Cristina, Santa Ninfa, Sant'Oliva e Sant'Agata. Dei quattro simulacri regali, previsti originariamente in bronzo, da Scipione Li Volsi, vengono eseguiti soltanto quelli di Carlo V d'Asburgo, poi collocato in piazza Bologni e quello di Filippo IV, un tempo posto sopra una macchina marmorea nel piano del Palazzo dei Normanni e poi distrutto. Le attuali statue in marmo presenti ai Quattro Canti furono scolpite fra il 1661 ed il 1663 da Carlo D'Aprile.\nIl 2 agosto 1630 vennero appaltati i lavori per la fabbrica delle quattro fontane con le statue delle Quattro Stagioni, anch'esse previste in bronzo e poi realizzate in marmo: la Primavera e l'Estate furono realizzate da Gregorio Tedeschi; l'Autunno e l'Inverno da Nunzio La Mattina. Le attuali conche inferiori delle quattro fontane sono ottocentesche e furono realizzate per compensare il dislivello creatosi nel piano di calpestio della piazza che era stato ribassato a causa del livellamento della via. Il \"Quinto Canto\" che si vede su via Vittorio Emanuele ed \u00e8 parte della facciata destra della Chiesa di San Giuseppe dei Teatini fu decorato nel 1844.\nArchitettura.\nL'architettura della piazza \u00e8 molto semplice, rappresenta un perfetto ottagono formato da quattro edifici alternati da sbocchi viari.\nCuriosit\u00e0.\nQuesta piazza \u00e8 stata una delle principali ambientazioni in cui sono state girate alcune delle pi\u00f9 importanti scene del film Palermo Shooting (2008), insieme a palazzo Abatellis in cui si trova il celebre affresco del trionfo della morte (Palermo)."}
{"id": "537220", "revid": "119122587", "url": "https://it.wikipedia.org/wiki?curid=537220", "title": "A seissento", "text": "A seissento, scritta anche A sei\u00e7ento, pronunciata secondo la pronuncia italiana \"a seissentu\" (\"La seicento\") \u00e8 una canzone in lingua genovese, scritta a met\u00e0 degli anni sessanta dal cantante folk genovese Piero Parodi.\nIn sostanza, si tratta di una libera riedizione della canzone popolare in dialetto milanese di carattere umoristico \"La Balilla\", resa celebre negli anni cinquanta da Giorgio Gaber.\nRacconta la storia di come una Fiat 600 comprata nuova fiammante dal protagonista con i soldi guadagnati lavorando duramente viene smontata progressivamente da parenti e amici, finch\u00e9 il proprietario rimane soltanto con qualche pezzo.\nNel 2006, quarant'anni dopo, lo stesso Piero Parodi ha realizzato, con la collaborazione dei Buio Pesto nell'album \"Palanche\", una parodia de \"A seissento\" denominata \"O computer\", nella quale non \u00e8 la popolare auto ad essere smontata, ma un pi\u00f9 moderno computer."}
{"id": "537230", "revid": "287204", "url": "https://it.wikipedia.org/wiki?curid=537230", "title": "Cosimo Sgobio", "text": "Biografia.\nImpegnato fin da giovanissimo nelle lotte sociali, si iscrive nel 1962 alla Fgci.\nNel 1969 \u00e8 tra gli organizzatori dello sciopero dei braccianti di Montemesola che reclamano aumenti salariali e la riduzione dell'orario di lavoro.\nNel 1975 guida l'occupazione della Regione Puglia durante una lotta per la regionalizzazione del trasporto pubblico.\nNello stesso anno viene eletto nel consiglio comunale di Montemesola e ne diviene sindaco, guidando due giunte comunali: una in coalizione con il Psi (1975 - 1980) e una monocolore Pci (1980 - 1985).\nPochi mesi dopo l'insediamento viene aperto l'asilo comunale (prima assente a Montemesola), che garantisce ai bambini un servizio mensa e lezioni pomeridiane d'inglese, entrambi a titolo gratuito. Assieme alla sua giunta avvia una campagna di espropri ai latifondisti locali. Su quei terreni saranno realizzati gli insediamenti abitatitavi a prezzi popolari della Zona 167, la Zona artigianale, lo stadio comunale e la piscina comunale. Durante la sua amministrazione viene realizzata la rete fognaria di Montemesola, prima del tutto assente. Sempre negli stessi anni viene realizzata una rete di pozzi artesiani (dati in gestione a cooperative di braccianti) per incentivare l'agricoltura locale. Nel 1978, dopo un esproprio al quale il proprietario si oppone, occupa con i militanti del Pci e del Psi la villa dell'ex podest\u00e0 fascista per impedire il taglio di alberi secolari e avviare i lavori per la realizzazione dei giardini pubblici di Montemesola. Vengono istituiti i soggiorni termali gratuiti per gli anziani e la distribuzione gratuita di libri ai ragazzi che frequentano la scuola dell'obbligo.\nNel 1980 viene inaugurata \"Montemesola e il Mezzogiorno\", una manifestazione che ospita artisti di rilievo internazionale e mette al centro le tematiche legate al Sud e all'immigrazione. La prima edizione \u00e8 interamente dedicata alla lotta contro l'installazione di testate nucleari a Comiso e alla battaglia contro il nucleare.\nIn seguito alla sconfitta elettorale del 1985 guida fino al 1995 l'opposizione del Pci in consiglio comunale, battendosi soprattutto contro la privatizzazione dei servizi pubblici.\nNel 1991 si schiera contro lo scioglimento del Pci e guida a livello regionale la terza mozione legata ad Armando Cossutta. A livello nazionale \u00e8 tra i fondatori di Rifondazione Comunista di cui diviene segretario provinciale a Taranto. Alle Elezioni Europee del 1994 \u00e8 stato candidato dal PRC nella circoscrizione dell'Italia Meridionale, senza risultare eletto.\nNel 1995 viene rieletto sindaco di Montemesola e, contemporaneamente, consigliere regionale pugliese. Rinuncia alla carica di sindaco e si impegna nel consiglio regionale dove si batte soprattutto per la stabilizzazione dei lavoratori precari e per la salvaguardia ambientale.\nNel 1998, non condividendo la decisione di Rifondazione di sfiduciare il governo Prodi, lascia il partito seguendo la scissione di Armando Cossutta ed \u00e8 quindi tra i fondatori del Partito dei Comunisti Italiani.\nNel 2001 viene eletto alla Camera dei deputati per il Partito dei Comunisti Italiani, carica nella quale sar\u00e0 confermato anche nel 2006.\nNel 2004 \u00e8 nominato capogruppo del Pdci alla Camera.\nL'attivit\u00e0 parlamentare \u00e8 incentrata soprattutto sulla difesa dei lavoratori e, tra le altre cose, in veste di capogruppo del Pdci \u00e8, nel 2004, tra gli operai FIAT di Melfi che occupano per diversi giorni la Strada statale 106 Jonica."}
{"id": "537234", "revid": "486946", "url": "https://it.wikipedia.org/wiki?curid=537234", "title": "Giuseppe Sgobio", "text": ""}
{"id": "537237", "revid": "729019", "url": "https://it.wikipedia.org/wiki?curid=537237", "title": "Giro del Belgio 1934", "text": "Il Giro del Belgio 1934, ventitreesima edizione della corsa, si svolse in cinque tappe tra il 6 giugno e il 10 giugno 1934, per un totale di 1 189 km e fu vinto dal belga Fran\u00e7ois Gardier."}
{"id": "537239", "revid": "174925", "url": "https://it.wikipedia.org/wiki?curid=537239", "title": "Teorema di Tijdeman", "text": "In teoria dei numeri, il teorema di Tijdeman afferma che esistono al pi\u00f9 un numero finito di coppie di potenze consecutive. In altri termini, l'insieme delle soluzioni in formula_1, formula_2, formula_3, formula_4 dell'equazione diofantea esponenziale\ncon gli esponenti \"n\" ed \"m\" maggiori di 1, \u00e8 finito. \nIl teorema fu dimostrato dal teorico dei numeri olandese Robert Tijdeman nel 1976, e forn\u00ec un grande slancio per la ricerca di una dimostrazione della congettura di Catalan, conclusasi con Preda Mih\u0103ilescu. Il teorema di Mih\u0103ilescu afferma che esiste una sola soluzione, ossia formula_6.\nLa condizione che le potenze siano consecutive \u00e8 essenziale per la dimostrazione di Tijdeman; il problema pi\u00f9 generale di determinare il numero di soluzioni di\ncon formula_3 ed formula_4 maggiori di 1 e formula_10 intero positivo, \u00e8 ancora irrisolto. Si congettura che il numero di soluzioni sia finito per ogni formula_10; ad esempio, la sua finitezza sarebbe una conseguenza della congettura abc."}
{"id": "537240", "revid": "486946", "url": "https://it.wikipedia.org/wiki?curid=537240", "title": "Santuario Madonna delle Grazie (Voltri)", "text": ""}
{"id": "537242", "revid": "729019", "url": "https://it.wikipedia.org/wiki?curid=537242", "title": "Giro del Belgio 1935", "text": "Il Giro del Belgio 1935, ventiquattresima edizione della corsa, si svolse in sei tappe tra il 26 maggio e il 2 giugno 1935, per un totale di 1\u00a0524 km e fu vinto dal belga Jef Moerenhout."}
{"id": "537247", "revid": "729019", "url": "https://it.wikipedia.org/wiki?curid=537247", "title": "Giro del Belgio 1936", "text": "Il Giro del Belgio 1936, venticinquesima edizione della corsa, si svolse in cinque tappe tra il 5 maggio e il 10 maggio 1936, per un totale di 1 183 km e fu vinto dal belga \u00c9mile Decroix."}
{"id": "537249", "revid": "838137", "url": "https://it.wikipedia.org/wiki?curid=537249", "title": "Casimiro Morcillo Gonz\u00e1lez", "text": "Biografia.\nViene ordinato sacerdote il 18 dicembre 1926.\nIl 25 gennaio 1943 \u00e8 eletto vescovo ausiliare dell'arcidiocesi di Madrid, ricevendo l'ordinazione episcopale il 9 maggio successivo dal vescovo Leopoldo Eijo y Garay (coconsacranti: vescovo F\u00e9lix Bilbao y Ugarriza, cardinale Benjam\u00edn de Arriba y Castro).\nIl 13 maggio 1950 \u00e8 eletto vescovo di Bilbao.\nIl 21 settembre 1955 \u00e8 eletto arcivescovo di Saragozza.\nPartecip\u00f2 al Concilio Vaticano II, schierandosi con l'ala conservatrice del Coetus Internationalis Patrum.\nIl 27 marzo 1964 \u00e8 eletto arcivescovo di Madrid.\nHa poi conferito l'ordinazione episcopale ad Angel Morta Figuls, Rafael Mar\u00eda Nze Abuy (C.M.F.), Ricardo Blanco Granda, Ram\u00f3n Echarren Ist\u00fariz.\nDurante il suo ministero episcopale a Madrid, nacque il Cammino Neocatecumenale ad opera di Francisco Arg\u00fcello.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "537250", "revid": "60754", "url": "https://it.wikipedia.org/wiki?curid=537250", "title": "Casimiro Morcillo", "text": ""}
{"id": "537256", "revid": "2106858", "url": "https://it.wikipedia.org/wiki?curid=537256", "title": "Hiro Mashima", "text": "Biografia.\nMashima decise di intraprendere seriamente la carriera di fumettista dopo aver vinto un concorso con la storia breve \"Magician\" (pubblicata in Italia nei volumi \"Rave World\"), da cui gli fruttarono ben 700.000 yen di vincita (pari a circa 5.500 \u20ac). In questa storia fa la sua comparsa per la prima volta Plue, il cane dal naso a cono co-protagonista di \"Rave\".\nA 21 anni pubblic\u00f2 la sua prima opera \"Rave - The Groove Adventure\" sulle pagine di \"Shonen Magazine\". Dopo un inizio zoppicante \"Rave\" godette di un successo sempre crescente, sino a divenire uno dei maggiori best seller nipponici di fine millennio, generando una serie anime, numerosi videogiochi e una grande quantit\u00e0 di oggettistica e pupazzi, proiettando Mashima dal quasi anonimato alla notoriet\u00e0 mondiale.\nOltre a \"Rave\", la sua produzione conta alcune storie brevi come \"Cocona\" e \"Monster Soul\", oltre ad alcuni albi prettamente umoristici basati sul personaggio di Plue.\nMashima dal 2006 ha iniziato una nuova opera intitolata \"Fairy Tail\" e che ben presto \u00e8 divenuta la sua opera pi\u00f9 celebre. La serie \u00e8 terminata nel 2017. Fairy Tail in Italia \u00e8 arrivata per la prima volta nel 2008.\nGrande appassionato della serie di videogiochi \"Monster Hunter\", nel 2008 pubblica una miniserie di 4 numeri basata sul gioco dal titolo \"Monster Hunter Orage\"."}
{"id": "537258", "revid": "18323", "url": "https://it.wikipedia.org/wiki?curid=537258", "title": "Elio Vito", "text": "\u00c8 stato Ministro per i rapporti con il Parlamento dall'8 maggio 2008 al 16 novembre 2011 nel quarto governo Berlusconi.\nBiografia.\nFiglio di un negoziante di ferramenta di Fuorigrotta, laureato in sociologia, ha aderito inizialmente al Partito Radicale Transnazionale. Successivamente \u00e8 diventato un esponente di Forza Italia.\nA settembre 2021, in solidariet\u00e0 con il nuovo rettore Tomaso Montanari, si iscrive al corso di letteratura e arte italiane dell'Universit\u00e0 per Stranieri di Siena.\nAttivit\u00e0 politica.\n\u00c8 stato eletto alla Camera dei deputati nel 1992 e nel 1994 per la radicale Lista Marco Pannella.\nPoco tempo dopo aderisce a Forza Italia: nel 1994 \u00e8 vice-capogruppo di Forza Italia alla Camera e viene riconfermato deputato nel 1996, eletto nel collegio uninominale di Catania-Misterbianco per la coalizione di centrodestra con il ruolo di membro del consiglio direttivo di Forza Italia alla Camera fino al 18 febbraio 1999 e di vice-capogruppo vicario di Forza Italia alla Camera fino a termine legislatura.\nAlle elezioni politiche del 2001 \u00e8 stato rieletto nella quota proporzionale in Umbria come Capogruppo di Forza Italia alla Camera.\nNella XV Legislatura \u00e8 stato membro della Commissione Affari Esteri e Capogruppo di Forza Italia alla Camera.\n\u00c8 rieletto alla Camera per la sesta volta nel 2008 nella circoscrizione Toscana e subito dopo viene nominato Ministro per i rapporti con il Parlamento, nel Governo Berlusconi IV, rimanendo in carica fino al 16 novembre 2011.\nAlle politiche del 2013 viene rieletto deputato per Il Popolo della Libert\u00e0 nella circoscrizione Piemonte-2. Dal 7 maggio \u00e8 Presidente della Commissione Difesa della Camera. Il 16 novembre 2013, con la sospensione delle attivit\u00e0 del PdL, aderisce a Forza Italia.\nIl 21 luglio 2015 non viene riconfermato come presidente della Commissione Difesa della Camera visto che Forza Italia \u00e8 passata all'opposizione. Viene sostituito dal deputato del Partito Democratico, Francesco Saverio Garofani.\nAlle politiche del 2018 viene rieletto per l'ottava volta nella circoscrizione Puglia e diventa vice-capogruppo alla Camera.\nMembro del Comitato parlamentare per la sicurezza della Repubblica (COPASIR), l'organo deputato alla sorveglianza sull'attivit\u00e0 dei servizi segreti, dall'inizio della XVIII legislatura, si dimette il 14 aprile 2021 per protesta contro le mancate dimissioni del presidente, l'esponente della Lega Raffaele Volpi, dopo la nascita del governo Draghi. \nIl 4 novembre 2020, insieme ai quattro colleghi di partito Giusi Bartolozzi, Stefania Prestigiacomo, Matteo Perego e Renata Polverini, vota a favore del disegno di legge a prima firma del deputato del Partito Democratico Alessandro Zan \"Misure di prevenzione e contrasto della discriminazione e della violenza per motivi fondati sul sesso, sul genere, sull'orientamento sessuale, sull'identit\u00e0 di genere e sulla disabilit\u00e0\" per contrastare l'omotransfobia, in dissenso dal suo gruppo, che vota contro. E per rimarcare questa sua posizione, l'8 maggio 2021, in una manifestazione a Milano organizzata dai \"Sentinelli\", si presenta sul palco per ribadire il suo appoggio alla legge Zan.\nIl 27 ottobre 2021 si dimette dagli incarichi interni a Forza Italia (come quello di Responsabile del Dipartimento Difesa e sicurezza) con una lettera a Silvio Berlusconi, dopo che il suo partito ha votato al Senato a favore della pregiudiziali sul ddl Zan che hanno bloccato l\u2019iter della proposta di legge per il contrasto all\u2019omotransfobia, affermando: \"La rivendicazione della nostra vocazione europeista della nostra appartenenza al Ppe, potrebbe essere contraddetta con il contrasto che stiamo manifestando al ddl Zan\".\nIl 30 dicembre 2021 non rinnova la fiducia al governo Draghi sulla legge di bilancio 2022; \u00e8 quindi l'unico deputato di Forza Italia all'opposizione del governo.\nAll'elezione del presidente della repubblica Italiana del 2022 si smarca dall'indicazione di partito di votare l'allora presidente del Senato Maria Elisabetta Casellati, astenendosi.\nIn polemica con la bocciatura del ddl Zan prima e dei quesiti referendari riguardo cannabis e eutanasia poi, il 17 febbraio 2022 deposita un disegno di legge costituzionale volto ad abolire il concordato Stato-Chiesa."}
{"id": "537265", "revid": "365417", "url": "https://it.wikipedia.org/wiki?curid=537265", "title": "Antonio Leone", "text": " Dal 2018 \u00e8 Presidente del Consiglio di Presidenza della Giustizia Tributaria.\nBiografia.\nLaureato in giurisprudenza, avvocato penalista patrocinante in Cassazione, \u00e8 stato esponente di Forza Italia, Popolo della Libert\u00e0 e Nuovo Centrodestra. \nVive a Manfredonia in provincia di Foggia.\nAttivit\u00e0 politica.\nNel 1994 si \u00e8 candidato alla Camera dei deputati nel collegio di Manfredonia: sostenuto dal centrodestra, ottenne il 39,3% dei voti e fu sconfitto dal rappresentante dei Progressisti Francesco Mastroluca.\n\u00c8 stato eletto alla Camera dei deputati nel 1996 e nel 2001 col sistema proporzionale nella circoscrizione Puglia.\nHa ricoperto il ruolo di membro del consiglio direttivo di Forza Italia alla Camera nel 1996.\n\u00c8 stato riconfermato deputato per la terza volta nel 2006 sempre per Forza Italia in Puglia. Nella XV Legislatura \u00e8 stato membro della Commissione Bilancio, della Giunta per le Autorizzazioni, della Giunta per il Regolamento, del Comitato Parlamentare per i Procedimenti d'Accusa. Dal 2001 al 2008 \u00e8 vice capogruppo vicario di Forza Italia alla Camera dei deputati.\nIl 16 novembre 2013, con la sospensione delle attivit\u00e0 del Popolo della Libert\u00e0, aderisce al Nuovo Centrodestra guidato da Angelino Alfano.\nIncarichi istituzionali.\nNel 2008, dopo la conferma del suo mandato parlamentare per la XVI Legislatura viene eletto Vicepresidente vicario della Camera dei deputati.\nRieletto deputato per la XVII Legislatura, in occasione della prima seduta (15-16 marzo 2013) ha svolto il ruolo di Presidente provvisorio della Camera dei deputati in ragione della maggiore anzianit\u00e0 di elezione tra quanti abbiano ricoperto l'ufficio di Vicepresidente nel corso della legislatura precedente.\nMembro del CSM.\nL'11 settembre 2014 viene eletto dal Parlamento in seduta comune con 517 voti membro del Consiglio Superiore della Magistratura (in quota NCD) con una maggioranza pari a 3/5 dei votanti (490 voti).\nLeone \u00e8 l'unico eletto nel sesto scrutinio e il terzo degli otto membri da eleggere dopo il Sottosegretario di Stato al MEF l'On. Giovanni Legnini e il Sindaco di Arezzo l'Avv. Giuseppe Fanfani entrambi in quota PD nel precedente scrutinio.\nIl 18 settembre 2018 \u00e8 stato eletto Presidente del Consiglio di Presidenza della Giustizia Tributaria."}
{"id": "537266", "revid": "116213568", "url": "https://it.wikipedia.org/wiki?curid=537266", "title": "Val di Magra", "text": "La Val di Magra \u00e8 il lembo di pianura, compreso nelle province della Spezia e di Massa e Carrara, attraverso il quale il fiume Magra confluisce nel Mar Ligure, a poca distanza dal Golfo dei Poeti, e che definisce il cuore dell'antica regione storica della Lunigiana.\nCaratterizzata da una ricchezza di paesaggi, che inizia con la costa, con il suo litorale sabbioso, e prosegue verso l'interno attraverso i colli lunensi, sulle cui sommit\u00e0 svettano antichi castelli e borghi arroccati, fino ai grandi contrafforti dell'Appennino Tosco-Emiliano e ai margini delle creste rocciose delle Alpi Apuane.\nNei millenni la vallata ha sempre rappresentato una via di percorrenza strategica, percorso obbligato per accedere dalla costa tirrenica alla pianura Padana, percorsa dall'antica Via Aemilia Scauri, grande arteria romana che congiungeva la Lunigiana alla via Aemilia Lepidi e dal VII secolo dalla via degli Abati di Bobbio e dalla medievale Via Francigena, percorsa dai grandi flussi di pellegrini e ricca di ospitali.\nSotto la tutela dell'Autorit\u00e0 di Bacino del fiume Magra e del Parco naturale regionale di Montemarcello-Magra, rappresenta inoltre una delle quattro partizioni in cui \u00e8 possibile suddividere la Provincia della Spezia, insieme alla Riviera spezzina con le Cinque Terre, al Golfo dei Poeti e alla Val di Vara.\nStoria.\nEt\u00e0 preromana.\nI primi segni della presenza dell'uomo nella Val di Magra sono le famose Statue stele, monoliti dal significato ancora oscuro, che probabilmente rappresentavano dei e dee come la Dea Madre, o raffigurano eroi del tempo oppure venivano utilizzate come elementi di decoro funerario.\n\u00c8 possibile vedere tali reperti custoditi nel \"Museo delle Statue Stele Lunigianesi\", presso il Castello del Piagnaro a Pontremoli, nel Museo Civico Archeologico \"Ubaldo Formentini\", presso il Castello San Giorgio alla Spezia, oppure al \"Museo del Territorio dell'alta valle Aulella\" a Casola in Lunigiana.\nLa romanizzazione: Luni.\nLa piana lunense della vallata era gi\u00e0 dal III secolo a.C. abitata ed antropizzata dai Liguri Apuani, un popolo autoctono che si oppose all'espansionismo romano e, nel corso della Seconda guerra punica, fu tra gli alleati dei Cartaginesi.\nDopo la definitiva sconfitta di Annibale, i Liguri Apuani presero essi stessi l'iniziativa contro i Romani e, nel 193 a.C., organizzarono addirittura un grande attacco alla base militare romana di Pisa, spingendosi fino al fiume Arno, ed iniziando cos\u00ec un periodo bellico con la potenza romana, terminato poi intorno al 177 a.C. con la fondazione della colonia di Luni.\nLuni fu fondata nella piana alluvionale della vallata, come il segno tangibile della conquista romana, l'avamposto verso la Gallia cisalpina. Da l\u00ec a poco Luni divenne un fiorente centro di scambio culturale e commerciale, con un porto attivissimo soprattutto per il commercio del marmo di Carrara.\nIl Medioevo.\nNel VI secolo i Goti saccheggiarono la piana di Luni e si insediarono nelle sue vicinanze. Molti degli originali abitanti cercano scampo nelle localit\u00e0 vicine, in particolare lungo la valle di Massa.\nFin dall'epoca longobarda nella zona vi operano i monaci dell'Abbazia di San Colombano di Bobbio, il territorio con vari possedimenti era inserito nel grande feudo reale ed imperiale monastico.\nNel 963 lo stesso Ottone I don\u00f2 i feudi di Carrara, Massa e gli abitati di Ameglia, Sarzana e Vezzano Ligure al vescovo di Luni Adelberto.\nNel Medioevo la Val di Magra ha vissuto il dominio territoriale dei Vescovi di Luni che dopo la caduta delle vestigia della colonia romana spostarono la loro sede a Sarzana nel 1207 e delle famiglie Signorili dei Malaspina e degli Obertenghi.\nNel XIII secolo aumentarono le lotte tra i Malaspina e il potere vescovile. Fu Dante Alighieri, il 6 ottobre 1306, che stabil\u00ec quell'atto che pass\u00f2 alla storia come \"Pace di Castelnuovo\", che sanc\u00ec, con il vescovo-conte Antonio Nuvolone da Camilla, nella veste di procuratore del marchese Franceschino Malaspina di Mulazzo, la fine del potere temporale della curia lunense.\nEt\u00e0 contemporanea.\nLa Val di Magra fu teatro, nel Novecento, di molti episodi importanti legati soprattutto contro il fascismo, come i Fatti di Sarzana e alla Resistenza italiana contro l'occupazione nazista.\nGeografia.\nLa vallata \u00e8 lunga circa 70\u00a0km e segue il corso del fiume Magra, dalla Toscana fino alla spianata lunense.\nNella parte altra, il tratto da Pontremoli ad Aulla, la vallata discende verso una direzione NO-SE, longitudinale alla catena dell'Appennino.\nAd Aulla cambia la direzione, volgendo a SO, per poi riprendere la direzione originaria nei pressi di Santo Stefano di Magra, arrivando fino alla pianura alluvionale, parallelamente al promontorio che la separa dal Golfo della Spezia.\nIn Liguria c'\u00e8 la confluenza con il Vara e la foce ad estuario del Magra che si getta nel Mar Ligure a Bocca di Magra e Fiumaretta, nel comune di Ameglia.\nAmministrazioni.\nAmministrativamente la vallata \u00e8 divisa su due province, Massa-Carrara e La Spezia.\nViene definita \"Alta Val di Magra\" quella compresa in territorio toscano, mentre \"Bassa Val di Magra\" \u00e8 quella compresa in territorio ligure. \nI comuni che fanno parte della vallata sono:\nGalleria d'immagini.\nLa val di Magra ligure\nLa val di Magra toscana"}
{"id": "537267", "revid": "599013", "url": "https://it.wikipedia.org/wiki?curid=537267", "title": "Gunnar Larsson (nuotatore)", "text": "Carriera.\nNel 1972 vinse due ori olimpici a Monaco di Baviera. Portata a casa apparentemente senza problemi la vittoria nei 200 misti, nei 400 misti fu protagonista di una delle gare pi\u00f9 avvincenti della storia del nuoto. In tale gara sfidava lo statunitense Tim McKee, che gi\u00e0 aveva ottenuto l'argento proprio nei 200 misti. I due nuotatori si sfidarono alla pari per tutte e otto le vasche ed alla fine arrivarono simultaneamente sul traguardo col tempo al centesimo di 4'31\"98. I giudici furono costretti a ricorrere ai millesimi di secondo, una decisione piuttosto insolita. Secondo il responso dei giudici Larsson aveva vinto con uno scarto di due millesimi di secondo, 4'31\"981 contro 4'31\"983. Dopo quell'episodio, il Comitato Olimpico Internazionale e la FINA decisero di assegnare ex aequo le medaglie ottenute in tali circostanze.\nL'anno dopo Larsson vinse l'oro nei 200 misti ai primi campionati del mondo di nuoto, disputatisi a Belgrado.\n\u00c8 stato primatista mondiale dei 400\u00a0m sl e dei 200\u00a0m misti.\nNel 1970 aveva ricevuto la Medaglia d'oro dello Svenska Dagbladet, il premio assegnato dal quotidiano \"Svenska Dagbladet\" al miglior sportivo svedese dell'anno.\nNel 1979 fu inserito nella International Swimming Hall of Fame."}
{"id": "537272", "revid": "125241610", "url": "https://it.wikipedia.org/wiki?curid=537272", "title": "Luther Reigns", "text": "Carriera.\nWorld Wrestling Entertainment (2004\u20132005).\nDopo aver combattuto alcuni \"dark match\" nel 2003 con il ring-name di Horshu, Wiese fu promosso nel \"roster\" principale della World Wrestling Entertainment (WWE) nell'aprile del 2004. Fece il suo debutto con lo pseudonimo di Luther Reigns, diventando l'assistente dell'allora General Manager (GM) di \"SmackDown!\", Kurt Angle. Reigns esord\u00ec nel ring nella puntata di \"Velocity\" del 15 giugno 2004, sconfiggendo Funaki in pochi minuti. Due settimane dopo, a The Great American Bash, sconfisse Charlie Haas, ex membro del Team Angle. Nel mese di settembre Reigns inizi\u00f2 a fare coppia con Mark Jindrak, nuovo membro della Honor Society di Kurt Angle.\nNel febbraio del 2005 Luther Reigns e Mark Jindrak iniziarono un breve \"feud\" con The Undertaker. Nella puntata di \"SmackDown!\" del 17 febbraio Reigns attacc\u00f2 il \"Deadman\" con una telecamera dopo che quest'ultimo aveva sconfitto Jindrak. Il 20 febbraio, a No Way Out, Reigns affront\u00f2 The Undertaker nel match pi\u00f9 importante della sua carriera; nonostante una buona prestazione, perse l'incontro dopo che Jindrak venne cacciato da bordo ring. Il 24 febbraio Reigns e Jindrak persero un Handicap match contro The Undertaker e al termine del match iniziarono a litigare. Nella puntata di \"SmackDown!\" del 3 marzo, dopo essere stati sconfitti in un Tag Team match da Eddie Guerrero e Rey Mysterio, Reigns e Jindrak si attaccarono a vicenda. La settimana successiva i due si affrontarono in un incontro decisivo ma a vincere fu Jindrak.\nL'11 maggio 2005 Luther Reigns venne licenziato dalla WWE e nell'ottobre successivo, annunci\u00f2 il suo ritiro dal mondo del wrestling."}
{"id": "537274", "revid": "348618", "url": "https://it.wikipedia.org/wiki?curid=537274", "title": "Medgar Evers", "text": "Il suo assassinio ha ispirato diverse opere, tra cui \"L'agguato - Ghosts from the Past\" di Rob Reiner, candidato ai premi Oscar 1997 per il miglior attore non protagonista.\nBiografia.\nMedgar Evers nacque il 2 luglio 1925 a Decatur, Mississippi. Nel 1943 si arruol\u00f2 nell'esercito con il fratello Charlie e combatt\u00e9 in Francia nella seconda guerra mondiale. Fu congedato con onore nel 1945 con il grado di sergente. Nel 1948, si iscrisse alla Alcorn State University. Il 24 dicembre 1951 spos\u00f2 Myrlie Beasley e si laure\u00f2 l'anno successivo. La coppia successivamente si trasfer\u00ec a Mound Bayou. Evers entr\u00f2 in contatto con il Regional Council of Negro Leadership (RCNL), organizzazione a favore dei diritti civili e delle organizzazioni di auto-aiuto, e con il presidente del tempo, T.R. M. Howard.\nIl coinvolgimento nel RCNL ebbe un ruolo cruciale nella sua formazione politica. Egli contribu\u00ec a organizzare il boicottaggio delle stazioni di servizio che negavano ai neri l'uso dei loro servizi igienici, distribuendo adesivi con lo slogan \"Non comprare gas\" (gasoline, benzina n.d.t.) \"dove non puoi utilizzare il bagno\". Insieme al fratello Charles Evers partecip\u00f2 alle annuali conferenze del RCNL in Mound Bayou tra il 1952 e il 1954. Nel febbraio del 1954 Evers fece richiesta di iscrizione alla Facolt\u00e0 di legge dell'Universit\u00e0 del Mississippi, nonostante fosse preclusa agli studenti di colore. Quando la sua domanda fu respinta, Evers fece causa all'universit\u00e0. Il suo caso fu utilizzato, con altri, dalla National Association for the Advancement of Colored People (NAACP) per la campagna del 1954 contro la segregazione razziale: il 17 maggio 1954 la Corte Suprema degli Stati Uniti con una storica sentenza diede ragione alla NAACP e dichiar\u00f2 incostituzionale la segregazione razziale nelle scuole pubbliche. Grazie al suo coinvolgimento, il 24 novembre 1954 Evers fu nominato primo segretario locale della NAACP.\nL'attivismo di Evers nella lotta per l'affermazione dei diritti civili non conobbe soste in quegli anni: fu coinvolto in una campagna di boicottaggio nei confronti di commercianti che vendevano solo ai bianchi; sostenne concretamente la battaglia che port\u00f2 l'Universit\u00e0 del Mississippi ad ammettere tra i propri studenti James Meredith nel 1962, primo studente di colore dell'ateneo; svolse pubbliche indagini sull'assassinio di Emmett Till, travestendosi da raccoglitore di cotone per individuare gli assassini; dichiar\u00f2 pubblicamente il proprio sostegno alla causa di Clyde Kennard per l'ammissione all'University of Southern Mississippi. Tutto ci\u00f2 fece di lui un leader nella lotta per l'affermazione dei diritti civili dei neri e, di conseguenza, divenne oggetto di numerose minacce. Il 28 maggio 1963 una bottiglia molotov venne gettata nella rimessa della casa di Evers. Cinque giorni prima della sua morte, fu quasi investito sulla porta dell'ufficio del NAACP.\nEvers fu anche membro della Gran Loggia di Prince-Hall della Massoneria, che riunisce i massoni americani neri. \nL'assassinio e la vicenda giudiziaria.\nIl 12 giugno 1963, mentre usciva dalla sua auto al ritorno da una riunione con gli avvocati del NAACP, Evers fu assassinato con un colpo di fucile alla schiena, davanti alla propria casa. Mor\u00ec in un ospedale locale cinquanta minuti pi\u00f9 tardi, poche ore dopo lo storico discorso del Presidente Kennedy a sostegno dei diritti civili. Fu sepolto il 19 giugno nel cimitero nazionale di Arlington con gli onori militari di fronte a una folla di oltre tremila persone. Il 23 giugno 1964, Byron De La Beckwith, un venditore di fertilizzanti membro del Consiglio dei cittadini bianchi e del Ku Klux Klan, fu arrestato per l'omicidio di Evers.\nDurante la prima udienza, nel 1964, De La Beckwith ricevette le visite dell'ex governatore del Mississippi Ross Barnett e del maggior generale dell'esercito Edwin A. Walker. Per ben due volte quell'anno le giurie, composte da soli bianchi, non raggiunsero un verdetto sulla colpevolezza di De La Beckwith. L'omicidio di Evers e l'esito inconcludente dei processi causarono tumulti. Tra coloro che presero posizione a seguito della morte di Evers e della vicenda giudiziaria, furono numerosi i musicisti che dedicarono al caso delle composizioni: nel 1963 Bob Dylan scrisse la canzone \"\"Only a Pawn in Their Game\" (Solo una pedina nel loro gioco)\"; Nina Simone riprese il tema nella sua canzone \"Mississippi Goddam\"; Phil Ochs scrisse \"Too Many Martyrs (Troppi Martiri)\", il cui titolo originale era \"Ballad of Medgar Evers\", e \"Another Country (Un altro paese)\" in risposta all'assassinio; Malvina Reynolds cit\u00f2 Evers nella canzone \"It Isn't Nice\" (1964) e Jackson C. Frank scrisse il verso \"Ma non ci sono parole per riportare Evers indietro\" nella sua canzone \"Don't Look Back\" (1965). Tra gli scrittori, Eudora Welty scrisse per il \"New Yorker\" un racconto breve sulla vicenda, intitolato \"Where is the Voice Coming From\", nel quale la voce narrante \u00e8 l'assassino di Medgar Evers; anche Rex Stout scrisse il romanzo \"A Right to Die\" ispirandosi ai fatti accaduti.\nNel 1994, trent'anni dopo i due processi senza verdetto, De La Beckwith \u00e8 stato nuovamente processato sulla base di nuove evidenze. Durante il processo, il corpo di Evers venne riesumato per l'autopsia, e fu trovato in ottimo stato di conservazione grazie all'imbalsamazione. Il 5 febbraio 1994, di fronte a una giuria composta da quattro bianchi e otto uomini di colore, De La Beckwith fu finalmente condannato all'ergastolo per l'omicidio di Medgar Evers, dopo tre decenni vissuti da uomo libero. Egli ricorse in appello ma la richiesta fu rigettata. De La Beckwith mor\u00ec in carcere il 21 gennaio del 2001."}
{"id": "537275", "revid": "2233055", "url": "https://it.wikipedia.org/wiki?curid=537275", "title": "Fabio Evangelisti", "text": "Biografia.\nLaurea in Scienze Politiche conseguita all'Universit\u00e0 di Pisa, \u00e8 sposato, padre di due figli e oggi nonno di due maschietti e una femminuccia. Inizia la sua attivit\u00e0 politica nel Pci, ricoprendo dall'85 al '90 la carica di segretario provinciale a Massa Carrara. Nel 1990 \u00e8 eletto Consigliere comunale a Massa e nel 1991 diventa Presidente dell'Azienda di Promozione Turistica della provincia apuana. \u00c8 quindi poi stato eletto nel 1992 alla Camera dei Deputati nelle liste del Pci/Pds nella Circoscrizione Livorno-Pisa-Lucca e Massa Carrara; confermato nel 1994 per i Progressisti e nel 1996 per l'Ulivo nel Collegio uninominale di Massa-Versilia.\nDal 2003 al 2005 ha ricoperto la carica di Assessore alla Cultura della Provincia di Massa Carrara. Dimessosi dalla giunta provinciale, ritorna a Montecitorio avendo accettato la candidatura propostagli dall'Italia dei Valori, il movimento fondato da Antonio Di Pietro. Nel 2006 viene infatti eletto nelle liste di Idv nella circoscrizione Toscana. Nella XV Legislatura \u00e8 membro della Commissione Difesa. Viene rieletto alla Camera dei Deputati anche nelle successive elezioni del 2008. \nAlla Camera svolge le funzioni di Vice Capogruppo Vicario di Italia dei Valori. Nella XVI Legislatura \u00e8 membro della Commissione Affari Esteri e Comunitari e dell'Osservatorio della Camera dei Deputati sui fenomeni di xenofobia e razzismo.Dal 2011 \u00e8 Vicecapogruppo vicario dell'IdV alla Camera insieme al collega Antonio Borghesi. A seguito di una rissa accaduta il 10 febbraio 2010 alla Camera dei deputati \u00e8 sospeso dall'Ufficio di Presidenza per 12 giorni. Alle consultazioni regionali del 28 - 29 marzo 2010 \u00e8 stato eletto in Toscana nel listino regionale bloccato dell'Italia dei Valori. \nAlle consultazioni elettorali del 28 e 29 marzo 2010 viene eletto Consigliere Regionale della Toscana quale capolista nella lista dell'Italia dei Valori. Nella seduta di insediamento del 23 aprile 2010 il Consiglio prende atto delle sue dimissioni per incompatibilit\u00e0 con la carica di parlamentare e la relativa surroga: a lui subentra la consigliera Marta Gazzarri. Il 24 ottobre 2010, in occasione del 4\u00ba Congresso Regionale dell'Italia dei Valori Toscana, Evangelisti viene eletto dagli iscritti Segretario regionale dell'Idv Toscana. Nel novembre 2012, fuoriescono da IdV Massimo Donadi, capogruppo IdV alla Camera, e il deputato e segretario regionale dell'IdV in Campania Aniello Formisano, in polemica con la linea del partito che rende molto difficile un'alleanza con il Partito Democratico; Evangelisti, dato per incerto fino all'ultimo infine decide di rassegnare le dimissioni da vicecapogruppo vicario dell'IdV alla Camera e da deputato nazionale. \nAlle primarie del centro-sinistra del 7 aprile 2013 per la scelta del candidato sindaco di Massa, candidato come indipendente, Evangelisti arriva terzo, dichiarando in seguito il suo appoggio al professor Alessandro Volpi che diventer\u00e0 sindaco della citt\u00e0.\nDa quando ha lasciato l\u2019impegno attivo, mantenendo integra la passione politica, Evangelisti si \u00e8 dedicato alla scrittura di articoli e pubblicando quattro libri."}
{"id": "537277", "revid": "123199664", "url": "https://it.wikipedia.org/wiki?curid=537277", "title": "Borsa di Stoccolma", "text": "La Borsa di Stoccolma o Stockholm Stock Exchange \u00e8 la borsa valori svedese, con sede a Stoccolma.\nFondata nel 1863, \u00e8 la prima borsa valori del nord Europa.\nComprata nel 1998 dalla OMX AB, dal 2003 ha fuso le operazioni con la borsa valori finlandese di Helsinki.\nLe operazioni finanziarie sono aperte dal luned\u00ec al venerd\u00ec dalle 09.00 alle 17.30."}
{"id": "537282", "revid": "767487", "url": "https://it.wikipedia.org/wiki?curid=537282", "title": "Y\u00ecj\u00ecng", "text": "Vita e opere.\nNacque a Qizhou (provincia dello Shandong) nel 635, il suo nome era Zh\u0101ng W\u00e9nm\u00edng (\u5f35\u6587\u660e).\nPrese i voti da \"sh\u0101m\u00ed\" (\u6c99\u5f4c, sanscrito: \"sr\u0101manera\") all'et\u00e0 di sette anni quando entr\u00f2 nel locale monastero, studiando sotto la guida di Shanyu (?-646) e Huizi (n.d.). Con quest'ultimo studi\u00f2 in particolare il \"Vinaya\", approfondendo gli insegnamenti di D\u00e0oxu\u0101n (\u9053\u5b89, 596-667), il fondatore della scuola L\u01dc (\u5f8b\u5b97, \"L\u01dc z\u014dng\", anche \u5357\u5c71\u5b97 \"N\u00e1nsh\u0101n z\u014dng\") la quale aveva come oggetto lo studio del \"C\u0101turvarg\u012bya-vinaya\" (Quadruplici regole della disciplina, \u56db\u5206\u5f8b pinyin: \"Sh\u00ecf\u0113nl\u01dc\", conservato nel \"L\u01dcb\u00f9\") della scuola Dharmaguptaka. \nSi rec\u00f2 quindi a Chang'an, intorno al 667, dove il viaggio di Xu\u00e1nz\u00e0ng (\u7384\u5958, 602-664) in India, compiuto tra il 629 e il 645, era ancora oggetto di dibattiti e di grande attenzione. Y\u00ecj\u00ecng decise quindi di compiere anche lui un viaggio verso quelle che erano state le terre natali di \"F\u00f3\" (\u4f5b, resa del termine sanscrito Buddha in lingua cinese). \nTornato al monastero di Qizhou, dopo alcuni mesi e con un altro monaco si diresse a Canton dove si imbarc\u00f2, nel 671, su una nave persiana raggiungendo Sumatra. Il suo compagno mor\u00ec poco dopo sull'isola, e Y\u00ecj\u00ecng, rimasto solo, si imbarc\u00f2 per Tamralipti (odierna Tamluk, non lontano da Calcutta, India orientale) dove, dopo aver attraversato i domini di Malayu e Kacha, risiedette per un anno studiando il sanscrito. \nDecise quindi di recarsi presso la prestigiosa universit\u00e0 buddhista di N\u0101land\u0101 accompagnato da un altro pellegrino cinese, Dachendeng. Dopo un lungo pellegrinaggio lungo l'India settentrionale, dove visit\u00f2 Rajagrha, Bodh Gaya, Vai\u015b\u0101l\u012b, Amaraba, Benares, il monastero Jetavana a Samkasya (oggi Sankisa) giunse a N\u0101land\u0101 dove risiedette per circa dieci anni. A N\u0101land\u0101, Yijing studi\u00f2 l\"'Abhidharmakosa\" (Tesoro dell'Abhidharma, \u963f\u6bd8\u9054\u78e8\u5036\u820d\u8ad6\u672c\u980c pinyin \"\u0100p\u00edd\u00e1m\u00f3j\u00f9sh\u00e8l\u00f9n b\u011bns\u00f2ng\"), opera di commento al \"Mah\u0101vibh\u0101\u1e63\u0101\" e che consiste in un commentario Sarv\u0101stiv\u0101da dove compaiono tuttavia le prime critiche Sautrantika. A N\u0101land\u0101 Yijing studi\u00f2 anche le dottrine Mahayana delle scuole Madhyamika e Cittamatra, nonch\u00e9 il Vinaya Sarv\u0101stiv\u0101da. Egli sostenne, tuttavia, che tutte queste dottrine buddhiste erano solo \"mezzi abili\" (\"up\u0101ya\") per degli scopi specifici, senza che nessuna di esse fosse valida in assoluto per s\u00e9 stessa. Raccolse circa quattrocento testi buddhisti e, nel 685, fece ritorno a Tamralipti da dove rientr\u00f2 a Sumatra nel 687. Sull'isola indonesiana avvi\u00f2 le prime traduzioni dal sanscrito al cinese dei testi raccolti. Trovatosi privo di denaro prepar\u00f2 varie lettere per la Cina per richiedere fondi, ma recatosi sulla nave che doveva trasportare le missive, questa improvvisamente salp\u00f2 e lui si ritrov\u00f2, il 10 agosto 689, a Guanfu (Taiwan). Riusc\u00ec a rientrare a Sumatra solo alcuni mesi dopo, il 18 dicembre 689. L\u00ec riprese le traduzioni, studi\u00f2 con il maestro Sakyakirti e scrisse due importanti cronache: il \"N\u00e1nh\u01cei j\u00ecgu\u012b n\u00e8if\u01ce zhu\u00e0n\" (\u5357\u6d77\u5bc4\u6b78\u5167\u6cd5\u50b3, Relazione sul Buddhismo inviata dai Mari del Sud, T.D. 2125), un trattato sul Buddhismo indonesiano e dell'Asia meridionale, e il \"D\u00e0 t\u00e1ng x\u012by\u00f9 qi\u00faf\u01ce g\u0101os\u0113ng zhu\u00e0n\" (\u5927\u5510\u897f\u57df\u6c42\u6cd5\u9ad8\u50e7\u50b3, Trattato sui venerabili monaci che partirono alla ricerca del Dharma nei territori d'Occidente, T.D. 2066) quest'ultima una biografia di monaci cinesi e coreani pellegrini in India e Asia centrale. Yijing fece recapitare questi due trattati, unitamente a numerose traduzioni, in Cina nel 692. \nNel 694 torn\u00f2 a Guangfu accompagnato da due monaci e, nel 695, raggiunse Luoyang, dove venne ricevuto con grandissimi onori dall'imperatrice buddhista della dinastia Tang W\u01d4 Z\u00e9ti\u0101n (\u6b66\u5247\u5929, conosciuta anche come W\u01d4 Zh\u00e0o, \u6b66\u66cc, regno: 690-705). A Luoyang Yijing risiedette nel monastero di Foshouji dove, nel 699 con \u015aik\u1e63\u0101nanda, tradusse l\"'Avata\u1e43sakas\u016btra\" (\u83ef\u56b4\u7d93 pinyin: \"Huayanjing\", Sutra della ghirlanda fiorita di Buddha, T.D. 279). Dal 700, Yijing coordin\u00f2 i centri di traduzione di Luoyang e di Chang'an. Tradusse cinquantasei opere in duecentotrenta fascicoli. Tra queste va ricordata l'eccellente traduzione, realizzata nel 703, del \"Suvar\u1e47aprabh\u0101sas\u016btra\" (\u91d1\u5149\u660e\u7d93pinyin: \"J\u012bn gu\u0101ngm\u00edng j\u012bng\" Sutra della luce dorata dei re eccellenti, T.D. 665). Yijing mor\u00ec il 16 febbraio del 713. Fu insignito del titolo postumo di \"Honglu qing\" (Responsabile dell'Ufficio Esteri), sulla sua tomba fu eretto il tempio di Jin'guangming (Luce Dorata). Fu uno degli ultimi pellegrini buddhisti cinesi che raggiunsero l'India."}
{"id": "537291", "revid": "124927353", "url": "https://it.wikipedia.org/wiki?curid=537291", "title": "Mary Tyler Moore", "text": " Ha ottenuto una candidatura all'Oscar alla miglior attrice per \"Gente comune\" di Robert Redford.\nBiografia.\nA 8 anni si trasfer\u00ec in California, dove trascorse un'infanzia difficile, a causa dell'alcolismo di sua madre. Durante l'adolescenza le venne diagnosticato il diabete di tipo 1, malattia che la metter\u00e0 pi\u00f9 volte a dura prova. Nel 1955 si diplom\u00f2 in una scuola cattolica. Nello stesso anno spos\u00f2 Dick Meeker, da cui ebbe il suo unico figlio, Richie. \nVerso la fine degli anni cinquanta apparve in alcuni spot televisivi. Ottenne il suo primo successo nel ruolo di un'accattivante segretaria nella serie \"Richard Diamond\" (1957-1960), in cui del suo personaggio si vedono solo le gambe e si ascolta la voce. Notata da Dick Van Dyke, divent\u00f2 sua partner nella serie \"The Dick Van Dyke Show\" (1961-1966), che le valse il successo. Dopo il divorzio da Meeker, nel 1962 l'attrice spos\u00f2 il produttore televisivo Grant Tinker.\nNel 1970 divent\u00f2 la protagonista della fortunata sitcom \"Mary Tyler Moore\", in cui interpret\u00f2 un'indipendente donna single che si trasferisce a Minneapolis per iniziare una nuova vita dopo un rapporto sentimentale inconcludente. I temi anticonformisti trattati e l'ottima prova dell'attrice fecero di questa serie tv, durata fino al 1977, un classico che le far\u00e0 guadagnare 4 premi Emmy. Lo stesso personaggio apparve poi in alcuni episodi delle serie spin-off \"Rhoda\" e \"Phyllis\", nonch\u00e9 nel film TV \"Mary e Rhoda\" (2000).\nDopo avere recitato in alcune commedie alla fine degli anni sessanta, non tutte di successo, torn\u00f2 sul grande schermo nel 1980, rinnovando la sua popolarit\u00e0 con il ruolo della madre fredda e insensibile di Timothy Hutton in \"Gente comune\" di Robert Redford, per cui si guadagn\u00f2 una candidatura all'Oscar. Intanto dovette per\u00f2 far fronte a diversi problemi: l'alcolismo, l'aggravarsi del diabete, il divorzio da Grant Tinker e la tragica morte di suo figlio Richie. Riuscir\u00e0 comunque a riprendersi, continuando a lavorare con successo sia per la televisione sia per il teatro, e ottenendo un Tony Award per la sua interpretazione nel dramma \"Whose Life Is It Anyway?\".\n Mor\u00ec a 80 anni in un ospedale del Connecticut a causa di complicazioni legate a una grave polmonite."}
{"id": "537292", "revid": "43774", "url": "https://it.wikipedia.org/wiki?curid=537292", "title": "Stato standard", "text": ""}
{"id": "537294", "revid": "465169", "url": "https://it.wikipedia.org/wiki?curid=537294", "title": "Laus", "text": "Il termine latino Laus, anche nella variante greca Laos pu\u00f2 riferirsi a:"}
{"id": "537296", "revid": "35813", "url": "https://it.wikipedia.org/wiki?curid=537296", "title": "Giusto dei Menabuoi", "text": ""}
{"id": "537298", "revid": "77358", "url": "https://it.wikipedia.org/wiki?curid=537298", "title": "Dao De Jing", "text": ""}
{"id": "537299", "revid": "18323", "url": "https://it.wikipedia.org/wiki?curid=537299", "title": "Marina Sereni", "text": "\u00c8 stata vicepresidente del Partito Democratico dal 2009 al 2013, dal 21 marzo 2013 al 22 marzo 2018 \u00e8 stata vicepresidente della Camera dei deputati\nBiografia.\nNata l'8 maggio 1960 a Foligno da Ines e Giuseppe, entrambi operai delle Ferrovie. Si \u00e8 diplomata al Liceo Classico Federico Frezzi di Foligno, per poi spostarsi a Perugia, alla facolt\u00e0 di Agraria Universit\u00e0 degli Studi della citt\u00e0, dove non ha mai concluso gli studi.\nIscritta nel 1974 nella Federazione Giovanile Comunista Italiana (FGCI), l'organizzazione giovanile del Partito Comunista Italiano (PCI), dopo gli articoli di Enrico Berlinguer sul compromesso storico, ne diventa prima funzionaria e poi segretaria provinciale.\nGi\u00e0 impegnata, nel 1991 aderisce alla svolta della Bolognina del Partito Democratico della Sinistra (PDS), per poi successivamente confluire nel 1998 nei Democratici di Sinistra (DS). \u00c8 stata consigliere regionale dell'Umbria, eletta per la prima volta nel 1985, e assessore regionale (nel 1993).\nElezione a deputata.\nAlle elezioni politiche del 2001 viene candidata nel collegio uninominale di Foligno alla Camera dei deputati, sostenuta dalla coalizione di centro-sinistra L'Ulivo in quota DS, dove viene eletta deputata con il 48,13% dei voti contro i candidati della Casa delle Libert\u00e0 Luciano Rossi (43,91%), di Democrazia Europea Domenico Lini (3,49%), della Lista Di Pietro Alberto Lagan\u00e0 (2,52%) e della Lista Pannella-Bonino Alessandro Pizzetti (1,95%).\nCon l'elezione di Piero Fassino a segretario dei Democratici di Sinistra, diventa a dicembre 2001 membro della segreteria nazionale dei DS, prima con l\u2019incarico di Responsabile Esteri ricoperto fino a febbraio 2005, e successivamente con il 3\u00b0 Congresso dei DS a Roma, quello di responsabile dell'organizzazione.\nAlle elezioni politiche del 2006 si ricandida alla Camera, tra le liste dell'Ulivo nella circoscrizione Umbria, dove \u00e8 stata rieletta. Nella XV legislatura \u00e8 stata componente della 4\u00aa Commissione permanente Difesa, nonch\u00e9 vice-capogruppo vicario e delegata d'aula del gruppo parlamentare Partito Democratico-L'Ulivo alla Camera dei deputati (facendo il capodelegazione dei deputati DS).\nDal 23 maggio 2007 \u00e8 stata uno dei 45 membri del \"Comitato nazionale per il Partito Democratico (PD)\", che riunisce i leader delle componenti del futuro partito. Tra i costituenti del Partito Democratico, eletti con le elezioni primarie del 14 ottobre 2007, ha fatto parte della Commissione Statuto del PD.\nCon la caduta del governo Prodi e la prematura fine della XV legislatura nel 2008, s'indicono nuove elezioni politiche, dove viene riconfermata per la terza volta alla Camera nella medesima circoscrizione tra le file del PD.\nAlle elezioni primarie del PD nel 2009 sostiene la mozione di Dario Franceschini, segretario uscente del PD e vicesegretario del PD sotto Walter Veltroni, ma che risulter\u00e0 perdente arrivando secondo al 34,27% dei voti contro il 53,23% dei voti di Pier Luigi Bersani, ex ministro dello sviluppo economico nel secondo governo Prodi, venendo successivamente eletta il 7 novembre 2009 vicepresidente del PD in rappresentanza della minoranza sconfitta alle primarie, insieme a Ivan Scalfarotto, rimanendo in carica fino al 15 dicembre 2013.\nVicepresidente della Camera.\nL'8 gennaio 2013 la direzione nazionale del PD ricandida la Sereni alla Camera dei deputati, in quanto membro della direzione nazionale del partito, nella lista del PD come capolista nella circoscrizione Umbria in vista delle elezioni politiche del 24-25 febbraio 2013, dove viene rieletta deputata nella XVII legislatura.\nIl 21 marzo 2013 \u00e8 stata eletta vicepresidente della Camera dei deputati per il PD con 311 voti, maggior numero di preferenze.\nAlle primarie del PD del 2013 appoggia, assieme con \"AreaDem\", la candidatura alla segreteria del PD dell'allora sindaco di Firenze Matteo Renzi, cosa che si ripete anche nelle primarie PD del 2017.\nDopo la nomina della Ministra degli affari esteri Federica Mogherini ad Alta rappresentante dell'Unione per gli affari esteri e la politica di sicurezza, secondo \"Libero\" e Fabio Martini de \"La Stampa\", la Sereni viene accreditata come sostituta della Mogherini in quanto donna, ma alla fine viene nominato come sostituto Paolo Gentiloni.\nFuori dal Parlamento.\nNon viene pi\u00f9 ricandidata alle elezioni politiche del 2018. Successivamente alle primarie del PD del 2019, sostiene assieme ad \"Area Dem\" la mozione di Nicola Zingaretti, presidente della Regione Lazio dal 12 marzo 2013, oltre il candidato con la carriera amministrativa pi\u00f9 lunga alle spalle, che risulter\u00e0 vincente con il 66% dei voti.\nIl 16 giugno 2019 Zingaretti, segretario del Partito Democratico, la nomina nella segreteria nazionale del partito, incaricandola come Responsabile Enti Locali/Autonomie.\nViceministro degli Esteri.\nIn seguito alla nascita del governo Conte II tra PD, Movimento 5 Stelle e LeU, il 13 settembre 2019 viene nominata dal Consiglio dei Ministri Viceministro degli Affari esteri e della Cooperazione internazionale, affiancando il ministro pentastellato Luigi Di Maio. Il 24 febbraio 2021 viene riconfermata Viceministro degli Esteri e Cooperazione internazionale nel governo Draghi. \nDurante questo periodo si \u00e8 occupato della liberazione di Silvia Romano, volontaria milanese di 25 anni rapita in Kenya nel 2018, avvenuta grazie anche ai servizi segreti."}
{"id": "537303", "revid": "110157", "url": "https://it.wikipedia.org/wiki?curid=537303", "title": "Nasdaq Nordic", "text": "Nasdaq Nordic \u00e8 una compagnia che opera servizi finanziari nei paesi del Nord Europa, baltici e del Caucaso per conto della Nasdaq.\nFondata nel 2003 come OMX AB (\"Aktiebolaget Optionsm\u00e4klarna\"/Helsinki Stock E\"x\"change) grazie alla fusione tra OM e HEX, l'azienda \u00e8 stata rilevata nel 2008 da Nasdaq, anche se la sede \u00e8 rimasta a Stoccolma, in Svezia."}
{"id": "537304", "revid": "844563", "url": "https://it.wikipedia.org/wiki?curid=537304", "title": "Federazione calcistica della Serbia", "text": "La Fudbalski Savez Srbije (acronimo FSS; serbo \"\u0424\u0443\u0434\u0431\u0430\u043b\u0441\u043a\u0438 \u0441\u0430\u0432\u0435\u0437 \u0421\u0440\u0431\u0438\u0458\u0435\") \u00e8 la Federazione serba di calcio. Fondata nel 1919, la federazione ha sede a Belgrado e ha preso il posto dapprima della Federazione calcistica della Jugoslavia (serbo \u0424\u0443\u0434\u0431\u0430\u043b\u0441\u043a\u0438 \u0421\u0430\u0432\u0435\u0437 \u0408\u0443\u0433\u043e\u0441\u043b\u0430\u0432\u0438\u0458\u0435, traslitterato in \"Fudbalski Savez Jugoslavije\", acronimo FSJ), poi della Federazione calcistica di Serbia e Montenegro (serbo \u0424\u0443\u0434\u0431\u0430\u043b\u0441\u043a\u0438 \u0441\u0430\u0432\u0435\u0437 \u0421\u0440\u0431\u0438\u0458\u0435 \u0438 \u0426\u0440\u043d\u0435 \u0413\u043e\u0440\u0435, traslitterato in \"Fudbalski Savez Srbije i Crne Gore\", acronimo FSSCG).\nLe formazioni di club e la nazionale di calcio serbe partecipano alle competizioni continentali della UEFA e la federazione \u00e8 affiliata alla FIFA.\nLa stagione del campionato si svolge da agosto a giugno. La prima edizione si \u00e8 svolta nel 2007, invece la prima edizione del Campionato jugoslavo in cui le formazioni serbe partecipavano durante il periodo jugoslavo fu nel 1923 e ha visto trionfare il Gra\u0111anski Zagabria."}
{"id": "537306", "revid": "4711", "url": "https://it.wikipedia.org/wiki?curid=537306", "title": "Federazione calcistica serba", "text": ""}
{"id": "537308", "revid": "1410376", "url": "https://it.wikipedia.org/wiki?curid=537308", "title": "Gianpaolo Dozzo", "text": "Biografia.\nHa svolto le prime esperienze politiche a livello comunale, entrando per quattro legislature consecutive (1985-2004, salvo un'interruzione nel 1996-99 per l'elezione a deputato) nel consiglio comunale di Quinto di Treviso, sempre tra le file della Liga Veneta-Lega Nord.\n\u00c8 stato eletto alla Camera dei deputati nel 1994, nel 1996 (con il ruolo di vice capogruppo alla Camera) e nel 2001 nel collegio uninominale di Montebelluna.\n\u00c8 stato sottosegretario di Stato al Ministero delle politiche agricole e forestali nel Governo Berlusconi II e nel Governo Berlusconi III.\n\u00c8 stato riconfermato deputato nel 2006 nella circoscrizione Veneto 2. Durante la XV Legislatura \u00e8 stato membro della Commissione agricoltura e vice-capogruppo vicario della Lega Nord alla Camera dei deputati.\nIl 26 gennaio 2012 ha sostituito Marco Reguzzoni in qualit\u00e0 di capogruppo della Lega Nord alla Camera dei deputati.\nIl 4 dicembre 2011 \u00e8 stato nominato dal presidente Roberto Calderoli vicepresidente del Parlamento del Nord.\nNel 2015 viene nominato \"commissario ad acta\" per la gestione della Liga Veneta in vista delle elezioni regionali."}
{"id": "537309", "revid": "1985987", "url": "https://it.wikipedia.org/wiki?curid=537309", "title": "Irene Brin", "text": "Fu giornalista di costume e scrittrice, viaggiatrice, mercante d'arte e donna di grande cultura, intelligenza e stile. \nBiografia.\nLa famiglia e gli esordi.\nMaria Vittoria Rossi, vero nome di Irene Brin, discendeva da una famiglia ligure composta da persone colte e progressiste.\nIl padre di Irene era il generale di corpo d'armata Vincenzo Rossi, autore di due trattati militari molto reputati ai suoi tempi: \"Guerra in montagna\" (1902) e \"La spedizione inglese nel Tibet\" (1905). La madre, Maria Pia Luzzatto, era nata e cresciuta a Vienna, di origine ebraica, poliglotta, aveva trasmesso alle due figlie la passione per le lingue (ne parlava correntemente cinque), per l'arte e la letteratura.\nIrene era anche la nipote dell'avvocato penalista Francesco Rossi (1863-1948), anche sindaco di Bordighera dal 1901 al 1907, e la cugina dell'avvocato Paolo Rossi, che sarebbe stato Ministro della pubblica istruzione, presidente della Commissione parlamentare antimafia e presidente della Corte Costituzionale. La figlia di Paolo Rossi, quindi sua cugina di secondo grado, era la scrittrice Maria Francesca Rossi, nota come Francesca Duranti.\nGi\u00e0 dal 1934 Maria Vittoria Rossi esord\u00ec sulle colonne del quotidiano \u00abIl Lavoro\u00bb di Genova, chiamatavi da Giovanni Ansaldo, con lo pseudonimo Mari\u00f9, mutato successivamente in Oriane in omaggio ad Oriane de Guermantes, personaggio creato da Marcel Proust. Ansaldo nel 1937 la segnal\u00f2 a Leo Longanesi quale notista di costume per il nuovo settimanale Omnibus.\nL'incontro con Gaspero del Corso.\nGi\u00e0 fidanzata con un caro amico di Indro Montanelli, il genovese Carlo R\u00f2ddolo, fu in questo periodo che, in occasione di un ballo all'hotel Excelsior di Roma, conobbe Gaspero del Corso, un giovane ufficiale con il quale scopr\u00ec di condividere l'intensa passione per Proust, per l'arte in genere e per i viaggi. Fu un colpo di fulmine, tanto che i due si sposarono dopo pochissimi incontri.\nNel 1937 Maria Vittoria Rossi divenne Irene Brin: lo pseudonimo le fu attribuito da Leo Longanesi, che invit\u00f2 la giornalista a collaborare al rotocalco settimanale \u00abOmnibus\u00bb, sul quale compariva - novit\u00e0 per l'epoca - una rubrica di cronache mondane scritte con malizia e raffinatezza, lontane dallo stile agiografico dell'epoca. Fu un'attivit\u00e0 che Irene Brin svolse contemporaneamente ai suoi frequenti viaggi con il marito: viaggi che portarono la coppia a intrecciare rapporti con la migliore societ\u00e0 cosmopolita. Nel 1941 scrisse il suo primo libro, \"Olga a Belgrado\", ispirato alla sua esperienza durante la guerra in Jugoslavia.\nLa guerra.\nNel 1943 i due coniugi tornarono a Roma. Formalmente, in seguito all'armistizio, Gaspero del Corso era un disertore e quindi si nascose in casa, insieme a una quarantina di altri ufficiali e soldati sbandati per evitare i rastrellamenti tedeschi.\nIn tale periodo le uniche entrate erano costituite dai compensi per le traduzioni di Irene, peraltro sempre pi\u00f9 scarse via via che Irene smetteva di lavorare per gli editori che collaboravano con gli occupanti. Fu cos\u00ec che Brin inizi\u00f2 a vendere i propri regali di nozze: a partire da una borsa di coccodrillo, per proseguire con stampe e disegni di artisti tra cui Picasso, Matisse, Morandi.\nPoco dopo Irene Brin trov\u00f2 una sistemazione come commessa nella libreria d'arte \"La Margherita\", coadiuvata dal marito che sotto la falsa identit\u00e0 di Ottorino Maggiore le procacciava libri, disegni e clienti. Parla della loro attivit\u00e0 il racconto di Henry Furst \"La morte di Mozart\" (Longanesi, Milano 1957).\nLa galleria L'Obelisco.\nDurante l'attivit\u00e0 presso \"La Margherita\" si present\u00f2 a Irene un allora sconosciuto artista, Renzo Vespignani, con un nutrito portafoglio di disegni. Irene e Gaspero comprarono in proprio i lavori e li rivendettero in brevissimo tempo, confermando cos\u00ec la propria vocazione di mercanti; fu questo il loro primo acquisto e anche la prima vendita per Vespignani.\nNel 1946 la coppia affitt\u00f2 un locale in via Sistina 146, nel quale nacque la \"Galleria l'Obelisco di Gaspero e Maria del Corso\", che in breve tempo assunse un'importanza primaria nel panorama culturale della capitale, come si pu\u00f2 evincere dall'elenco organizzate nel corso del tempo.\nLa Settimana Incom.\nNell'immediato dopoguerra Irene Brin inizi\u00f2 una lunga collaborazione con \"La Settimana Incom illustrata\" di Luigi Barzini junior, la versione a rotocalco del pi\u00f9 famoso cinegiornale del dopoguerra.\nSu quelle pagine Irene, con la scusa di dispensare alle lettrici consigli di stile, portamento, vita sociale, moda e cos\u00ec via, produceva dei minuscoli pezzi letterari ricchi di ironia e citazioni non palesi, comprensibili ad un pubblico colto e raffinato.\nI suoi articoli erano firmati con lo pseudonimo di Contessa Clara R\u00e0djanny von Sk\u00e8witch, personaggio che Irene impersonava fingendo d'essere un'anziana, aristocratica esule da un non meglio precisato paese d'oltrecortina, citando qua e l\u00e0 episodi riguardanti propri incontri con altezze reali e scrittori celeberrimi. Cos\u00ec, alla voce \"sonno\", raccontava di una conversazione sull'insonnia tra Henri Bergson e Marcel Proust, mentre, alla voce \"taxi\", richiamava un incontro con un amico d'infanzia, esule a Parigi, che sbarcava il lunario facendo tale mestiere.\nIl personaggio della Contessa Clara ispir\u00f2 ad Alberto Sordi la parodia radiofonica del Conte Claro e a Franca Valeri il personaggio della baronessa Eva Bolavsky nel film \"Piccola posta\".\n\"Harper's Bazaar\".\nIrene peraltro personificava alla perfezione quell'ideale di stile di cui scriveva: ad esempio nel 1950, passeggiando per Park Avenue a New York con il marito, fu fermata da una signora che le chiese dove mai avesse potuto comprare un vestito cos\u00ec di classe (si trattava di una creazione di Fabiani). Fu cos\u00ec che Irene fece la conoscenza con Diana Vreeland, caporedattrice della rivista \"Harper's Bazaar\", della quale Irene fu la prima italiana a collaborare, portando sulle pagine newyorchesi le prime avvisaglie del \"made in Italy\", in un'epoca in cui il mondo della moda parlava soltanto francese.\nIrene collabor\u00f2 attivamente al successo della prima sfilata di moda italiana, organizzata il 12 febbraio 1951 dal marchese Giovanni Battista Giorgini nella sua residenza privata di Villa Torrigiani, in via de' Serragli a Firenze, e della seconda del luglio 1952 che si svolse nella Sala Bianca di Palazzo Pitti.\nScambi culturali.\nNella loro frenetica attivit\u00e0 a Roma ed in giro per il mondo, Irene e Gaspero ospitarono all'Obelisco dozzine di artisti famosissimi o emergenti, ma destinati a un grande avvenire; e allo stesso modo portarono l'arte italiana nelle principali piazze, nelle Americhe e in Europa.\nGli ultimi giorni.\nQuando seppe di essere stata colpita da una malattia inguaribile, Irene reag\u00ec continuando la propria attivit\u00e0 di lavoro e di viaggio esattamente come prima; nella primavera del 1969 infatti i due coniugi si recarono come di consueto a Strasburgo per visitare le esposizioni d'arte locali. Sulla strada del ritorno, non essendo in grado di proseguire il viaggio fino a Roma, Irene decise di fermarsi nella casa d'origine, a Sasso di Bordighera, dove mor\u00ec il 31 maggio.\nArchivio personale.\nL'archivio Irene Brin, assieme a quello di Gasparo Del Corso e della Galleria L'obelisco, venduto dagli eredi al libraio romano Giuseppe Casetti, dopo una serie di trattative \u00e8 stato acquisito nel 2000 dalla Galleria nazionale di arte moderna e contemporanea. Il fondo \u00e8 diviso in carte personali; libri, cataloghi, riviste e quotidiani; documentazione iconografica; due oggetti d'arte e tre oggetti di uso quotidiano."}
{"id": "537310", "revid": "838137", "url": "https://it.wikipedia.org/wiki?curid=537310", "title": "Vittorio Luigi Mondello", "text": "Biografia.\nOrdinato sacerdote il 21 giugno 1960, \u00e8 vescovo dal 21 gennaio 1978 per volont\u00e0 di papa Paolo VI.\nGi\u00e0 ausiliare dell'arcivescovo di Messina, \u00e8 vescovo di Caltagirone dal 30 luglio 1983.\nIl 28 luglio 1990 papa Giovanni Paolo II lo chiama a succedere ad Aurelio Sorrentino, dimessosi per raggiunti limiti d'et\u00e0, nella carica di arcivescovo metropolita di Reggio Calabria-Bova.\nIl 13 luglio 2013 papa Francesco accoglie la sua rinuncia al governo pastorale dell'arcidiocesi di Reggio Calabria-Bova per raggiunti limiti di et\u00e0.\n\u00c8 membro della Commissione episcopale per la dottrina della fede, l'annuncio e la catechesi.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "537313", "revid": "77623", "url": "https://it.wikipedia.org/wiki?curid=537313", "title": "Maria Vittoria Rossi", "text": ""}
{"id": "537318", "revid": "122913647", "url": "https://it.wikipedia.org/wiki?curid=537318", "title": "Campeonato Sudamericano de Football 1945", "text": "Il Campeonato Sudamericano de Football 1945 fu la diciottesima edizione della Copa Am\u00e9rica. Dopo soli 4 anni il Cile torn\u00f2 ad ospitare la massima rassegna continentale sudamericana e anche stavolta si tratt\u00f2 di un'edizione straordinaria, nella quale non era in palio il trofeo, ma comunque ufficialmente riconosciuta dalla CONMEBOL. Le gare si tennero dal 14 gennaio al 28 febbraio 1945 all'Estadio Nacional de Chile di Santiago.\nFormula.\nLa formula prevedeva che le sette squadre partecipanti si affrontassero in un unico girone all'italiana, la cui prima classificata avrebbe vinto il torneo. Per ogni vittoria si attribuivano 2 punti, 1 per ogni pareggio e 0 per ogni sconfitta.\nClassifica marcatori.\n6 reti\n5 reti\n4 reti\n3 reti\n2 reti\n1 rete"}
{"id": "537321", "revid": "1833487", "url": "https://it.wikipedia.org/wiki?curid=537321", "title": "Cuonzo", "text": "Il cuonzo \u00e8 un'attrezzatura per la pesca commerciale, particolarmente adoperata per la pesca del pesce spada e del tonno.\nDescrizione.\nSi tratta di un tipo di palamito che consiste di una lenza madre di nylon lunga fino a 2 kilometri sulla quale sono fissati dei braccioli zavorrati alla distanza di diversi metri uno dall'altro. Questi braccioli, lunghi da 1 a 6 metri, terminano in un grosso amo innescato con pesci azzurri (per la pesca del pesce spada, in genere sgombri o sarde) o molluschi.\nAd ogni bracciolo \u00e8 attaccato un galleggiante. Mentre un'estremit\u00e0 del cuonzo \u00e8 attaccata alla barca o alla riva, l'altra estremit\u00e0 termina in una specie di boa che viene lasciata libera alla corrente, per cui tutto il sistema risulta essere teso sufficientemente."}
{"id": "537325", "revid": "339392", "url": "https://it.wikipedia.org/wiki?curid=537325", "title": "Copa Am\u00e9rica 1945", "text": ""}
{"id": "537326", "revid": "1776051", "url": "https://it.wikipedia.org/wiki?curid=537326", "title": "Live Fast, Die Fast", "text": "Live Fast, Die Fast \u00e8 il primo album della band inglese dei Wolfsbane, pubblicato nel 1989 dalla Def American."}
{"id": "537333", "revid": "1776051", "url": "https://it.wikipedia.org/wiki?curid=537333", "title": "Down Fall the Good Guys", "text": "Down Fall the Good Guys \u00e8 il terzo album dei Wolfsbane. Grazie a questo album fecero da gruppo spalla degli Iron Maiden durante il tour mondiale di \"No Prayer for the Dying\", e successivamente anche ai Guns N' Roses."}
{"id": "537338", "revid": "767487", "url": "https://it.wikipedia.org/wiki?curid=537338", "title": "Fran\u00e7ois-Xavier Ajavon", "text": "Specialista della storia dell'eugenetica pre-galtoniana e polemista sulla stampa. Autore del libro \"L'eug\u00e9nisme de Platon\", L'Harmattan, 2002, (\u201cL'eugenetica di Platone\u201d) e di numerosi articoli scientifici sulla storia dell'eugenetica.\nAutore di numerosi articoli polemici apparsi sulla stampa francofona (\"Le Monde\", \"Lib\u00e9ration\", \"Le Soir\", \"Jerusalem Post\", ecc.)."}
{"id": "537345", "revid": "14002", "url": "https://it.wikipedia.org/wiki?curid=537345", "title": "Esarcato di Germania e Scandinavia", "text": ""}
{"id": "537346", "revid": "14002", "url": "https://it.wikipedia.org/wiki?curid=537346", "title": "Esarcato di America Latina e Messico", "text": ""}
{"id": "537347", "revid": "547992", "url": "https://it.wikipedia.org/wiki?curid=537347", "title": "Rimorso", "text": "Il rimorso \u00e8 un'emozione sperimentata da chi ritiene di aver tenuto azioni o comportamenti contrari al proprio codice morale. Il rimorso produce il senso di colpa.\nCaratteristiche psicologiche.\nIl rimorso \u00e8 caratterizzato da uno stato di pena, di turbamento della mente, di riflessione interiore, di non serenit\u00e0, di dolore morale che provoca una sensazione di rammarico. Le persone incapaci di provare rimorso spesso sono identificate come personalit\u00e0 sociopatiche (Stati Uniti) o personalit\u00e0 psicopatiche (Regno Unito). La loro caratteristica principale \u00e8 di trattare gli altri esseri umani secondo i propri bisogni narcisistici, secondo modalit\u00e0 prive di empatia.\nLa mancanza del rimorso \u00e8 una caratteristica che si riscontra maggiormente in personalit\u00e0 forti, anaffettive ed altamente razionali, che contano pochissimo sulle proprie emozioni. In generale, una persona che non teme nulla e che non ha paura, solitamente non prova neanche rimorso.\nIn psicologia (e psichiatria) lo studio del rimorso \u00e8 fondamentale per la comprensione di diverse patologie (ad esempio: le persone con la compulsione agli acquisti spesso sono affette anche dal \"rimorso del compratore\", il concetto del rammarico dell'acquisto dopo averlo fatto).\nSempre in psicopatologia \u00e8 fondamentale osservare come il rimorso possa essere ossessivo, sulla base di un pi\u00f9 o meno conscio senso di colpa, dando luogo a malinconia e depressione. \nViceversa, ben strutturati nella personalit\u00e0, rimorso e coscienza di colpa fanno parte di un normale sentimento di condivisione e appartenenza.\nLa patologia caratterizzata dall'assenza di rimorso diventa pi\u00f9 seria se dopo atti pi\u00f9 gravi (omicidio, violenza, ecc.) non si prova alcun tipo di rimorso, ma addirittura compiacenza.\nIn menti fragili la concezione del rimorso come archetipo esterno di controllo pu\u00f2 provocare comportamenti pericolosi, che nel peggiore dei casi arrivano a produrre ripercussioni punitive verso s\u00e9 stessi.\nCaratteristiche spirituali.\nIn alcune religioni l'idea del rimorso \u00e8 usata come stato necessario al fine di dimostrare l'esistenza del peccato. La giustizia di Dio (o, comunque, una qualche forma di giustizia trascendentale) \u00e8 attenta alla coscienza morale dell'individuo, e da essa parte per risollevare le sorti dell'anima ed infondere nuovamente la serenit\u00e0.\nLa consapevolezza di avere un comportamento scorretto, che pu\u00f2 provocare il rimorso, parte dalla conoscenza del bene e del male. Solitamente ogni religione o forma di spiritualit\u00e0 ha un suo codice di comportamento morale, in cui \u00e8 codificato ci\u00f2 che si intende per bene e per male, e vi si trovano anche indicazioni di un \"comportamento modello\" da seguire, al fine di essere retti e non avere quindi rimorsi.\nPer il Cristianesimo, ad esempio, uno dei codici di comportamento morale da seguire sono i dieci comandamenti dati da Dio a Mos\u00e8.\nEsempio classico di rimorso si ha con l'episodio di Giuda (Matteo 27:3-5)\n\u00ab Allora Giuda, il traditore, vedendo che Ges\u00f9 era stato condannato, si pent\u00ec e riport\u00f2 le trenta monete d'argento ai sommi sacerdoti e agli anziani dicendo: \u00abHo peccato, perch\u00e9 ho tradito sangue innocente\u00bb. Ma quelli dissero: \u00abChe ci riguarda? Veditela tu!\u00bb. Ed egli, gettate le monete d'argento nel tempio, si allontan\u00f2 e and\u00f2 ad impiccarsi. \u00bb\nGiuda, dopo aver tradito Ges\u00f9, \u201cprov\u00f2 rimorso (forma di metam\u00e8lomai)\u201d, cerc\u00f2 di restituire il denaro pattuito per il tradimento e poi si suicid\u00f2 impiccandosi. \nProv\u00f2 rimorso, senso di colpa, costernazione, perfino disperazione, ma nulla indica che abbia manifestato la tristezza secondo Dio che porta al pentimento (v. Metanoia)."}
{"id": "537350", "revid": "14002", "url": "https://it.wikipedia.org/wiki?curid=537350", "title": "Arcidiocesi di Spoleto", "text": ""}
{"id": "537353", "revid": "125408674", "url": "https://it.wikipedia.org/wiki?curid=537353", "title": "Dialetto spezzino", "text": "Il dialetto spezzino (nome nativo \"dial\u00e8to spezin\" ) \u00e8 variet\u00e0 ligure della variet\u00e0 urbana della Spezia. Presso alcune frazioni del territorio comunale, come Marola, Cadimare, si usano termini pi\u00f9 specifici: marolino, cadamoto; ma le differenze tra le parlate sono minimamente percettibili.\nPur distinguendosi sia dal genovese che dai dialetti della limitrofa Lunigiana, ha comunque importanti punti di contatto con entrambi. Particolare per la sua cantilena, e per una propria fonologia, che risente dell'influenza toscana ed emiliana. Numerose sono le varianti fonetiche, essenzialmente riconducibili alle zone geografiche distinte del territorio: il dialetto risente fortemente delle influenze genovesi sulla riviera e nella parte alta della Val di Vara, a Sarzana e a La Spezia digrada nel tipo lunigianese, e si caratterizza per tratti comuni condivisi soprattutto con l'emiliano, mentre \u00e8 intriso di toscanismi nella bassa Val di Magra.\nUn recente studio dell'Accademia Lunigianese di Scienze Giovanni Capellini ha evidenziato la matrice quasi esclusivamente lunigianese del dialetto spezzino.\nSono numerose le parole di origine straniera: soprattutto dal francese, dallo spagnolo, dal portoghese.\nDiffusione.\nL'area del dialetto spezzino comprende gran parte dell'area urbana della citt\u00e0 e del suo territorio comunale (ad esclusione della frazione di Pitelli, che ha un proprio dialetto fortemente influenzato dalla parlata di Arcola) e i comuni del settore interno del golfo della Spezia, dove presenta significative, ma non essenziali, varianti di tipo fonetico e lessicale.\nConsiderando invece l'intero territorio della provincia della Spezia si nota come lo spezzino lasci spazio gradualmente a varianti specifiche da comune a comune e talvolta anche da frazione a frazione.\nNelle parti pi\u00f9 esterne della provincia i dialetti non appartengono pi\u00f9 alla tipologia dello spezzino, ma rientrano o in quella genovese (ad esempio il \"genovese\" parlato a Deiva Marina, Varese Ligure, Maissana e Carro) o addirittura si collocano ai margini della dialettologia ligure, assumendo caratteri sintattici e ortofonetici che li avvicinano maggiormente ai dialetti emiliani; tra queste parlate di tipo lunigianese, che vanno cio\u00e8 a raccordarsi con quelle dell'area apuano-lunigianese, si possono citare quelle di Ortonovo, Castelnuovo, Sarzana, Ameglia, Arcola, Lerici, Santo Stefano Magra, Bolano, Follo, Calice al Cornoviglio che, seppure diverse tra loro, presentano sia influenze lessicali liguri e emiliane , sia un forte sostrato fonetico e grammaticale di tipo apuano e lunigianese; conformemente alla sua posizione di \"cerniera\" tra la Val di Magra e il Golfo, il dialetto di Vezzano Ligure si pone invece in posizione intermedia tra il dialetto spezzino e quelli lunigianesi. Infatti l'area anticamente, assieme all'attuale provincia di Massa-Carrara costituiva il territorio degli apuani ( fino a Bonassola ), e per tanto la maggior parte della provincia di Spezia un tempo ha fatto parte della Lunigiana storica, cui in seguito si \u00e8 allontanata, con l'annessione allo stato genovese.\nVa infine citata anche l'area che dalle Cinque Terre giunge a Levanto e Bonassola, nella quale le parlate locali presentano alcune affinit\u00e0 con quelle dell'area del Tigullio orientale (e quindi con quelle di tipo \"genovesizzante\" parlate a Lavagna e Chiavari) ma presentano elementi conservativi non solamente genovesi dal punto di vista lessicale e fonetico (p. es. levantese e bonassolese \"veciu\", spezzino \"vecio\", genovese \"vegio\" pronunciato \"vegiu\"). Caratteristiche simili a quest'area ha pure la Val di Vara in cui si osserva un sempre maggior stadio di \"genovesizzazione\" a mano a mano che si risale il fiume.\nPer via della notevole immigrazione tra fine Ottocento e inizio Novecento e dell'insegnamento nel dopoguerra dell'italiano con metodi che di fatto mortificavano il dialetto, oggi lo spezzino \u00e8 parlato pochissimo. Sopravvivono in modo diffuso solo alcune espressioni di uso quotidiano.\nScriveva Ubaldo Mazzini gi\u00e0 nel 1889: \"[...] in pochi anni la popolazione della Spezia si \u00e8 pi\u00f9 che triplicata per elementi nuovi venuti da ogni parte d'Italia, tal che si \u00e8 fatta una confusione di linguaggio incredibile, e il dialetto antico va man mano modificandosi, finch\u00e9 un giorno si perder\u00e0 del tutto.\"\nNegli anni che seguirono il faticoso periodo della ricostruzione, quando Spezia pot\u00e9 dedicarsi nuovamente allo studio e alla divulgazione del proprio dialetto, affinch\u00e9 non andasse perduta una tradizione radicata e sentita, furono organizzati concorsi e premi letterari di poesia in vernacolo, denominati \" B\u00e9la Speza\" o \" V\u00e9cia Speza\" che, con la costante presenza di illustri cittadini, quali Augusto Ambrosi, Ferruccio Battolini, Franco Marmori, Bruno Ferdeghini, e molti altri, rivestirono un grande significato socio-culturale, grazie alla tenace ed infaticabile opera di Eugenio Giovando e del suo inseparabile collaboratore, il colto studioso Piergiorgio Cavallini. Tra i poeti dialettali che parteciparono a questi concorsi di poesia in vernacolo possiamo qui ricordare Tino Barsotti, Livio Sisti, Maria Trenta, Sergio Rezzaghi, Teofilo di Rosa, Alberto Vaccarezza e Amedeo Ricco, filologo attento ed ultimo grande classico della poesia dialettale spezzina, vincitore di uno tra i primi prestigiosi concorsi sul tema \" D\u00e0a F\u00f2ze \".\nCaratteristiche.\nln spezzino le consonanti sono sempre scempie. La doppia \"m\" dell'italiano corrisponde in spezzino a \"nm\", come in \"enmaginae\" (immaginare), o a \"rm\" come in \"armiralio\" (ammiraglio).\nIl nesso italiano \"bi\" corrisponde in spezzino a \"gi\" come in \"gianco\" (bianco). A sua volta il nesso \"bb\" corrisponde a \"g\" come in \"g\u00e0gia\" (gabbia).\nIl nesso \"pi\" ha spesso corrispondenza in \"ci\" come in \"ci\u00f9\" (pi\u00f9) o \"ciassa\" (piazza).\nI nessi \"mb\" e \"mp\" corrispondono a \"nb\" e \"np\", come in \"canpana\" (campana).\nIl nesso latino \"pi\", diventa \"c\" dolce, come in \"cian\" (piano), \"c\u00e9n\" (pieno).\nLa \"r\" cade quando compresa tra due vocali come in \"amoe\" (amore) o in \"Caraa\" (Carrara); presenta inoltre il fenomeno della metatesi come in \"drento\" (dentro) o in \"presempio\" (per esempio). Simile il discorso per la \"l\" che cade tra vocali, come in \"aa\" (ala) \"soela\" (sorella).\nOrtografia e pronuncia.\nL'ortografia dello spezzino non \u00e8 mai stata ufficialmente determinata e possono esserci variazioni a seconda del periodo, a seconda dell'autore e della zona del Golfo. La tradizione ci lascia comunque dei punti di riferimento.\nNon ci sono doppie, unica eccezione: la \"s\", che appare scritta in parole come \"assassin\" (assassino), \"nissoe\" (nocciole), \"colisse\" (rotaie), per sottolineare la pronuncia sibilante.\nManca del tutto il suono della \"z\" come nell'italiano \"balzo\" o \"Firenze\". Al suo posto si usa la \"s\" di \"sole\"; ad es. \"pasiensa\" per \"pazienza\", \"esistensa\" per \"esistenza\".\nLa \"s\" dolce pu\u00f2 esser scritta con z o con s. \u00c8 quasi sempre indifferente: \"gese\" o \"geze\" per \"chiesa\", ma si usa z in \"Speza\", \"Lerze\", \"Riomazoe\" per \"Spezia\", \"Lerici\", \"Riomaggiore\".\nIl suono italiano del gruppo \"sci\", \"sce\" non esiste e viene pronunciato disgiunto e scritto \"s-c\" o \"sc-c\" come in \"mes-ci\u00fca\" (o \"mesc-ci\u00fca\").\nLa \"o\" pu\u00f2 avere suono aperto, chiuso o turbato. In quest'ultimo caso ha una pronuncia intermedia tra la \"o\" e la \"u\".\nIn aggiunta lo spezzino ha il suono e il carattere \u00fc come in francese o in tedesco.\nTutti i rimanenti suoni si pronunciano e si scrivono come quelli italiani.\n\u00c8 tipico del dialetto spezzino \nl\u2019uso di \u201cda\u201d con valore di stato in luogo. Tale uso \u00e8 antichissimo, attestato gi\u00e0 in Dante e Petrarca e anche letteratura precedente. \nAd esempio: in dialetto spezzino \u201cci vediamo dal palazzetto\u201d anzich\u00e9 in italiano \u201cci vediamo al palazzetto\u201d\nArticolo.\nDeterminativo.\nL'articolo determinativo femminile \u00e8 \"a\". \nPer sostantivi femminili e maschili comincianti per vocale si usa \"l\" (con apostrofo o senza, a seconda delle trascrizioni).\nL'articolo determinativo maschile \"er\" si usa di fronte a parole che iniziano per b, c (velare), f, g (velare), m, p, q, v. Per tutti gli altri sostantivi maschili si usa \"o\".\nIndeterminativo.\nL'articolo indeterminativo singolare per i nomi che iniziano per consonante \u00e8 \"\u00fcn\" (spesso modificato in \"\u00e9n\") al maschile e \"\u00fcna\" (spesso modificato in \"na\") al femminile. Per i nomi che iniziano per vocale l'articolo indeterminativo \u00e8 sempre \"'n'\" indipendentemente dal genere. Per il plurale si usano invece le forme partitive \"de\" e \"di\".\nFavole e poesie.\nEsistono alcune favole tipiche in spezzino. Iniziano spesso con la formula\n\"Dunca, cos'a a vor\u00e9 'n veit\u00e0, na vota la gh'ea...\"\n(Dunque, che volete [che vi dica] in verit\u00e0, una volta c'era...) e si chiudono a volte con\n\"Foa 'n sa, foa 'n l\u00e0,A me foa la se n'\u00e8 and\u00e0.\"\nDopo il lieto fine, invece, la formula di chiusura \u00e8 diversa:\n\"I feno 'n beo pranso grande e grosso,Me a eo sotto a toa e i m'han caci\u00e0 n' ossoCh'i m'\u00e8 arest\u00e0 z\u00fc per er canoosso.Toca un po' chi com'a gh'ho grosso!\"\n(Fecero un pranzo grande e grosso/io ero sotto la tavola e mi hanno tirato un osso/ che mi \u00e8 rimasto gi\u00f9 per la gola/ tocca un po' qui come \u00e8 grosso!) Finita l'ultima frase il narratore spinge la lingua contro la guancia in modo da creare un rigonfiamento e il bambino che ascolta fa per toccarlo, come la mano \u00e8 abbastanza vicina il narratore finge di mangiargli le dita e dice \"ham!\"\nA veceta e a bereta.\n\"La vecchietta e il berretto\" \u00e8 una storiella, impostata come un esercizio mnemonico, che ripercorre tutti gli elementi necessari per fare il pane. Il Mazzini la definisce come la pi\u00f9 tipica e originale del repertorio spezzino.\nUna vecchietta prende il berretto del narratore/protagonista e dice \"A te dago a bereta, se te me d\u00e8 de pan.\" (ti do il berretto se mi dai del pane). Ma il forno non ha pane e si percorrono a ritroso tutti i passaggi della produzione: prima in cerca della pasta, poi della \"fa\u00ecna\" (farina), il \"gran\" (grano), \"a grassina\" (concime), le \"giande\" (ghiande), \"o s\u00e8ro\" (cerro), il vento, \"er mae\" (mare). E poi, ottenuto il vento dal mare, di nuovo tutti i passaggi sino al forno. Finisce con lo scambio: il pane alla \"veceta\" e il berretto al proprietario.\nA foa dee trei gainete.\n\"La favola delle tre gallinette\" ricorda nella sua seconda parte quella dei tre porcellini, con varianti piuttosto \"pulp\".\nTre gallinette (\"Giancheta, Rosseta, Negreta\") assaggiano troppo spesso il riso che stanno cucinando sino a mangiarlo tutto. Preoccupate della reazione del padre decidono di lasciargli una zuppa e di andare in giro per il mondo. Dopo un'estenuante camminata vengono sorprese dalla pioggia e si mettono a piangere. Ma ecco che arriva un gallo, che decide di aiutarle costruendo per loro una casa. Ma \"Giancheta\" entra per vedere come ci si sta e si trova cos\u00ec bene che non apre pi\u00f9 alle sorelle. Di nuovo pianti. Ma arriva un altro gallo che fa una nuova casa. Questa volta \u00e8 \"Rosseta\" che lascia fuori l'ultima sorella. Ancora pianti e ancora un gallo che costruisce la terza casa, pi\u00f9 solida, e anche \"Negreta\" \u00e8 sistemata. Ecco che passa \"o luvo\" (il lupo), si ferma dalla prima casa, bussa e si presenta come il padre. Ma la gallina capisce subito l'inganno e non apre. \"O luvo\" minaccia di demolire la casa con un peto; la gallina \u00e8 incredula \"Mah, se t'ei bon falo!\" (Se sei capace, fallo!). E il lupo lo fa e se la mangia. Stessa sorte per la seconda \"gaineta\". Alla terza, come \"o luvo\" minaccia la distruzione della casetta col suo originale metodo, la gallina \"Negreta\" mette un chiodo bello lungo ad arroventare sul fuoco e prende tempo \"Sp\u00e8ta 'n momento che t'ar\u00e8vo\" (Aspetta un momento che ti apro). Poi si avvicina alla porta e trova il lupo che ha sovrapposto il suo orifizio al buco della serratura. Allora ci infila il chiodo e lo ammazza, poi esce, apre il lupo, ne estrae le due sorelle e le accoglie a vivere con s\u00e9.\"I feno 'n beo pranso grande e grosso...\" ecc.\nLerse (\"Lerici\") (la s \u00e8 viene pronunciata mista tra una s ed una z)\nUna filastrocca cantata dai nonni di Lerici:\nLa me l\u00e0 cunt\u00e0 me nono en te na giorn\u00e0 de soe, aset\u00e0 n'te na panchina a redoso der muagion;\ndopo av\u00e8 carg\u00e0 a se pipa, aveghe ato doe ti\u00e0, m'ha mi\u00e0 drito n'ti oci e cos\u00ec gia encomens\u00e0:\n-o me Lerse te sen belo con a luna e quei puntin, te me pai na perla vea tempest\u00e0 de diamantin!!!\ncon er sole e o te castelo te me f\u00e9 rest\u00e0 encant\u00e0, o me Lerse te sen belo, te me pai na rariet\u00e0!!!\nMe l'ha raccontata mio nonno in una giornata di sole, seduto su una panchina a ridosso del muraglione (muro);\ndopo aver caricato la sua pipa, avergli dato due tirate, mi ha guardato dritto negli occhi e cos\u00ec ha cominciato:\nO mia Lerici sei bella con la luna e qui puntini (stelle), mi sembri una perla vera (vea) tempestata di diamantini!!!\ncon il sole il tuo castello mi fa rimanere incantato, o mia Lerici sei bella, mi sembri (pai=sembri) una rariet\u00e0!!!"}
{"id": "537354", "revid": "1115371", "url": "https://it.wikipedia.org/wiki?curid=537354", "title": "Australia Day", "text": "L'Australia Day (in italiano giornata dell'Australia) \u00e8 la festa nazionale ufficiale dell'Australia, e si celebra il 26 gennaio. Essa ricorda lo sbarco della \"First Fleet\" nella Baia di Sydney, avvenuto il 26 gennaio del 1788.\nStoria.\nIl 26 gennaio 1788 fu il giorno in cui il capitano Arthur Phillip prese formalmente possesso della colonia del Nuovo Galles del Sud.\nNel 1808 la festa fu celebrata come First Landing o Foundation Day. Nel 1818, in occasione del trentesimo anniversario, i dipendenti del governo ricevettero una vacanza (una tradizione che fu presto seguita da banche ed altri uffici pubblici).\nNel 1888 tutte le capitali delle colonie (con l'eccezione di Adelaide) celebrarono la festa come \"Anniversary Day\", e durante il 1935 tutti gli stati dell'Australia la festeggiarono come \"Australia Day\" (anche se era ancora conosciuta come \"Anniversary Day\" nel Nuovo Galles del Sud).\nIl centocinquantesimo anniversario dell'insediamento dei bianchi nel continente, nel 1938, fu festeggiato grandiosamente. I preparativi cominciarono nel 1936, con la creazione di un \"Celebrations Council\". In quell'anno, il Nuovo Galles del Sud fu il primo stato ad abbandonare il tradizionale fine settimana festivo per adottare un unico giorno di festa come \"Anniversary Day\": il 26 gennaio.\nNel 1946, il Commonwealth e i governi degli stati decisero di unificare tutte le varie celebrazioni in un'unica festivit\u00e0, chiamata \"Australia Day\" e celebrata il 26 gennaio, anche se il giorno di vacanza fu invece fissato per il luned\u00ec immediatamente successivo alla festa.\nDal 1994, tutti gli stati australiani hanno adottato il 26 gennaio stesso come giorno di vacanza e da l\u00ec \"Australia day\" c'\u00e8 ancora fino a oggi.\nCelebrazioni.\nL\"Australia Day\" \u00e8 caratterizzato da celebrazioni in ogni parte del paese. In quest'occasione vengono assegnati premi nazionali molto prestigiosi, quali \u201cOrdine dell'Australia\u201d e \u201cAustralian of the year\u201d per gli eccezionali meriti conseguiti. Ci sono anche cerimonie di premiazione per la cittadinanza, come ad esempio l\"'Australia Day Achievement Medallion\", un premio riservato alle personalit\u00e0 civili che si sono distinte in qualche modo.\nIn molte citt\u00e0 si possono ammirare le esibizioni aeree dell'Air Force australiana. Molto diffusi sono anche gli spettacoli di fuochi d'artificio, il pi\u00f9 famoso dei quali \u00e8 il \"Lottery Skyworks\" di Perth.\nDi solito, inoltre, il Primo Ministro indirizza un discorso alla nazione.\nCelebrazioni alternative.\nLa maggior parte degli australiani aborigeni chiama l'Australia Day \u201cInvasion Day\u201d, in riferimento alla decimazione dei loro antenati, alle confische di terre e alla distruzione della loro cultura seguite all'arrivo degli Inglesi. Ma negli ultimi anni molti aborigeni hanno celebrato la festa come \"Survival Day\", ringraziando che i loro antenati non siano stati completamente decimati dai coloni stranieri.\nL'Australia Day \u00e8 trattato con ambivalenza anche da quelli che considerano la fondazione della prima colonia non cos\u00ec importante per lo stato intero. Ad esempio, molti abitanti dell'Australia Occidentale sottolineano il fatto che gli inglesi non arrivarono nell'ovest del continente prima del 1791; ma anche alcuni Australiani dell'Est non vedono di buon occhio la celebrazione, affermando che si tratta solo di una festa commerciale."}
{"id": "537356", "revid": "697352", "url": "https://it.wikipedia.org/wiki?curid=537356", "title": "Fantasy (rete televisiva)", "text": "Fantasy (precedentemente Zone Fantasy) \u00e8 stato un canale televisivo tematico specializzato in serie di avventura e film horror. \u00c8 stato sostituito il 6 settembre 2011 da Horror Channel.\nIl canale.\nFantasy trasmetteva 24 ore su 24 ed era compreso nel channel pack \"Serie TV e Intrattenimento\" di Sky al canale 134. Era subentrato il 15 maggio 2006 a Canale 132, che il 1\u00ba gennaio dello stesso anno aveva rimpiazzato Duel TV.\nIl canale era pensato per le persone che amano il genere horror, ma anche per coloro che sono in cerca di avventure leggendarie e per tutti gli appassionati di fantascienza.\nIl quartier generale dove veniva \"prodotto\" il canale, si trova a Londra, insieme alle altre reti tematiche di Chello Zone.\nManifestazioni cinematografiche.\nDal 2008, Fantasy era partner ufficiale del festival del cinema horror Ravenna Nightmare Film Fest, che si svolge ogni anno ad ottobre.\nInoltre, nel marzo 2010, il canale organizza il primo evento interamente autoprodotto: il 1\u00ba Fantasy Horror Award, organizzato nel teatro Mancinelli di Orvieto. La kermesse, della durata di 3 giornate, ha visto la proiezione di svariate pellicole horror e la visita di alcuni registi del settore.\nPalinsesto.\nTrasmetteva telefilm come \"Sheena\", \"Relic Hunter\", \"Highlander\", \"The Hunger\", \"Adventure, inc\", \"F/X\", \"Ai confini della realt\u00e0\", \"Total Recall 2070\", \"Farscape\", \"Xena - Principessa guerriera\".\nDi giorno, Fantasy dava spazio al volto pi\u00f9 epico della fantasia con serie, miniserie e film dal sapore leggendario o avventuroso. In serata e di notte, invece, dava spazio al cinema di genere horror o fantascienza. Ogni notte venivano trasmessi film e TV-Movies.\nSu Fantasy sono passati anche alcuni TV-Movies horror di produzione italiana. Ad esempio, la serie \"Houses of Doom - Case Maledette\", realizzata sul finire degli anni ottanta e comprendente i film \"La casa del sortilegio\", \"La casa delle anime erranti\", \"La dolce casa degli orrori\" e \"La casa nel tempo\". La loro trasmissione fu una vera e propria prima visione in quanto, a causa degli elevati livelli di violenza presenti, questi prodotti non poterono essere trasmessi su Mediaset, che li aveva commissionati tramite Reteitalia. Sempre su questa scia vennero trasmessi anche i 4 film che componevano la serie \"Alta Tensione\", (\"Il gioko\", \"L'uomo che non voleva morire\", \"Il maestro del terrore\", \"Testimone oculare\") tutti diretti da Lamberto Bava sempre sul finire degli anni ottanta.\nInoltre, il canale ha mandato in onda anche classici horror, fantascienza e titoli cult.\nSlogan.\nLo slogan che appariva nei cartelli animati prima del 15 maggio era: \"\"C'\u00e8 un solo posto dove paura, terrore e leggenda si danno appuntamento. Un mondo dal quale una volta entrati, sar\u00e0 difficile uscire\". Gli slogan attuali invece erano \"Fantasy: stimola l'immaginazione\" e \"Tutto un altro mondo\"\"."}
{"id": "537357", "revid": "34760", "url": "https://it.wikipedia.org/wiki?curid=537357", "title": "Linguaggio funzionale", "text": ""}
{"id": "537359", "revid": "83531", "url": "https://it.wikipedia.org/wiki?curid=537359", "title": "Raid Pechino-Parigi", "text": "\"Pechino-Parigi\" fu un raid automobilistico realizzato nel 1907, che port\u00f2 cinque equipaggi, a bordo di altrettante vetture europee, a tentare di raggiungere Parigi, Francia, partendo da Pechino, Cina, contando esclusivamente sulle forze delle automobili, lungo un itinerario di circa 16.000 chilometri.\nStoria.\nL'idea.\nTutto nacque il 31 gennaio 1907 con un lapidario annuncio sul quotidiano francese \"Le Matin\":\nAlla proposta aderirono una quarantina di equipaggi, un po' tutti tra la ricca borghesia e la nobilt\u00e0 europee, versando la quota di partecipazione di 2.000 franchi che era stata fissata per evitare inutili burle o adesioni prive di convinzione, e che sarebbe stata restituita solo a coloro che si fossero presentati alla partenza. A Pechino, per\u00f2, si presentarono solo in cinque, un triciclo Contal dalla Francia, due De Dion-Bouton, anch'esse dalla Francia, una Spyker olandese, un'Itala dall'Italia.\n\u00c8 bene considerare che quella che \u00e8 stata ricordata solo successivamente come \u201cPechino-Parigi\u201d, non fu una gara di velocit\u00e0, non vi era alcun premio all'arrivo se non la consapevolezza di essere riusciti in un'impresa epica, n\u00e9 era dato per scontato che anche solo una delle vetture partite da Pechino riuscisse a raggiungere Parigi. Non vi erano regole, non vi era alcun tipo di assistenza ed ogni equipaggio doveva provvedere in autonomia agli aspetti logistici, dai pezzi di ricambio ai rifornimenti di olio e benzina, del tutto assenti lungo il percorso. Anche il percorso stesso non era prefissato, quanto piuttosto obbligato dalla carenza di vie di comunicazione carrozzabili; eppure questo non imped\u00ec agli equipaggi di sperimentare diverse divagazioni. Si consideri addirittura che, soprattutto nei primi giorni di viaggio, gli equipaggi tendevano ad attendersi l'un l'altro nelle varie tappe, prima di ripartire per la successiva.\nIl raid.\nLa partenza era stata fissata per il 10 giugno alle ore 8. Sin dal primo giorno di guida si distinse la superiorit\u00e0 tecnica ed organizzativa dell'equipaggio italiano, composto dal principe Scipione Borghese e dal suo \"chauffeur\" Ettore Guizzardi. Insieme con loro vi era anche l'inviato speciale del \"Corriere della Sera\", Luigi Barzini. La preparazione del principe Borghese era stata meticolosissima e sue furono le intuizioni, semplici e geniali, di sostituire i parafanghi dell'Itala con delle assi asportabili, da impiegare come rampe per gli ostacoli, e quella di utilizzare - a differenza di tutte le auto dell'epoca - pneumatici anteriori e posteriori delle stesse dimensioni, cos\u00ec da renderli intercambiabili e ridurre le scorte.\nInoltre, gi\u00e0 da prima della partenza da Pechino, sin dalla fase organizzativa del viaggio si era aperta la discussione su quale potesse essere la vettura ideale per una tale impresa e, mentre tutti gli altri partecipanti si erano trovati concordi sulla superiorit\u00e0 del binomio leggerezza/scarsa potenza, Borghese ebbe l'idea di utilizzare un'auto molto pi\u00f9 pesante delle altre, ma anche molto pi\u00f9 potente. E questa si sarebbe dimostrata un'idea vincente: la combinazione dei 40 cavalli dell'Itala con la sua tonnellata e mezza le consentir\u00e0 di cavarsi d'impaccio anche nei tratti pi\u00f9 duri e di filare veloce dove il tracciato lo consentiva; le De Dion-Bouton, con soli 10 cavalli, persero terreno sin dal primo giorno, la Spyker con i suoi 15 cavalli riusc\u00ec ad arrivare seconda, bench\u00e9 con venti giorni di distacco, mentre il triciclo Contal non riusc\u00ec a sopravvivere al deserto del Gobi e non arriv\u00f2 mai a Parigi.\nL'arrivo.\nAlle quattro e un quarto del 10 agosto 1907 l'equipaggio dell'Itala faceva il suo ingresso trionfale a Parigi, dove l'aspettava uno stuolo di giornalisti, cineoperatori ed una folla festante. La Spyker e le altre due De Dion Bouton giunsero venti giorni dopo. Il triciclo Contal and\u00f2 perso per sempre nel deserto; il suo equipaggio fu davvero fortunato ad essere posto in salvo da nomadi mongoli.\nAuto ed equipaggi.\nAll'evento parteciparono cinque auto con i relativi equipaggi:\nAspetti tecnici.\nLa \"Pechino-Parigi\" fu tutt'altro che una semplice bizzarria da milionari. Nell'annuncio del \"Le Matin\" c'era una grande scommessa tecnologica: l'auto non era ancora considerata che poco pi\u00f9 di un mezzo da passeggio o un attrezzo sportivo, ma raccoglieva gi\u00e0 degli entusiasti sostenitori, che sentivano il bisogno di affermare che con l'automobile si poteva andare dovunque, che essa poteva divenire un vero e proprio mezzo di spostamento capace di fare concorrenza al treno e ai transatlantici. La cosa non era per nulla scontata e andava dimostrata con un'impresa eccezionale.\nArrivato con alcuni giorni di anticipo a Pechino, Borghese aveva ispezionato una prima parte del percorso a dorso di cammello e a cavallo, misurando con un'asta della stessa lunghezza della carreggiata dell'Itala i passaggi pi\u00f9 angusti. Si era occupato personalmente di organizzare gli aspetti logistici nei minimi dettagli: i rifornimenti erano inesistenti e fu necessario prevedere delle stazioni a distanze intermedie, dove depositare i materiali. Da Pechino partirono le carovane cariche di carburante e olio fino alla Mongolia, da Mosca sulla Transiberiana viaggiarono le scorte, posizionate a distanza di settecento chilometri l'una dall'altra lungo tutto l'itinerario russo.\nAspetti mediatici.\nLa \"Pechino-Parigi\" fu anche un evento di una magnitudine mediatica difficilmente immaginabile per l'epoca. Barzini inviava dispacci al \"Corriere della Sera\" e al \"Daily Telegraph\" dalle pi\u00f9 sperdute stazioni di posta telegrafica nel deserto, messaggi che correvano lungo i pali per migliaia di chilometri rimbalzando tra Pechino, Shanghai, Hong Kong, Singapore, Aden, Malta, Gibilterra, Londra e che impiegavano anche otto o dieci ore ad arrivare in redazione, ma in tempo per l'edizione del mattino sulla quale il lettori potevano gustare \"in tempo reale\" le avventure dell'Itala.\nDurante il loro viaggio si formarono comitati di accoglienza che li attendevano nelle citt\u00e0 principali, i ricchi e i nobili facevano a gara per dare loro ospitalit\u00e0. La notizia del loro passaggio li precedeva alla velocit\u00e0 del telegrafo. Luigi Barzini scrisse al suo ritorno dall'avventura un libro intitolato , che fu edito contemporaneamente in undici lingue, da Praga a Stoccolma, da Parigi a Budapest, e che si continua a ristampare tuttora, caso non comune nella letteratura italiana.\n2007 viaggio commemorativo del centenario.\nL'Itala che partecip\u00f2 al Raid Pechino-Parigi, perfettamente restaurata e conservata, ha ripercorso l'itinerario del famoso raid nel 2007, dopo cent'anni dalla storica impresa, con la spedizione televisiva italiana Overland. Questo raid \u00e8 stato raccontato con un documentario trasmesso su Rai 1 nel palinsesto estivo Rai del 2008. L'auto \u00e8 attualmente conservata presso il Museo dell'automobile di Torino.\nPechino-Parigi per auto storiche.\nCi sono state varie riedizioni della gara, tutte organizzate da Philip Young (Endurance rally association). La prima fu nel 1997 e percorse tutta la Cina, il Tibet (con le auto che per dieci volte superarono valichi di 5.000 metri), Nepal, India, Iran, Turchia, Grecia, Parigi. All'arrivo giunsero una novantina di vetture. In occasione del Centenario, Young riusc\u00ec a schierare 130 auto storiche (la pi\u00f9 antica era del 1903) e il percorso ricalc\u00f2 interamente quello originario, Mongolia compresa. Nel 2010 altre 107 vetture partirono da Pechino per un percorso pi\u00f9 a sud (dopo la Mongolia e un tratto di Siberia, si toccarono Samarcanda, l'Iran, l'Europa). Nel maggio 2013 sotto la Grande Muraglia si schierarono oltre cento auto storiche. La sesta edizione si disput\u00f2 dal 12 giugno al 17 luglio 2016 e vide alla partenza 109 equipaggi provenienti da 26 paesi diversi. I sette equipaggi italiani riuscirono a completare il raid e due di essi (Rita e Roberto Chiodi, tredicesimi assoluti; Giancarlo Puddu e Lorenzo Castellini, diciannovesimi) furono premiati con la medaglia d'oro per avere completato prove speciali e controlli orari sempre nel tempo massimo consentito. Terzo degli equipaggi italiani Angelo Cavalli e Gianni Gentile (ventunesimi assoluti e ottavi di categoria) medaglia d'argento. Un'ulteriore edizione si \u00e8 disputata nel 2019.\nAmbrogio Fogar.\nIn una tappa della gara analoga svoltasi nel 1992 il noto esploratore Ambrogio Fogar ha avuto un gravissimo incidente, ed a causa di questo \u00e8 rimasto quasi completamente paralizzato."}
{"id": "537366", "revid": "767487", "url": "https://it.wikipedia.org/wiki?curid=537366", "title": "Mary Tyler Moore (serie televisiva)", "text": "Mary Tyler Moore (titolo originale \"Mary Tyler Moore\" o \"The Mary Tyler Moore Show\") \u00e8 una sitcom con puntate della durata di circa 30 minuti trasmesso negli Stati Uniti dalla CBS dal 1970 al 1977. La serie dur\u00f2 per sette stagioni finch\u00e9 la stessa Mary Tyler Moore, che produceva la serie insieme al marito Grant Tinker, decise di interromperla nel momento in cui cominciava ad essere superata da altre \"sitcom\" nella classifica degli ascolti ma mentre il pubblico non era ancora disaffezionato.\nIn Italia approd\u00f2 nell'aprile 1982. \nNel 2002, la rivista TV Guide ha classificato \"Mary Tyler Moore\" all'11\u00ba posto tra I migliori 50 spettacoli televisivi di tutti i tempi.\nTrama.\nLa protagonista della serie \u00e8 il personaggio interpretato da Mary Tyler Moore, Mary Richards, una donna indipendente, single e legata al suo lavoro, che, pur conoscendo molti uomini nella speranza di trovare quello giusto, non \u00e8 mai ossessionata dall'idea di dovere avere qualcuno al suo fianco. In uno degli episodi, Mary si lamenta dei suoi deludenti rapporti sentimentali e quando prova a contare il numero degli uomini con cui \u00e8 uscita dai tempi della scuola arriva a una cifra che lascia anche lei a bocca aperta. Questa \"ricerca dell'uomo giusto\", fatta per\u00f2 senza ansia, permette di affiancare a Mary nei vari episodi nuovi personaggi tutte le volte che se ne fosse presentato il bisogno. Quasi tutti i suoi incontri amorosi si esauriscono con la fine dell'episodio.\nInizialmente, secondo la produzione, Mary Richards doveva essere una donna divorziata o vedova che si trasferiva a Minneapolis per iniziare una nuova vita ma la CBS ritenne subito che il pubblico di quei tempi non avrebbe accolto bene una donna divorziata. Alla stessa Mary Tyler Moore non piaceva per\u00f2 neanche l'idea di interpretare una vedova e sugger\u00ec un personaggio pi\u00f9 rappresentativo della nuova generazione di donne single che abitavano gli Stati Uniti negli anni settanta. Allan Burns e James L. Brooks appoggiarono con entusiasmo l'idea perch\u00e9 potevano finalmente dar vita a un personaggio pi\u00f9 attuale e soprattutto moderno, visto che il numero di persone che vivevano da sole era raddoppiato dagli anni sessanta ma veniva quasi ignorato dalle serie televisive per dar spazio alle altre situazioni di coppia pi\u00f9 tradizionali.\nCos\u00ec nel primo episodio le idee originarie di divorzio, scartato dalla CBS, e di vedovanza, non amata dalla Moore, si trasformano in una semplice rottura di fidanzamento. Nasce una Mary Richards assolutamente nuova per il panorama televisivo di quei tempi, una donna single e comunque felice e indipendente, immersa in situazioni specchio dei rapidi cambiamenti sociali che erano in corso per le donne in quegli anni, con storie semplici di vita quotidiana in un'America non cos\u00ec perfetta, trattate con gradevole ironia.\nSpin-off.\nLa serie diede origine a tre diversi spin-off: nel 1974 \"Rhoda\", nel 1975 \"Phyllis\" e nel 1977 \"Lou Grant\". Ognuno di essi \u00e8 incentrato su uno dei tre personaggi che originariamente affiancavano Mary."}
{"id": "537369", "revid": "339392", "url": "https://it.wikipedia.org/wiki?curid=537369", "title": "Socialista Lab", "text": ""}
{"id": "537370", "revid": "125672114", "url": "https://it.wikipedia.org/wiki?curid=537370", "title": "\u00c9mile-Auguste Chartier", "text": "Biografia.\nNel 1881 inizi\u00f2 gli studi al liceo d'Alen\u00e7on, dove pass\u00f2 5 anni. Il 13 giugno 1956, il liceo d'Alen\u00e7on ha preso il nome del suo pi\u00f9 celebre allievo: liceo Alain.\nDopo la \u00c9cole normale sup\u00e9rieure, fu nominato professore a Pontivy, Lorient, Rouen e a Parigi (dapprima al liceo Condorcet, poi al liceo Michelet). A partire dal 1903, pubblic\u00f2 su diverse testate giornalistiche (\"La D\u00e9p\u00eache de Lorient\", \"La D\u00e9p\u00eache de Rouen et de Normandie\") circa 3000 cronache brevi, con la firma Alain. Divenuto professore al liceo Henri-IV nel 1909, esercit\u00f2 una profonda influenza sui suoi allievi (tra i quali Raymond Aron, Simone Weil, Simone P\u00e9trement, Georges Canguilhem).\nAi primi sentori della guerra, Alain si schier\u00f2 a favore del pacifismo. Quando la guerra venne dichiarata, senza rinnegare le sue idee, e bench\u00e9 non in grado di spostarsi, non rifiut\u00f2 la chiamata alle armi. Nel 1917 fu rispedito a casa per una grave ferita al piede. Avendo visto da vicino le atrocit\u00e0 della Grande Guerra, pubblic\u00f2 nel 1921 il suo celebre pamphlet \"Mars ou la guerre jug\u00e9e\" (\u201cMarte o giudizio sulla guerra\u201d). Sul piano politico, s'impegn\u00f2 al fianco del movimento radicale in favore di una repubblica liberale strettamente controllata dal popolo. Fino alla fine degli anni '30, la sua opera fu ispirata dalla lotta per il pacifismo e contro il sorgere dei fascismi. Nel 1936, un ictus cerebrale lo costrinse sulla sedia a rotelle.\nMor\u00ec nel 1951 e fu sepolto nel cimitero di P\u00e8re-Lachaise. Lo stesso anno gli era stata assegnata la prima edizione del Grand Prix national des lettres.\nAttivit\u00e0 critica e filosofica.\nI \"Propos\".\nLa filosofia, per Alain \u00e8 essenzialmente pratica e tende sempre alla morale. \"L'accento messo sulla filosofia come medicina dell'anima, rileva Marianelli, ed essenzialmente riconducibile all'etica, ha attirato le critiche di chi, \u00ablo qualificava riduttivamente come moralista [. ..a questi risponde]: \u201ccoloro che dicono e anche scrivono, che non sono un filosofo, si sbagliano. Sono ingannati dalla precauzione che ho avuto di restare nel buon senso e di disciplinarlo\u201d [...] Ricordava [quindi] che nella sua biblioteca avremmo trovato Comte interamente divorato e [...] se ogni filosofo continua una tradizione, Alain ribadiva di prendere come esempio la tradizione cartesiana\u00bb.\nIl dato della storia della filosofia \u00e8 pertanto utile per il filosofo francese soltanto come una sorta di esercizio del pensiero; in questo senso la storia della filosofia \u00e8 per lui un modo per addestrare il pensiero e infine esercitare il dubbio\" .\nCertamente espressione di un sapere non sistematico egli ritiene \"che non necessariamente il confronto con il passato \u00e8 un confronto di idee all'interno di partizioni definite in quella che per convenzione indichiamo come storia della filosofia. La filosofia per Alain si fa nei dettagli e non possiamo riferirci o includere il pensiero in categorie, partizioni o classificazioni\" .\nForse anche per questa attenzione al dettaglio e per una concezione della filosofia che per sua natura \u00e8 pratica Alain mise a punto, a partire dal 1906, un vero e proprio genere letterario che lo caratterizza: i \"Propos\". Si tratta di articoli brevi, ispirati da fatti della vita quotidiana, dallo stile conciso ed invitante, che investono praticamente tutti gli ambiti. Questa forma, apprezzata dal grande pubblico, ha tuttavia allontanato certi critici da uno studio approfondito della sua opera filosofica. I suoi ispiratori furono Platone, Cartesio, Kant e Comte. Il punto d'approdo della sua filosofia \u00e8 imparare a riflettere e a pensare razionalmente, evitando i pregiudizi. Umanista cartesiano, fu un \u00abrisvegliatore di spiriti\u00bb, appassionato alla libert\u00e0, che non propose un sistema o una scuola filosofica, ma insegn\u00f2 a dubitare di qualsiasi idea. Secondo lui, la capacit\u00e0 di giudizio derivante dalla percezione deve stare a stretto contatto con la realt\u00e0 e non essere costruita a partire da un sistema teorico.\nAlain perse la fede alle scuole superiori, ma senza una vera e propria crisi spirituale. Anche se non credeva in Dio ed era anticlericale, rispett\u00f2 sempre lo spirito della religione. Fu anche attratto da certi fenomeni religiosi che esamin\u00f2 con molta perizia. Dalle opere \"Propos sur la religion\" e \"Propos sur le bonheur\" traspare, un po' come in Comte, un certo fascino per il Vangelo, nel quale vede un bel poema, e per il cattolicesimo che interpreta, sulla base dell'etimologia propria del termine, come un \u00abconsenso universale\u00bb.\nIl giudizio sulla guerra.\nIn \"Marte, o Giudizio sulla guerra\" (1921), Alain ha spiegato che ci\u00f2 che pi\u00f9 ha sofferto nel corso della guerra \u00e8 stato il senso di schiavit\u00f9. Egli si scaglia contro il disprezzo degli ufficiali per la truppa, i quali \u00ab\"parlavano agli uomini come a delle bestie\"\u00bb. Inoltre egli non sopporta l'idea di questo massacro organizzato, di un simile modo di rapportarsi che gli uomini hanno con gli altri uomini.\nSi disgust\u00f2 quando assistette alla messa a punto di un'enorme macchina finalizzata ad ottenere l'obbedienza dagli uomini, e spieg\u00f2 anche perch\u00e9, da militare, non volle mai altro grado che quello di caporale."}
{"id": "537377", "revid": "1964823", "url": "https://it.wikipedia.org/wiki?curid=537377", "title": "Edoardo Alfieri", "text": "Biografia.\nAllievo, nel capoluogo ligure, di Guido Galletti e a Brera (Milano), di Francesco Messina, \u00e8 stato successivamente docente all'Accademia Ligustica di Belle Arti di Genova.\nLa sua scultura oscill\u00f2 fra avanguardia (Alfieri ader\u00ec negli anni trenta al gruppo futurista \"Sintesi\") per poi ritornare alla tradizione. Negli anni quaranta approd\u00f2 ad un'impostazione di tipo espressionista in cui per espressionismo si intende un'arte nella quale prevale la deformazione di alcuni aspetti della realt\u00e0, cos\u00ec da accentuarne i valori emozionali ed espressivi. \u00c8 di quel periodo (1941) uno dei suoi lavori pi\u00f9 apprezzati, la Tomba Dagna al cimitero monumentale di Staglieno. Del 1961 \u00e8 invece la Tomba De Luca di Pietralata-Valente, in cui per\u00f2 la visione \u00e8 prettamente di tipo naturalista-post picassiana e dove il Naturalismo lascia spazio ad un'espressione che partendo dal realismo abbandona canoni classici e romantici. Notevole \u00e8 infine la sua Tomba Mele (1962) con impostazione di tipo post-informale (secondo i criteri sviluppati in Francia negli anni cinquanta), nella quale per informale si intende un nuovo modo di creare immagini senza il ricorso alle forme riconoscibili precedentemente usate (ad esempio il Cubismo e il gi\u00e0 citato Espressionismo).\nAl cimitero di Staglieno sono presenti altri lavori di Alfieri fra cui \"L'Apocalisse di San Giovanni\", lavoro fine anni quaranta-inizio anni cinquanta allocato nella Tomba Puri; i bronzi allocati nella \"Tomba dei fidanzati\" (inizio anni sessanta); le figure marmoree della \"Fede\" e della \"Speranza\" (met\u00e0 anni cinquanta) allocati nel Porticato di Sant'Antonino."}
{"id": "537378", "revid": "287204", "url": "https://it.wikipedia.org/wiki?curid=537378", "title": "Campionato serbo di calcio", "text": "Il campionato serbo di calcio (\u0424\u0443\u0434\u0431\u0430\u043b \u0443 \u0421\u0440\u0431\u0438\u0458\u0438) ha come massima divisione la Superliga serba (serbo: \"Superliga Srbije u fudbalu\"). La squadra pi\u00f9 titolata della Superliga \u00e8 la Stella Rossa, della capitale Belgrado, che dalla dissoluzione della Jugoslavia ha vinto la maggior parte dei titoli. Una citazione merita anche il Fudbalski klub Partizan, che nel derby di Belgrado contro i rivali della Stella Rossa d\u00e0 vita al match pi\u00f9 acceso del campionato jugoslavo e uno tra i pi\u00f9 accesi d'Europa.\nI campionati.\nLe squadre partecipanti al campionato serbo sono distribuite tra diverse divisioni: la \"Superliga serba\", composta da 16 squadre, \u00e8 la prima divisione. La prima classificata si garantisce il titolo di Campione di Serbia. Le ultime due squadre classificate, invece, retrocedono nella \"Prva Liga Srbija\", formata da 18 squadre, che \u00e8 il secondo livello nazionale. La terza divisione serba, detta \"Srpska liga\", \u00e8 formata da quattro gironi di 16 squadre ciascuno: \"Grupa Beograd\" (Gruppo Belgrado), \"Grupa Vojvodina\" (Gruppo Vojvodina), \"Grupa Istok\" (Gruppo Est), \"Grupa Zapad\" (Gruppo Ovest). Dalla quarta divisione in gi\u00f9 i campionati sono su base regionale e locale.\nDurante la stagione nella massima serie ogni squadra affronta due volte tutte le altre squadre della sua divisione, una volta nel proprio stadio e una volta in campo avversario. Anche nelle altre divisioni il campionato si disputa con normali partite di andata e ritorno.\nLa vincitrice del campionato accede al secondo turno preliminare di Champions League, mentre la seconda e la terza classificata, pi\u00f9 la vincitrice della Coppa nazionale si qualificano per i preliminari di Europa League."}
{"id": "537380", "revid": "289247", "url": "https://it.wikipedia.org/wiki?curid=537380", "title": "Campionato di calcio serbo-montenegrino", "text": ""}
{"id": "537396", "revid": "307923", "url": "https://it.wikipedia.org/wiki?curid=537396", "title": "Daito Ryu", "text": ""}
{"id": "537402", "revid": "647919", "url": "https://it.wikipedia.org/wiki?curid=537402", "title": "Parco il Ventaglio", "text": ""}
{"id": "537403", "revid": "118088848", "url": "https://it.wikipedia.org/wiki?curid=537403", "title": "Fire Emblem", "text": " \u00e8 una serie di videogiochi di ruolo giapponese sviluppata da Intelligent Systems e pubblicata da Nintendo. La saga conta 13 episodi, a cui si aggiungono quattro spin-off e tre remake, che hanno visto la luce su varie console Nintendo (NES, SNES, Game Boy Advance, Nintendo GameCube, Nintendo DS, Wii, Nintendo 3DS, Wii U e Nintendo Switch).\nMolti \"Fire Emblem\" sono stati messi in commercio soltanto in Giappone. \"Fire Emblem Rekka no Ken\" (2003), il settimo capitolo della serie, \u00e8 stato il primo ad essere messo in commercio anche negli Stati Uniti e in Europa, soprattutto per la popolarit\u00e0 che Marth e Roy, due personaggi del videogioco, avevano acquisito in \"Super Smash Bros. Melee\". Tutti i titoli prodotti successivamente hanno avuto un'uscita internazionale, fatta eccezione per ' (2010). ' (2008), remake del primo episodio, \u00e8 stato il primo videogioco della serie ad avere funzionalit\u00e0 online.\nLa saga di \"Fire Emblem\" \u00e8 principalmente nota per i numerosi riferimenti alla cultura occidentale medioevale e classica, in particolare alla mitologia greca, e la grande introspezione della psicologia dei personaggi giocabili.\nModalit\u00e0 di gioco.\nTutti i \"Fire Emblem\" si basano sul muovere delle unit\u00e0 su una griglia per sconfiggerne altre. Il giocatore deve usare movimenti strategici per completare l'obiettivo della missione, che pu\u00f2 essere sconfiggere tutti i nemici presenti nel livello, conquistare una base, sopravvivere per un determinato numero di turni o sconfiggere un boss. Varie convenzioni degli odierni videogiochi RPG sono presenti in \"Fire Emblem\", come per esempio un grande uso di filmati narrati durante il proseguimento della storia, l'acquisizione di punti esperienza, la possibilit\u00e0 di acquistare armi o oggetti.\nQuesti eventi, a seconda del gioco, possono essere o non essere contemporanei alle battaglie.\nIl sistema di combattimento \u00e8 basato su un metodo di sasso-carta-forbici: ogni oggetto \u00e8 avvantaggiato o svantaggiato rispetto ad un altro. A partire dal quarto gioco, \"\", il Triangolo delle Armi si basa sul principio che la spada batte l'ascia, l'ascia batte la lancia e la lancia batte la spada. L'arco non ha effetto sul Triangolo, pu\u00f2 attaccare da lontano ed \u00e8 molto efficace contro creature alate, ad esempio dei pegaso, ma ci\u00f2 \u00e8 bilanciato dall'impossibilit\u00e0 dell'arciere di contrattaccare ad un attacco diretto. In modo simile esiste la Triade della Magia, che varia da gioco a gioco. Per esempio, nei \"Fire Emblem\" per GBA, la magia luce batte quella oscura, la magia oscura batte la magia anima e la magia anima batte quella luce. In altri giochi, il fuoco batte il vento, il vento batte il fulmine e il fulmine batte il fuoco. La magia \u00e8 unica perch\u00e9 pu\u00f2 sferrare attacchi sia diretti che indiretti.\nA differenza di altri RPG, gli oggetti in Fire Emblem hanno solitamente un numero finito di usi e, superato questo, si rompono. Di conseguenza il giocatore deve spesso spendere denaro per comprarne di nuovi. Solitamente gli oggetti pi\u00f9 deboli possono essere utilizzati pi\u00f9 volte di quelli forti.\nAmbientazione.\nIl continente (o il regno) nel quale si svolgono i vari \"Fire Emblem\" cambia da gioco a gioco e, ad eccezione di Akaneia e Valentia, che sono parte dello stesso mondo, gli altri continenti possono essere ciascuno in un proprio universo narrativo. I giochi ambientati nello stesso continente hanno solitamente personaggi in comune o legati in qualche modo. Per esempio, in \"Fire Emblem\", che \u00e8 un prequel di \"F\u016bin no Tsurugi\", alcuni personaggi hanno legami di sangue.\nAkaneia: \"Shadow Dragon\" \u2013 Mystery of the Emblem \u2013 \"Archanea Saga\" \u2013 \"Shadow Dragon (remake)\" \u2013 \"New Mystery of the Emblem\"\nValentia: \"Gaiden\" \u2013 \"Echoes: Shadows of Valentia\" \nJugdral: \"Genealogy of the Holy War\" \u2013 \"Thracia 776\"\nElibe: \"The Binding Blade\" \u2013 \"The Blazing Blade\"\nMagvel: \"Sacred Stones\"\nTellius: \"Path of Radiance\" \u2013 \"Radiant Dawn\"\nYlisse e Valm: \"Awakening\"\nHoshido, Nohr e Valla: \"Fates\"\nZenith: \"Heroes\"\nAytolis e Gristonne: \"Warriors\"\nF\u00f3dlan: \"Three Houses\""}
{"id": "537409", "revid": "767487", "url": "https://it.wikipedia.org/wiki?curid=537409", "title": "Lewis Trondheim", "text": "Biografia.\nDopo aver seguito un corso per diventare grafico nel 1987 incontra Jean-Cristophe Menu e scopre un nuovo modo di fare fumetti.\nNel 1990 partecipa alla fondazione della struttura editoriale \"L'Association\" con i suoi amici Menu, Stanislas, Matt Konture, Killoffer e David B..\nDal 1991 Lewis lavora al laboratorio \"Nawak\", dove collabora con numerosi autori come Dominique H\u00e9rody, Thierry Robin, David B., \u00c9mile Bravo, Cristophe Blain, Joann Sfar e Brigitte Findakly (colorista che diventa la sua compagna nel 1993).\nNel 1994 diventa pap\u00e0, firma per Dargaud la serie \"Lapinot\" e si trasferisce permanentemente nel sud della Francia. Durante questo tranquillo periodo produce una lunga serie di fumetti, libri, e un altro bambino.\nIl periodo 1997-1999 vede nascere la serie dalle dimensioni titaniche \"Donjon\" per Delcourt (pubblicata in minima parte e senza molto successo in Italia dalla Magic Press, con il titolo \"La Fortezza\"), con Joann Sfar e numerosi altri compagni.\nComincia a interessarsi al fumetto per l'infanzia con \"Monstrueux\", \"Les trois chemins\" (uscito in Italia come \"Le tre strade\"), \"Le Roi Catastrophe\" (\"Re Catastrofe\"), \"Allez Raconte\", continuando comunque a scrivere e disegnare volumi per L'Association.\nContemporaneamente si occupa di alcune serie di cartoni animati per la televisione: \"La Mouche\", \"Jack et Marcel\" e \"Kaput et Zosky\" (Futurikon).\nNel 2005 pubblica \"Shampooing\", una raccolta dei suoi album per l'infanzia usciti per la Delcourt e dei volumi creati per L'Association."}
{"id": "537417", "revid": "155613", "url": "https://it.wikipedia.org/wiki?curid=537417", "title": "Giardino Fabbricotti", "text": ""}
{"id": "537418", "revid": "48344", "url": "https://it.wikipedia.org/wiki?curid=537418", "title": "Piano di proiezione", "text": ""}
{"id": "537427", "revid": "580", "url": "https://it.wikipedia.org/wiki?curid=537427", "title": "Paranzano", "text": "Paranzano \u00e8 una frazione del comune di Casperia in provincia di Rieti, situata a circa 2\u00a0km dal centro storico.\nArcheologia.\nSono stati rinvenuti resti di epoca romana, testimonianza dell'esistenza di una villa appartenuta forse al liberto Pallante. Questo spiegherebbe anche l'etimologia del nome: Paranzano deriva da \"Pallantianum\".\nSulla strada per Cantalupo Sabina si notano resti di mura e parte di un acquedotto romano. Sempre sulle vestigia dell'antica villa romana \u00e8 stata edificata la piccola chiesa di Santa Maria della Neve.\nNel 1871 sono state rinvenute due state femminili di epoca romana, probabilmente parte di un ninfeo. Le statue ora sono conservate presso il Museo d'arte e storia di Ginevra ed il Carlsberg Museum di Copenaghen."}
{"id": "537434", "revid": "287204", "url": "https://it.wikipedia.org/wiki?curid=537434", "title": "Le Vigan", "text": "Esistono due comuni francesi con questo nome:"}
{"id": "537438", "revid": "6923", "url": "https://it.wikipedia.org/wiki?curid=537438", "title": "Porta San Gallo", "text": "La porta San Gallo fa parte delle mura di Firenze e si trova in piazza della Libert\u00e0, dirimpetto all'arco di Trionfo.\nStoria e descrizione.\nEra una delle porte della citt\u00e0 che sopportava il traffico pi\u00f9 intenso, perch\u00e9 era quella pi\u00f9 settentrionale, collegata con la strada per Bologna. Sulla porta, le cui chiavi sono ancora conservate nella sezione di storia locale di palazzo Vecchio, un'iscrizione ricorda la fondazione della costruzione nel 1285 per impulso del Capitano di parte Guelfa Rolandino da Canossa, mentre un'altra pi\u00f9 tarda celebra il passaggio di Re Federico IV di Danimarca, che nel 1708 fu protagonista di un imbarazzante episodio in citt\u00e0 (vedi box). Sull'esterno \u00e8 decorata da due Marzocchi, o leoni di Parte Guelfa, in pietra, mentre nella lunetta interna conserva tracce di un affresco con la \"Madonna e santi\".\nSubito al di fuori della porta sorgeva il complesso del convento di San Gallo, opera di Giuliano Giamberti, che dal lodatissimo edificio trasse il proprio soprannome \"da Sangallo\". Esso fu distrutto, insieme a tanti altri, per liberare il tiro dei cannoni posti sulle mura in previsione dell'Assedio di Firenze. Sempre fuori da questa porta, nel letto ciottoloso del Mugnone che serviva come fossato, \u00e8 ambientata la celebre novella di Calandrino alla ricerca dell'elitr\u00f2pia (Boccaccio, \"Decameron\" VIII, 3)"}
{"id": "537446", "revid": "278015", "url": "https://it.wikipedia.org/wiki?curid=537446", "title": "Scultura genovese", "text": "La scultura genovese e il suo sviluppo sono fortemente legati alla parte monumentale della maggiore necropoli cittadina, situata presso il Cimitero di Staglieno, ma trova manifestazioni anche in altri contesti presso edifici pubblici, nobili o ecclesiastici.\nStoria e descrizione.\nI lavori compiuti fra la fine del XIX secolo e l'inizio del XX secolo dominano il panorama scultoreo genovese, considerata l'enorme possibilit\u00e0 di applicazione della tecnica scultorea pur in una terra in cui anche la semplice difficolt\u00e0 di rinvenire \"pietra\" morbida ne aveva limitato lo sviluppo.\nGli ingenti capitali messi a disposizione dalla borghesia genovese - desiderosa di essere perpetuata ai posteri in modo duraturo - permisero tuttavia l'uso di una gran quantit\u00e0 di marmo.\nAll'interno del movimento scultoreo genovese va rimarcata l'opera fondamentale di colui che fu sicuramente uno dei maggiori caposcuola: Santo Varni. Tra gli scultori della scuola genovese anche Edoardo Alfieri, Eugenio Baroni, Leonardo Bistolfi, Edoardo De Albertis, Giulio Monteverde Carlo Rubatto, Antonio Santagata, Giovanni Battista Tassara"}
{"id": "537448", "revid": "27559", "url": "https://it.wikipedia.org/wiki?curid=537448", "title": "Shalashaska", "text": ""}
{"id": "537450", "revid": "1498232", "url": "https://it.wikipedia.org/wiki?curid=537450", "title": "Premium Sport", "text": "Premium Sport \u00e8 stato un canale televisivo tematico di Mediaset Premium. L'ultimo direttore \u00e8 stato Alberto Brandi, che aveva sostituito Claudio Brachino, il quale a sua volta aveva sostituito Ettore Rognoni, andato a ricoprire l'incarico di direttore editoriale nel 2013, con la responsabilit\u00e0 produttiva e il coordinamento dei programmi sportivi. Il vice-direttore era Gianluca Mazzini.\nStoria.\nDal 1\u00ba luglio 2015, alle 14:00, Premium Sport diventa un canale all news sportivo con la sua versione anche in alta definizione, mentre il suo telegiornale viene ribattezzato \"Premium Sport News\". Il nuovo canale, in onda 24 ore su 24, \u00e8 dedicato all'informazione in tempo reale sugli eventi sportivi da tutto il mondo con sette notiziari al giorno, con la rassegna stampa mattutina, il principale match di Serie A offerto da Premium, magazine e rubriche di approfondimento in diretta dalle 22:30 a mezzanotte (luned\u00ec e gioved\u00ec sui temi Champions, venerd\u00ec sul Campionato oppure CalcioMercato) e una interazione spiccata verso i propri abbonati grazie ai social network e alla nuova applicazione Premium Connect che sar\u00e0 lanciata in autunno.\nIl 29 luglio 2015 Mediaset acquista i diritti in esclusiva per i successivi tre anni del campionato di football americano della NFL insieme alla finale del Superbowl.\nL'8 febbraio 2016 nasce Premium Sport 2, secondo canale di Premium Sport, disponibile anche in HD, in sostituzione del canale lineare Premium Calcio, assorbendone la programmazione. Il 19 aprile 2018 la versione HD di Premium Sport 2 e Premium Sport 4K vengono chiuse. Il 1\u00ba giugno 2018 viene chiusa anche la versione HD di Premium Sport. Il 1\u00ba agosto 2018 viene chiuso anche il canale Premium Sport mentre Premium Sport 2 rimane attivo per le amichevoli in pay per view del Napoli fino all'11 agosto seguente.\nIl 1\u00ba settembre 2018 chiude anche il sito internet di Premium Sport, cessando tutti gli on demand disponibili."}
{"id": "537453", "revid": "2056951", "url": "https://it.wikipedia.org/wiki?curid=537453", "title": "Stato maggiore", "text": "Uno stato maggiore (locuzione derivata dal francese \"\u00e9tat-major\") in ambito militare indica, in generale, un organismo incaricato di assistere e consigliare un dirigente.\nIn italiano \u00e8 una dizione tipica dell\u2019ambiente militare che indica un organismo posto alle dirette dipendenze del comandante di un reparto o del responsabile di un organismo con vari compiti.\nCaratteristiche e funzioni.\nCaratteristiche peculiari di uno stato maggiore sono la specializzazione delle sue componenti e la sinergia spinta con cui vengono portate avanti le varie attivit\u00e0 al suo interno.\nGeneralmente, le funzioni possono essere cos\u00ec riassunte:\nsui conseguenti processi che vengono messi in atto, allo scopo di verificare che la loro attuazione avvenga in stretta ottemperanza con la decisione del Comandante / responsabile degli organismi.\nNel mondo.\nItalia.\nLineamenti organizzativi.\nUno stato maggiore pu\u00f2 trovare collocazione sia nell\u2019Organizzazione centrale della difesa che in quella operativa e periferica della difesa.\nA titolo esemplificativo, pertanto, un ufficiale della divisione J4 si occuper\u00e0 di logistica nell\u2019ambito dello stato maggiore del Comando operativo di vertice interforze.\nPersonale.\nPossono far parte di tali organizzazione soltanto ufficiali provenienti dai ruoli normali delle Forze Armate, con adeguata preparazione ed esperienza professionale, che hanno frequentato con successo i corsi di stato maggiore organizzati dalle Forze armate. Per l\u2019impiego presso lo stato maggiore della Difesa \u00e8 richiesto, inoltre, il \"titolo ISSMI\", ottenuto al termine della frequenza del corso superiore di stato maggiore Interforze presso l\u2019omologo Istituto Superiore di stato maggiore Interforze, inserito nell\u2019ambito del Centro Alti Studi per la Difesa. Tali ufficiali sono coadiuvati nell\u2019incarico da sottufficiali e militari di truppa con profilo professionale caratterizzato da elevato costante rendimento nel corso della carriera;\nLa caratteristica che accomuna gli ufficiali di stato maggiore \u00e8 l\u2019estrema preparazione specifica nei campi di rispettiva competenza, che ne fanno i \"massimi esperti\" militari nella materia di riferimento."}
{"id": "537457", "revid": "125732148", "url": "https://it.wikipedia.org/wiki?curid=537457", "title": "Diego Forl\u00e1n", "text": "Considerato uno dei pi\u00f9 forti giocatori uruguaiani di sempre, nel 2012 la rivista inglese \"The Guardian\" lo ha inserito nella lista dei 100 migliori giocatori in attivit\u00e0. \u00c8 stato presente, per tre edizioni di fila, nella lista del Pallone d'oro FIFA: nel 2009 (quando si chiamava ancora Pallone d'oro), nel 2010 (in cui si classifica 5\u00ba) e nel 2011.\nHa vinto due volte il titolo Pichichi (nel 2004-2005 con il con 25 gol, e nel 2008-2009 con l' con 32 gol) e due volte la Scarpa d'oro (sempre nel 2005 e nel 2009). Forl\u00e1n ha ricevuto il premio di Miglior giocatore del Mondiale a Sudafrica 2010, dove ha segnato 5 reti portando l'Uruguay al quarto posto. Inoltre, nello stesso mondiale, \u00e8 stato inserito nell'All star team. Campione del Sud America nel 2011 con la \"Celeste\", con cui ha militato dal 2002 al 2014, \u00e8 il terzo cannoniere di tutti i tempi con 36 gol in 112 partite.\nForl\u00e1n inizia nelle giovanili del nel 1990, del fino al 1994 e dell' dove esordisce nel 1998. Poi dal 2002 al 2004 ha militato nel in Inghilterra con il quale vince la Premier League 2003, la Community Shield 2003 e l'FA Cup 2004. Con i \"Red Devils\" segna 10 gol in 63 partite. Si trasferisce in Spagna dove gioca prima nel Villarreal, con il quale segna 54 gol in 106 gare, poi passa nel 2007 all'Atletico Madrid dove vince l'Europa League 2010. Con i \"Colchoneros\" Forl\u00e1n in 134 partite segna 74 gol. Nell'estate del 2011 arriva in Italia, nell' dove segna solo 2 gol in 18 gare. Dal 2012 al 2013 gioca in Brasile con l' (dove vince il Campionato Ga\u00facho 2013), poi si trasferisce nel gennaio 2014 in Giappone nel . Nel 2015 torna in patria dopo 21 anni per giocare nel Pe\u00f1arol.\nCon l'Uruguay ha giocato in carriera 3 Mondiali: nel 2002, nel 2010 e nel 2014. Ha partecipato anche alla Coppa America nel 2004 (terzo posto), nel 2007 e nel 2011 (edizione vinta). Ha giocato anche con la \"Celeste\" il Mondiale Under-20 del 1999, il campionato sudamericano Under-20 del 1999 (ottenendo il secondo posto) e la FIFA Confederations Cup 2013.\nBiografia.\nForl\u00e1n \u00e8 figlio e nipote d'arte: il padre Pablo era un terzino del Pe\u00f1arol e poi del e gioc\u00f2 anche con la nazionale uruguaiana ai Mondiale del 1974, mentre il nonno Juan Carlos Corazzo era una colonna dell'Independiente negli anni trenta, quando aveva giocato al fianco degli zii di Ricardo Bochini e Jos\u00e9 Pastoriza. Appassionato di lingue, ha frequentato il \"Barrio Carrasco\" di Montevideo \u2014 studiandovi italiano, inglese e francese \u2014 per poi diplomarsi a diciott'anni.\nForl\u00e1n inizi\u00f2 a giocare a tennis (mancino anche se destro di piede) prima di dedicarsi al calcio. Membro fondatore della \"Fundaci\u00f3n Alejandra Forl\u00e1n\", guidata da sua sorella minore, Forl\u00e1n qui si esprime sui pericoli della guida pericolosa. Nel 1991, infatti, Alejandra ha subito un incidente stradale in cui ha perso il suo fidanzato e rimase paralizzata come risultato. Diego Armando Maradona ha incontrato il padre di Forl\u00e1n durante quel tempo e lo aiut\u00f2 a raccogliere fondi per il trattamento di sua figlia. Essa \u00e8 diventata, come la sua famiglia, una parte integrante della sua ispirazione per giocare a calcio.\nNel 2009, Forl\u00e1n \u00e8 apparso in un video musicale del cantante argentino accanto a Maxi Rodr\u00edguez, suo compagno nell'Atl\u00e9tico Madrid. Negli anni della militanza in Spagna, \u00e8 entrato in possesso anche della cittadinanza spagnola. Alla fine del 2013 si \u00e8 sposato con Paz Cardoso. \u00c8 soprannominato \"Rubio\" e \"Cacha\" per la somiglianza con Cachavacha, celebre strega dei cartoni animati del suo paese.\nCaratteristiche tecniche.\nForl\u00e1n \u00e8 un attaccante veloce, completo e versatile, in grado di ricoprire il ruolo di prima punta ma anche attaccante esterno e trequartista. Non \u00e8 quindi una punta classica: parte spesso dalle fasce, pur non possedendo le caratteristiche dell'esterno offensivo.\nCalcia indifferentemente con entrambi i piedi e con i tiri dalla distanza sa essere decisivo sia dall'interno che dall'esterno dell'area. \u00c8 inoltre abile nel calciare le punizioni, distinguendosi poi per la freddezza dal dischetto. In aggiunta alla sua capacit\u00e0 gol, Forl\u00e1n \u00e8 dotato di una buona capacit\u00e0 tecnica e controllo della palla, cos\u00ec come una buona visione di gioco che gli permette di giocare anche per la squadra, come uomo assist.\nForl\u00e1n \u00e8 stato spesso acclamato per la sua leadership durante la carriera.\nCarriera.\nGiocatore.\nClub.\nGiovanili e inizi con l'Independiente.\nDopo aver praticato il tennis, ha iniziato a giocare a calcio nelle giovanili del Danubio e del Pe\u00f1arol, squadre della sua citt\u00e0 natale Montevideo.\nDopo non aver superato un provino con la squadra francese del di L\u00e1szl\u00f3 B\u00f6l\u00f6ni, Forl\u00e1n si trasfer\u00ec in Argentina all'Independiente di Avellaneda. Con i \"Diablos Rojos\" esord\u00ec nel 1998 all'et\u00e0 di 19 anni segnando gol con continuit\u00e0. A fine esperienza le reti saranno 37 in 80 partite.\nManchester United.\nIl 22 gennaio 2002 viene acquistato dal Manchester United di Sir Alex Ferguson, per circa \u20ac 11 milioni (\u00a3 6,9 milioni). Sceglie di indossare la maglia numero 21.\nFa il suo debutto il 29 gennaio subentrando al 76\u00ba ad Solskj\u00e6r, nella vittoria esterna per 4-0 contro il . Gioca la prima gara da titolare il 6 marzo, nella vittoria 4-0 casalinga contro il . Nella stagione 2001-2002, Forl\u00e1n disputa 13 gare in Premier League e 5 in Champions League senza mai andare in rete.\nNella nuova stagione con i \"Red Devils\" Forl\u00e0n esordisce il 18 settembre entrando al 56\u00ba al posto di Ryan Giggs, nella gara di Champions League contro il (5-2), realizzando un gol su rigore all'89'. Il suo primo gol in Premier League arriva dopo otto mesi e 27 gare: \u00e8 stata la rete che ha consentito di pareggiare al 77\u00ba in casa 1-1 contro l', il 26 ottobre. Il 1\u00ba dicembre, ha segnato la sua prima doppietta con il Manchester United con gol nei minuti 64\u00ba e 67\u00ba nel 2-1 ai danni dei rivali del . Con il Manchester United, al termine della stagione, conquista il titolo. Forl\u00e1n ha segnato 6 gol che gli permettono di essere il terzo miglior marcatore dei \"Red Devils\" dopo Ruud van Nistelrooij e Solskj\u00e6r.\nNella stagione 2003-2004 conquista l'FA Cup battendo il per 3-0 nella finale del 22 maggio.\nAll'inizio della stagione 2004-2005 disputa la finale di Community Shield, nella sconfitta 3-1 contro l' l'8 agosto. La sua ultima partita con lo United \u00e8 stata la prima partita di Premier League 2004-2005 del 15 agosto, gara persa per 1-0 contro i \"Blues\". Lascia la squadra a settembre, chiuso in attacco con l'arrivo in rosa di Wayne Rooney.\nCon il Manchester United, arriva ad un totale di 17 gol in 98 gare. Ha inoltre conquistato la Premier League nel 2002-2003 e l'FA Cup nel 2003-2004.\nVillarreal.\nIl 21 agosto 2004 si trasfer\u00ec al Villarreal, nonostante avesse espresso il desiderio di giocare per l'Athletic Bilbao, la squadra per cui tifa.\nIl debutto con \"El Submarino Amarillo\" nella stagione 2004-2005 \u00e8 targato 30 agosto, nella gara contro i rivali del Valencia. Nella medesima partita, terminata 2-1 per i valenciani, va in gol al minuto 77. Nella vittoria per 3-0 in casa contro il , il 9 gennaio 2005, realizzer\u00e0 una doppietta. Il 22 maggio ha segnato la sua prima tripletta con un club europeo nel 3-3 contro i futuri campioni del Barcellona. Il Villarreal conclude il campionato con il terzo posto, che consente al \"Submarino\" di qualificarsi per la Champions League per la prima volta nella storia del club. In questa stagione, vinse il trofeo \"Pichichi\" con 25 reti in 36 giornate ed inoltre Forl\u00e1n vinse la Scarpa d'oro ex aequo con il francese Thierry Henry.\nLa sua media gol diminuisce sensibilmente nella stagione 2005-2006 ma, nonostante ci\u00f2, arriva con la squadra in semifinale di Champions League 2005-2006 (risultato storico per il club), venendo per\u00f2 eliminato dall'Arsenal.\nNella stagione 2006-2007 segn\u00f2 19 reti in 36 partite arrivando quarto nella classifica marcatori.\nAtl\u00e9tico Madrid.\nIl 30 giugno 2007, conclusa l'esperienza con il Villarreal, viene ingaggiato dall'Atl\u00e9tico Madrid per 21 milioni di \u20ac circa. Nel maggio 2008 contribuisce alla qualificazione dell'Atl\u00e9tico per la Champions League (per la prima volta in oltre un decennio), segnando il gol della vittoria contro il Deportivo La Coruna. Ha concluso la sua prima stagione a Madrid con 23 gol, formando un'ottima coppia d'attacco con l'argentino Sergio Ag\u00fcero.\nIl 9 maggio 2009, Forl\u00e1n realizza due gol contro l'Espanyol che consentono all'Atl\u00e9tico di qualificarsi in Champions League per il secondo anno consecutivo. Il 23 maggio realizza una tripletta contro l'Athletic Bilbao, che gli consente di vincere il premio Pichichi, con 32 reti in 33 partite; inoltre viene premiato con la Scarpa d'oro vincendola cos\u00ec per la seconda volta.\nNella stagione 2009-2010, iniziata con risultati deludenti della squadra e prestazioni non convincenti del giocatore, il tecnico Abel Resino viene sostituito Quique S\u00e1nchez Flores. I \"Colchoneros\" raggiungono in seguito la finale sia della prima edizione dell'Europa League, sia della Copa del Rey. Il 22 aprile 2010, Forl\u00e1n mette a segno l'unico gol della partita nella semifinale d'andata di Europa League in casa contro il ; una settimana dopo realizza durante i tempi supplementari il gol del 2-1 che consente all'Atl\u00e9tico di raggiungere la finale grazie ai gol in trasferta. Nella finale del 12 maggio, che si gioca al Volksparkstadion di Amburgo, Forl\u00e1n contribuisce con una doppietta alla vittoria dell'Atl\u00e9tico contro il Fulham. Al termine della gara si aggiudica la palma di uomo partita, essendo risultato decisivo ai fini del risultato. Conclude la sua terza stagione con un totale di 28 gol, di cui 6 decisivi nel cammino che ha portato l'Atl\u00e9tico a vincere l'Europa League.\nLa stagione 2010-2011 inizia il 27 agosto, quando contribuisce alla vittoria della Supercoppa Europea ai danni dell'Inter, gara terminata 2-0. Anche in quest'inizio di stagione, Forl\u00e1n inizia a rilento e, nonostante trovi la rete nelle prime due partite di campionato, ha poi smesso di segnare nelle successive 12 partite in tutte le competizioni. Realizza al termine della stagione 8 gol in 32 gare di campionato, 10 in 42 totali.\nInter.\nNell'agosto 2011, dopo aver disputato i turni preliminari dell'Europa League con i madrileni, viene acquistato dall'Inter per sopperire alla partenza di Eto'o; ereditando anche il suo numero, la 9. Le presenze in Europa con l'Atl\u00e9tico Madrid ne impediscono l'utilizzo durante la fase a gironi di Champions League, circostanza ignorata dalla societ\u00e0 che in un primo momento lo aveva erroneamente tesserato. Il debutto in Serie A avviene l'11 settembre, segnando anche un gol nella sconfitta esterna (4-3) con il Palermo. Malgrado un discreto avvio, il suo apporto \u00e8 limitato dall'infortunio sub\u00ecto con la Nazionale nel mese di ottobre.\nTornato a giocare in inverno, non riesce ad incidere. Conclusa la stagione con due reti all'attivo, all'apertura del mercato rescinde il proprio contratto con i nerazzurri.\nInternacional.\nDopo l'esperienza italiana, si trasferisce ai brasiliani dell'Internacional. Il 3 settembre 2012 realizza una doppietta nel 4-1 al Flamengo, tornando cos\u00ec a segnare dopo sei mesi.\nL'avventura carioca coincide con la ripresa dell'attaccante, decisivo per la vittoria del campionato cui contribuisce con 9 reti. Nel gennaio 2014 rescinde dall'accordo con la societ\u00e0.\nCerezo Osaka e ritorno al Pe\u00f1arol.\nIl 23 gennaio 2014, dopo essersi svincolato dall'Internacional, si trasferisce alla squadra giapponese Cerezo Osaka. Esordisce con la nuova maglia subentrando a met\u00e0 del secondo tempo della prima partita della fase a gironi dell'AFC Champions League contro il Pohang Steelers, nella gara terminata 1-1. Segna il suo primo gol per il Cerezo nella vittoria 4-0 contro il Buriram United, in una partita di campionato. Il 12 aprile Forl\u00e1n segna due gol nel derby tra Osaka e i rivali del Gamba Osaka. Segna il gol decisivo contro lo Shandong Luneng il 23 aprile, rete che permette alla sua squadra di accedere alla fase a eliminazione diretta della AFC Champions League. Nonostante ci\u00f2, il Cerezo Osaka viene eliminato al primo turno dal Guangzhou Evergrande, perdendo 5-1 in casa nella gara di andata, sconfitta parzialmente addolcita da un 1-0 esterno, insufficiente per ribaltare il risultato dell'andata.\nNella stagione successiva il Cerezo si trova in J. League Division 2, in seguito alla retrocessione dell'anno prima. Forl\u00e1n segna la sua prima tripletta in Giappone contro il Kyoto Sanga, il 29 aprile, nella gara terminata 3-0. Il 22 giugno 2015 rescinde il contratto con la societ\u00e0 giapponese.\nIl 9 luglio 2015 torna in patria in Uruguay, dopo 21 anni, al Pe\u00f1arol.\nMumbai City e Kitchee.\nNell'agosto 2016 Forl\u00e1n firma un accordo di tre mesi con il Mumbay City, club dell'Indian Super League. Al termine della stagione regolare, rimane svincolato.\nIl 4 gennaio 2018 passa a parametro zero al , club militante nella Hong Kong Premier League. Debutta il 14 gennaio subentrando all'88\u00ba minuto nel match pareggiato per 2-2 contro il . Segna i suoi primi due gol nell'incontro vinto per 7-0 contro l'Hong Kong Rangers.\nIl 7 agosto 2019 annuncia il suo ritiro dal calcio giocato.\nNazionale.\n1999-2007.\nCon la nazionale Under-20 uruguaiana, Forl\u00e1n gioca il Mondiale Under-20 del 1999 e il campionato sudamericano Under-20 del 1999 (dove ottiene il secondo posto). Ha esordito in nazionale maggiore il 27 marzo 2002, in un'amichevole contro l'. Nella stessa gara ha segnato il suo primo gol con la maglia della \"Celeste\". Ha partecipato a tre edizioni del Mondiale (2002, 2010 e 2014) e tre della Copa Am\u00e9rica (2004, 2007 e 2011) oltre alla Confederations Cup nel 2013. Con la \"Celeste\", con 36 gol \u00e8 il secondo capocannoniere della storia, dietro Luis Su\u00e1rez.\nIl tecnico dell'Uruguay V\u00edctor P\u00faa inserisce il giovane Forl\u00e1n tra i convocati in nazionale per il Mondiale 2002, in Corea del Sud-Giappone, nonostante non sia un titolare e conti solo 4 presenze con la nazionale maggiore. Viene considerato dal tecnico la quarta scelta in attacco, dopo \u00c1lvaro Recoba, Sebasti\u00e1n Abreu e Dar\u00edo Silva. Decide di indossare la maglia numero 21.\nDopo aver saltato le prime due gare del girone (sconfitta per 2-1 contro la e 0-0 con la ), Forl\u00e1n gioca solo l'ultima gara del girone, subentrando nel corso del secondo tempo al posto di Abreu e segnando anche una rete nel 3-3 contro il . Il suo gol, arrivato sul 3-1 per gli africani, dar\u00e0 il via alla rimonta uruguaiana, che riuscir\u00e0 a pareggiare i conti con Recoba su rigore. Nonostante il risultato di parit\u00e0, l'Uruguay verr\u00e0 eliminato dal Mondiale al termine della fase a gruppi, terminando il girone con soli 2 punti.\nNell'estate 2004 viene convocato per disputare per la prima volta la Coppa America, in programma in Per\u00f9. Decide di indossare la maglia numero 21. La manifestazione inizia poco prima del suo trasferimento dal Manchester United al Villarreal. Disputa tutte e sei le partite dell'Uruguay nella rassegna, in cui, sotto la direzione di Jorge Fossati, la \"Celeste\" si classifica terza. L'unico gol di Forl\u00e1n giunge nella vittoria per 2-1 contro l'Ecuador, unico successo per l'Uruguay, che si qualifica la turno seguente grazie alla terza posizione nel girone.\nViene poi inserito nella lista dei 23 convocati per la Coppa America 2007, che si svolge in Venezuela. Sceglie di indossare la maglia numero 21. La convocazione per la competizione arriva poco dopo il suo trasferimento dal Villarreal a Atl\u00e9tico Madrid. Forl\u00e1n non segna in nessuna gara del gruppo A, ma la \"Celeste\" avanza al turno successivo come terza in classifica nel proprio raggruppamento, perdendo per 3-0 contro il , battendo la per 1-0 e pareggiando 0-0 con i padroni di casa. L'Uruguay incontra di nuovo il nel primo quarto di finale, il 7 luglio. Forl\u00e1n, in questa gara, mette a segno due gol (uno al 38\u00ba e uno nei minuti di recupero), contribuendo al successo per 4-1. Nella semifinale contro i futuri vincitori del , Forl\u00e1n pareggia il gol di Maicon dopo 36 minuti; la partita si conclude sul 2-2 e l'Uruguay perde per 5-4 ai rigori, con Forl\u00e1n che sbaglia il primo tiro dal dischetto. Il cammino dell'Uruguay si interrompe perci\u00f2 in semifinale, con Forl\u00e1n autore di 2 reti in 6 gare.\n2007-2014.\nIl 29 maggio 2010 viene inserito da Tabarez nella lista dei 23 convocati per il Mondiale del 2010, dove decide di indossare la maglia numero 10. Gioca da titolare la prima gara del girone contro la , che termina 0-0. Il 16 giugno, durante la seconda partita del girone contro i padroni di casa del , Forl\u00e1n apre le marcature con un tiro di sinistro dalla lunga distanza e poi raddoppia su calcio di rigore. La gara si concluder\u00e0 con un netto 3-0. Nella terza gara del girone (in cui Forl\u00e1n gioca 90 minuti senza andare in gol), la \"Celeste\" vince per 1-0 contro il , ipotecando la qualificazione grazie al primo posto. Gioca da titolare anche l'ottavo di finale, vinto contro la . Il 2 luglio 2010, nel quarto di finale, Forl\u00e1n segna su un gran gol da calcio di punizione, pareggiando il momentaneo vantaggio del con Muntari. La partita finisce 1-1 e ai rigori l'Uruguay ha la meglio, vincendo per 4-2: Il primo rigore \u00e8 battuto e realizzato proprio da Forl\u00e1n, che in questa gara, cos\u00ec come in semifinale, indossa la fascia di capitano. Nella semifinale del 6 luglio, contro i , Forl\u00e1n segna di sinistro il gol del pareggio, nella partita che viene persa dall'Uruguay per 3-2; i sudamericani devono dunque accontentarsi della finale per il terzo posto. In Sudafrica Forl\u00e1n diviene il primo giocatore dopo Lothar Matth\u00e4us nel 1990 a segnare tre gol da fuori area di rigore in un Mondiale. Nella \"finalina\" del 10 luglio contro la Germania, Forl\u00e1n segna per l'ultima volta nel torneo, con un tiro al volo ben eseguito dal limite dell'area, su passaggio di Ar\u00e9valo R\u00edos. Questa rete viene decretata dalla FIFA il gol pi\u00f9 bello del Mondiale. Forl\u00e1n colpisce poi la traversa allo scadere, mancando il gol che avrebbe dato all'Uruguay la possibilit\u00e0 di andare ai supplementari. La Germania vince quindi per 3-2 arrivando sul podio, mentre l'Uruguay arriva quarto. \u00c8 stato eletto migliore giocatore del Mondiale, in cui ha segnato 5 reti (cos\u00ec come Wesley Sneijder, David Villa e Thomas M\u00fcller, riconosciuto capocannoniere in quanto autore di tre assist) in 7 gare. Forl\u00e1n \u00e8 stato inserito anche nell'All star team del campionato del mondo del 2010.\nIl CT Tab\u00e1rez lo inserisce nella lista dei 23 giocatori che prenderanno parte alla Coppa America 2011, che si giocher\u00e0 in Argentina. Indosser\u00e0 la maglia numero 10. Esordisce in Coppa il 4 luglio nella gara contro il , terminata 1-1, che si disputa a San Juan. Nelle successive gare, Forl\u00e1n gioca da titolare e l'Uruguay pareggia (con il medesimo risultato) contro il e vince 1-0 contro il : questi risultati consentono alla \"Celeste\" di passare ai quarti di finale. Nella gara contro i padroni di casa dell', il 16 luglio a Santa Fe, l'Uruguay passa ai calci di rigore dopo l'1-1 nei tempi supplementari: Forl\u00e0n realizza il primo dei cinque rigori che consentono all'Uruguay di andare in semifinale. Nel turno successivo, il 19 luglio, l'Uruguay ritrova il Per\u00f9 e vince 2-0 portandosi nella finalissima contro il . Il 24 luglio, a Buenos Aires, nella finale Forl\u00e0n ha realizzato una doppietta contro il Paraguay nella vittoria per 3-0.\nAnche il padre e il nonno di Forl\u00e1n sono stati campioni sudamericani con l'Uruguay nel corso di un periodo che abbraccia i 95 anni del pi\u00f9 antico torneo attivo del mondo.\nL'11 ottobre successivo, sempre contro i paraguaiani, realizza la 32\u00aa rete in Nazionale superando il primato di H\u00e9ctor Scarone (fermo a quota 31): nel corso della gara rimedia uno stiramento che lo tiene fuori dai campi per due mesi.\nIl 4 giugno 2013 viene selezionato tra i 23 giocatori facenti parte della squadra che disputer\u00e0 la Confederations Cup 2013, che si svolge in Brasile. Fa il suo esordio il 16 giugno, subentrando nel secondo tempo, nella gara d'esordio persa 2-1 contro la . Nella seconda gara, nel match in cui raggiunge 100 presenze, realizza il gol del 2-1 decisivo contro la . Dopo aver saltato l'ultima gara del girone, disputa la semifinale persa 2-1 contro il , in cui al 14\u00ba del primo tempo si fa parare un rigore dal portiere brasiliano J\u00falio C\u00e9sar. Nella finale del terzo e quarto posto contro l', al termine dei supplementari, sbaglia il primo dei calci di rigore parato da Buffon. Conclude la Confederations Cup con 4 presenze ed 1 solo gol.\nViene convocato un anno dopo per i Mondiali 2014 che si svolgono in Brasile: il 31 maggio infatti, Tab\u00e1rez lo inserisce nella lista definitiva e decide di indossare ancora il numero 10. Forl\u00e1n gioca la prima gara del girone da titolare, contro la per l'assenza, per infortunio, dell'attaccante Suarez. In questa gara da una sua punizione, nasce il calcio di rigore per una trattenuta su Lugano. Dopo essere rimasto in panchina nelle due gare restanti del girone (vittoria dell'Uruguay 2-1 contro l' e vittoria 1-0 contro l'), ritrova il posto da titolare agli ottavi di finale contro la , causa la squalifica di Luis Su\u00e1rez. Il mondiale dell'Uruguay termina proprio agli ottavi, con Forl\u00e1n che gioca solo 2 gare, senza per\u00f2 trovare il gol.\nNel marzo 2015 annuncia il ritiro dalla nazionale. Lascia la \"Celeste\" dopo 12 anni di militanza (dal 2002 al 2014) con il maggior numero di presenze (112) e il secondo maggior numero di reti (36).\nAllenatore.\nIl 20 dicembre 2019 viene nominato come nuovo tecnico del , facendo cos\u00ec ritorno nel club di Montevideo. Il 31 agosto seguente viene esonerato avendo messo insieme solo 4 vittorie, 3 pareggi e 4 sconfitte in 11 partite.\nStatistiche.\nPresenze e reti nei club.\nTra club, nazionale maggiore e nazionali giovanili, Forl\u00e1n ha giocato globalmente 817 partite e segnato 311 reti, alla media di 0,38 gol a partita.\n\"Statistiche aggiornate al termine della carriera da calciatore.\"\nStatistiche da allenatore.\n\"Statistiche aggiornate al 19 gennaio 2020.\""}
{"id": "537465", "revid": "124021413", "url": "https://it.wikipedia.org/wiki?curid=537465", "title": "Cuore Immacolato di Maria", "text": "Il Cuore Immacolato di Maria \u00e8 una devozione cattolica, la cui memoria liturgica fu estesa a tutta la Chiesa da papa Pio XII nel 1944, in ricordo della consacrazione del mondo al Cuore Immacolato di Maria da lui compiuta il 31 ottobre 1942, in seguito alla richiesta di Alexandrina Maria da Costa (beatificata il 25 aprile 2004), che si aggiungeva a quella fatta da Suor Lucia di F\u00e1tima. La memoria, obbligatoria dal 2000, cade il giorno dopo la solennit\u00e0 del Sacro Cuore di Ges\u00f9, si tratta quindi di una celebrazione mobile. Secondo l'Anno liturgico nel Messale Romano precedente il 1970 la festivit\u00e0 di II classe si celebra il 22 agosto.\nIl Cuore Immacolato di Maria \u00e8 rappresentato circondato da una corona di fiori, simbolo di purezza, e trapassato da una spada, in riferimento all'indicibile dolore che Maria prov\u00f2 per la morte del Figlio. Questo quanto le fu profetizzato da Simeone alla Presentazione al Tempio:\nOrigine della devozione.\nL'origine di tale culto pu\u00f2 trovarsi nelle parole dell'evangelista Luca, dove il Cuore di Maria appare come uno scrigno che racchiude i pi\u00f9 santi ricordi. La prima traccia di culto pubblico si trova a Napoli nel 1640 nella confraternita del Cuore di Maria, fondata da Giovanni Eudes, che diffuse anche la devozione al sacro Cuore di Ges\u00f9.\nLa devozione dei primi cinque sabati del mese.\nSecondo quanto narrato da L\u00facia dos Santos, la Madonna, nell'apparizione del 13 giugno 1917, le aveva detto: \nLucia rifer\u00ec anche che il 10 dicembre 1925, in un'altra apparizione insieme a Ges\u00f9 Bambino, la Vergine le aveva portato un nuovo messaggio: Si tratta della cosiddetta \"Grande promessa del Cuore Immacolato di Maria\", da cui ha avuto origine la devozione dei \"Primi cinque sabati del mese\".\nLa festivit\u00e0.\nLa festivit\u00e0, istituita nel 1805, fu poi estesa a tutta la Chiesa cattolica nel 1944, per ricordare la consacrazione dell'umanit\u00e0 al Cuore Immacolato di Maria eseguita da papa Pio XII nel 1942, durante la seconda guerra mondiale; inizialmente fu fissata all'ottava dell'Assunzione di Maria, il 22 agosto (data ancora rispettata nella messa tridentina). Con la riforma liturgica successiva al Concilio Vaticano II, fu spostata al sabato della seconda settimana dopo Pentecoste, subito dopo la solennit\u00e0 del Sacro Cuore di Ges\u00f9, con il grado di memoria facoltativa; nel 1996 \u00e8 stata resa memoria obbligatoria. La prima chiesa dedicatagli fu la Chiesa della Madonna del Cuore di Rieti nel 1808.\nCongregazioni.\nNumerose sono le congregazioni cattoliche nate in relazione a tale culto. Di seguito se ne elencano alcune:\nConsacrazioni del Mondo al Cuore Immacolato di Maria.\nIl mondo intero \u00e8 stato pi\u00f9 volte consacrato al Cuore Immacolato di Maria da diversi pontefici:\nNazioni consacrate al Cuore Immacolato di Maria.\nDiverse nazioni sono state consacrate dai rispettivi vescovi al Cuore Immacolato di Maria, in particolare:\nDiocesi consacrate al Cuore Immacolato di Maria.\nAsia.\nIndia.\nGiappone\nCorea del Nord"}
{"id": "537471", "revid": "1552438", "url": "https://it.wikipedia.org/wiki?curid=537471", "title": "Diotto", "text": "Il Diotto (IPA: ) \u00e8 il festeggiamento della fondazione di Scarperia, avvenuta il 7 settembre 1306.\nIl Diotto (dal volgare \"die octo\", ovvero giorno otto) si svolge l'8 settembre di ogni anno in onore della Nativit\u00e0 della Madonna.\nPalio del Diotto.\nIl Palio fa parte dei festeggiamenti e consiste in una gara tra quattro rioni suddivisa in cinque discipline: lancio dei coltelli, corsa sui mattoni, tiro alla fune, corsa nelle bigonce e palo della cuccagna.\n\u00c8 una rievocazione storica molto amata dagli abitanti di Scarperia che ammirano la sfilata dei figuranti e tifano per un rione.\nDopo \"lo calar del Sole\", il corteo storico scarperiese esce dal Palazzo dei Vicari e si dirige verso Porta Fiorentina, dove incontra quello della Repubblica di Firenze. Risalito il centro storico a suono di tamburi, squillo di chiarine e volteggi di bandiere, gli armati, i nobili, i gonfalonieri e i rioni entrano nella piazza centrale del paese, Piazza dei Vicari, dove si svolgeranno i giochi di gagliardia. A seguito del giuramento del Vicario entrante, avverr\u00e0 la disputa del Palio.\nI rioni.\nI rioni in cui il paese \u00e8 suddiviso sono:\nI rioni finalisti che si contendono il Palio l'8 settembre sono quattro, pertanto sono necessarie delle eliminatorie per determinare quali saranno i tre rioni che sfideranno quello detentore, gi\u00e0 in finale di diritto. Le eliminatorie si svolgono tipicamente una decina di giorni prima del Diotto, con gli stessi giochi e le stesse modalit\u00e0, ma senza la presenza del Corteo storico fiorentino.\nLa Lega dei Rioni, organismo nato a seguito del Diotto 2001, ha formato la divisione attuale dei rioni scarperiesi, che tengono conto di ampliamenti dell'abitato, di frazioni e localit\u00e0 facenti parte del paese. Ha il compito di dirimere eventuali questioni inerenti le squadre che si contendono il Palio, fornisce le attrezzature di allenamento fondamentali per le nuove leve, infondendo voglia e spirito di appartenenza successivamente ad un periodo nel quale questo era divenuto fiacco.\nOgni rione si identifica tramite un gonfalone recante uno stemma e il colore di appartenenza.&lt;br&gt;Il legame ad un colore e quindi ad un rione non \u00e8 lo stesso delle contrade del Palio di Siena: \u00e8 possibile cambiare schieramento nel corso del tempo e parteggiare per un rione non significa necessariamente vivere in quella porzione di paese.\nLa storia del Palio.\nSi hanno notizie di festeggiamenti e giochi in onore del Vicario entrante dal quindicesimo secolo. Con il giuramento alla Repubblica Fiorentina, tutto il paese si mobilitava per accogliere il nuovo reggente e nella cittadella fortificata era festa grande. Sono documentate giostre con cavalli, prove di forza quali tiro alla fune, braccio di ferro, incontri di lotta.\nL'otto settembre \u00e8 sempre stato motivo di celebrazioni a Scarperia: nel 1906, per i seicento anni dalla fondazione, si svolse una parata con la banda.\nNel secondo dopoguerra il carattere dei festeggiamenti mut\u00f2 in quello attuale, ovvero di rievocazione storica.\nNel 1954 si tenne l'incontro tra Francesco I de' Medici e Bianca Cappello con i rispettivi cortei. L'evento riscosse un grande successo e vennero ripetute libere interpretazioni di fatti storici, ambientandoli all'interno della cinta muraria scarperiese - quale nel 1955 la visita di Niccol\u00f2 Machiavelli per riorganizzare la guarnigione della \"terra nova\".\nVerso la fine degli anni cinquanta la forma vari\u00f2 in una disputa di un palio che succedeva al corteo storico e suggellava l'insediamento del nuovo Vicario. I giochi di allora rispecchiavano la possenza dei fisici di chi faceva lavori pesanti ed erano svolti perlopi\u00f9 da uomini anzich\u00e9 da ragazzi: tirate di fune che duravano minuti, bracci di ferro estenuanti e palo della cuccagna, che era unto con del grasso e impegnava nella salita tutta la squadra in una vera e propria torre umana.\nDal 1969 i giochi di gagliardia sono cambiati in quelli attuali, unendo alla forza fisica qualit\u00e0 come la destrezza e la rapidit\u00e0.\nCorteo storico.\nLa sfilata di personaggi in costume cinquecentesco ha sempre avuto grande fascino ed ha conosciuto un progressivo arricchimento degli abiti ed un costante aumento dei figuranti.&lt;br&gt;Se negli anni '50 e '60 del ventesimo secolo, il Corteo storico scarperiese doveva chiedere in prestito gli abiti all'omologo fiorentino, con il passare del tempo la bellezza dei vestiti, le finiture dei tessuti e la partecipazione sono cresciuti a dismisura. \u00c8 stato nel 1992 quando Scarperia si \u00e8 dotata di un Corteggio proprio.&lt;br&gt;Durante la sfilata, in occasione del Diotto, si possono ammirare molti costumi, di seguito elencati in ordine di apparizione:\nIl Corteo storico di Scarperia \u00e8 affiancato da quello fiorentino: i figuranti sfilano in una lunga colonna per le vie del centro, fino a disporsi in Piazza dei Vicari. Dopo il Saluto, assistono alla disputa del Palio e i Musici di Firenze accompagnano i Bandierai degli Uffizi nelle esibizioni che si alternano ai giochi di gagliardia. Al termine del Palio, i Musici della Signoria eseguono l'Inno alla Vittoria in onore del rione vincitore.\nBandierai e Musici di Castel San Barnaba.\nVero e proprio fiore all'occhiello del Corteo, sono un gruppo di recente composizione (1999), ma fondamentale sia per inquadrare storicamente l'evento, che per conferire alla sfilata movimento e ritmo.&lt;br&gt;Nel Medioevo e nel Rinascimento, per trasmettere gli ordini ai reparti in battaglia si usavano segnali tramite bandiere fatte ondeggiare e lanciate in aria. Gli alfieri portavano il vessillo e lo sventolavano in segno di vittoria. Cos\u00ec i tamburini, parte integrante delle milizie, con i cambi di ritmo e cadenza intimavano attacchi repentini o ritirate. Erano la colonna sonora di ogni evento pubblico o privato. All'interno del Corteo storico d\u00e0nno il passo agli altri figuranti e battono il ritmo per le esibizioni dei Bandierai. Oltre ai timpani, ai rullanti, ai volteggi delle bandiere, completano la coreografia i fiati: le chiarine si esibiscono all'apertura della porta d'ingresso del Palazzo e durante le dimostrazioni dei Bandierai, l'ottavina addolcisce con il suo suono acuto l'aria militare. Il Mazziere dirige e d\u00e0 il tempo al gruppo dei Musici con l'aiuto di una mazza.&lt;br&gt;I Bandierai hanno corsetti alla coscia in velluto rosso e rifiniture color oro, calze nei due colori del vicariato (bianco e rosso), cintura e stivali in cuoio. Le bandiere riportano su fondo bianco fiamme rosse e oro con il giglio di Scarperia. I Musici vestono in velluto rosso e intramezzi color oro, cappello rosso, calze bianche, cintura e stivali in cuoio.\nIl \"Cencio\".\nIl Palio, che viene consegnato dal Vicario in premio al rione vincitore, indica il drappo dipinto e per estensione la competizione stessa. Riprodotto per la prima volta nel 1985, negli anni \u00e8 stato pitturato con immagini a tema ed ogni anno compete in bellezza, dettagli e ricercatezza con i precedenti. \u00c8 dipinto su stoffa e rifinito con passamaneria.&lt;br&gt;Tutte le squadre tentano ogni anno di vincerlo ed il rione che se lo aggiudica lo custodisce gelosamente. Durante la sfilata del Corteo storico, \u00e8 il capitano del rione detentore che porta in Piazza dei Vicari il Palio da assegnare.\nComposizione delle squadre.\nLe squadre che si contendono il Palio si compongono di sei elementi e un capitano non giocatore, il cui compito \u00e8 quello di rappresentare il rione ed assistere ai sorteggi; a giochi iniziati gli uomini scesi in piazza non potranno in nessun caso essere sostituiti da riserve. Qualora vi fossero infortuni o squalifiche, la squadra prender\u00e0 parte ai giochi seguenti senza il giocatore indisponibile.\nI componenti delle squadre dovranno avere compiuto 16 anni ed essere residenti nel Comune di Scarperia secondo i confini al 31/12/2013.\nI rioni sono facilmente riconoscibili per il colore delle casacche, delle strisce sui pantaloni e dei calzini. L'abbigliamento \u00e8 agreste e comodo, per facilitare i movimenti durante le discipline del Palio. Le scarpe antiscivolo marroni sono di tela resistente, cos\u00ec da garantire la sicurezza dei giocatori.&lt;br&gt;I capitani hanno un vestito di velluto con gonna corta, il cui colore principale \u00e8 quello del rione di appartenenza al quale se ne aggiunge uno di contrasto. Hanno cappello piumato, stivali e cintura in cuoio.&lt;br&gt;I portabandiera, la cui funzione durante il Diotto \u00e8 appunto quella di reggere il vessillo rionale, portano un vestito smanicato a gonna in velluto marrone, con camicia e calze del colore del rione. Hanno cappello piumato, stivali e cintura in cuoio.\nGiudici e Maestro di Campo.\nGli arbitri super partes del Palio sono cinque giudicanti, tra i quali il Maestro di Campo, il cui giudizio \u00e8 insindacabile. Assicurano il corretto svolgimento delle prove e comminano eventuali squalifiche. D\u00e0nno il via alle gare e stabiliscono l'ordine di arrivo.&lt;br&gt;Negli anni del vicariato erano ufficiali e sottufficiali di fanteria e cavalleria. Il loro costume \u00e8 di raso, indossano fusciacca rossa e stivali di cuoio. Portano alla cintola uno spadino.\nPunteggi.\nPer ogni gioco del Palio sono assegnati: \nIl rione che totalizza zero punti al Lancio dei Coltelli o che negli altri giochi viene retrocesso all'ultimo posto, verr\u00e0 accreditato di 1 punto.\nIl rione che viene squalificato in un gioco poich\u00e9 decide di non volerlo portare a termine o si macchia di infrazioni gravi e volontarie otterr\u00e0 0 punti.\nI giochi di gagliardia.\nI giochi hanno origine agreste e sono la genuina espressione della forte gente scarperiese, che nel lavoro artigianale ed in quello nei campi ha sempre profuso energia e talento. Questi, in ordine di svolgimento, sono:\nLancio dei coltelli.\nUn componente per squadra dovr\u00e0 lanciare sei coltelli verso una sagoma disegnata su un tabellone di legno da una distanza minima di 4 metri. Sar\u00e0 considerato valido il coltello con la punta piantata. Il bersaglio prevede tre cerchi concentrici i cui punteggi sono: 5 punti cerchio rosso, 3 punti cerchio giallo, 1 punto cerchio verde (il pi\u00f9 esterno), 0 punti fuori dal cerchio verde. Il coltello che tocca la striscia prende il punteggio del cerchio inferiore.\nCorsa sui mattoni.\nGara a staffetta, partecipano 4 componenti per squadra. I rioni gareggiano contemporaneamente. Ogni concorrente dovr\u00e0 effettuare un'intera \"piazza\" di gioco correndo su tre mattoni pieni in laterizio. La gara terminer\u00e0 quando il quarto frazionista porter\u00e0 i tre mattoni nel \"quadrato\" completando la quarta frazione. Sono a disposizione cinque mattoni (due supplementari da utilizzare in caso di rottura o usura), non \u00e8 consentito poggiare il piede a terra n\u00e9 tre volte il tallone, pena la ripartenza del frazionista.\nTiro alla fune.\nPartecipano tutti e sei i componenti della squadra. I rioni si affrontano a coppie, prima le semifinali in due manches a piazze invertite (in quanto la piazza ha una pendenza che avvantaggia una delle squadre contendenti, verr\u00e0 lanciata una monetina per il sorteggio) quindi le finali terzo/quarto e primo/secondo posto. Nel caso si renda necessaria la terza manche (la bella), si sortegger\u00e0 la piazza tramite lancio della monetina. Per vincere una manche la squadra dovr\u00e0 portare dalla propria parte un legaccio di stoffa collocato a distanze fissate sulla fune.\nIl canapo non pu\u00f2 essere legato, ma \u00e8 consentito all'ultimo componente di farlo passare attorno alla vita.\nCorsa nelle bigonce.\nGara a staffetta, partecipano tutti i componenti della squadra: due saranno gli appoggi per introdursi ed uscire dalla bigoncia, quattro i corridori. I rioni gareggiano contemporaneamente. Al via un frazionista si introduce nella bigoncia aiutato dalle \"torri\", deve percorrere l'intera \"piazza\" di gioco, quindi uscire per permettere al successivo corridore di fare lo stesso. Le \"torri\" hanno facolt\u00e0 di toccare la bigoncia per le operazioni di uscita/entrata dei frazionisti esclusivamente restando all'esterno del campo di gara, mentre l'ultimo frazionista determiner\u00e0 la conclusione della gara nel momento in cui i suoi piedi saranno all'interno del \"quadrato\".\nPena squalifica della squadra, \u00e8 vietata la corsa all'indietro (spalle all'arrivo). Alla seconda falsa partenza di squadra, questa sar\u00e0 squalificata.&lt;br&gt;La bigoncia \u00e8 un recipiente troncoconico di doghe in legno usato per pestare l'uva vendemmiata. Viene tolto il fondo per permettere ai frazionisti la corsa, pur con la limitazione delle dimensioni esigue.\nPalo della cuccagna.\nUn partecipante per squadra (\"palista\") dovr\u00e0 salire fino ad un'asta posta nei pressi della vetta del palo, staccare una bandierina - che simboleggia la cuccagna - e quindi portarla al Maestro di Campo posto al centro della piazza, equidistante dai pali. I rioni gareggiano due alla volta, in una manche singola, mentre i pali vengono sorteggiati tramite monetina. Quindi si proceder\u00e0 a finali terzo/quarto e primo/secondo posto, sorteggiando anche in questo caso tramite lancio della monetina il palo che ciascun palista dovr\u00e0 salire.\nOgni stile di salita ritenuto troppo pericoloso o a cosiddetta \"scimmia\" (busto staccato dal palo con gambe e braccia protese) comporter\u00e0 la squalifica della squadra per questa prova.\nIl palo di legno non viene unto o insaponato, ma le sue dimensioni e l'altezza lo rendono il gioco pi\u00f9 difficile del Palio.\nSpareggio.\nQualora due o pi\u00f9 squadre si trovino a pari punti dopo i cinque giochi di gagliardia, si provveder\u00e0 a decidere quella vincitrice per mezzo del Lancio dei Coltelli. In caso di ulteriore parit\u00e0 saranno lanciate serie di tre coltelli fino a che un rione risulter\u00e0 vincitore.\nAlbo d'oro.\nPer mancanza di informazioni, documenti e testimonianze inconfutabili, i palii antecedenti il 1975 non sono inseriti in questo albo. Per quanto riguarda la parte vincitrice, invece, fa fede solamente il colore, in quanto i rioni sono stati modificati negli anni.\n1 Il palio del 1990 ha visto gareggiare soltanto tre rioni dentro la palestra comunale per inagibilt\u00e0 di Piazza dei Vicari.\n2 Palio non disputato a causa della pandemia di COVID-19.\nDiottino.\n\u00c8 il Palio dei ragazzi e si affianca ai festeggiamenti del Diotto. L'intero evento \u00e8 dedicato e realizzato dagli under 14. Sfilano in Corteo, si esibiscono con le bandiere e si cimentano nei giochi di gagliardia. Questi ultimi sono leggermente diversi rispetto al Palio vero e proprio, per assicurarsi che i giovanissimi possano divertirsi senza farsi male: il lancio dei coltelli \u00e8 identico, ma la corsa sui mattoni si svolge su tavolette di legno, il tiro alla fune prevede una cordicella, la quarta prova \u00e8 la corsa nei sacchi e il palo della cuccagna ha l'asta posta pi\u00f9 in basso. Inoltre la piazza di gioco \u00e8 accorciata.&lt;br&gt;Al rione vincitore, cos\u00ec come per gli adulti, viene assegnato un Palio."}
{"id": "537472", "revid": "48479", "url": "https://it.wikipedia.org/wiki?curid=537472", "title": "Daozang", "text": ""}
{"id": "537473", "revid": "963244", "url": "https://it.wikipedia.org/wiki?curid=537473", "title": "Sacri Cuori di Ges\u00f9 e Maria", "text": "Quella dei Sacri Cuori di Ges\u00f9 e Maria \u00e8 una devozione della Chiesa cattolica che unisce i culti del Cuore di Ges\u00f9 e del Cuore di Maria, madre di Ges\u00f9.\nIl culto.\nIl culto dei cuori di Ges\u00f9 e di Maria cominci\u00f2 esplicitamente nel XVII secolo per opera di san Giovanni Eudes, che papa Leone XIII defin\u00ec \"autore del culto liturgico dei SS. Cuori di Ges\u00f9 e Maria\". Papa Pio X lo chiam\u00f2 \"padre, dottore e apostolo\" dello stesso culto: il suo apostolato inizi\u00f2 con il libro \"La vita e il regno di Ges\u00f9\" (1637).\nLe congregazioni.\nNumerose sono le congregazioni istituite per il culto dei Sacri Cuori di Ges\u00f9 e Maria. Di seguito se ne elencano alcune."}
{"id": "537475", "revid": "810736", "url": "https://it.wikipedia.org/wiki?curid=537475", "title": "Flusso di coscienza", "text": "Il flusso di coscienza (noto come stream of consciousness in lingua inglese) \u00e8 una tecnica narrativa consistente nella libera rappresentazione dei pensieri di una persona cos\u00ec come compaiono nella mente, prima di essere riorganizzati logicamente in frasi. Da alcuni autori il \"flusso di coscienza\" \u00e8 considerato un vero e proprio genere letterario, anche se altri autori ritengono dubbia questa pretesa.\nIl flusso di coscienza viene realizzato tramite il monologo interiore nei romanzi psicologici, ovvero in quelle opere dove emerge in primo piano l'individuo, con i suoi conflitti interiori e, in generale, le sue emozioni e sentimenti, passioni e sensazioni. \nStoria.\nIl primo teorico del flusso di coscienza pu\u00f2 essere individuato nello psicologo e filosofo francese Victor Egger (1848-1909), collega di Henri Bergson, professore di Marcel Proust alla Sorbona, e in corrispondenza epistolare con William James proprio negli anni in cui questi scrive \"The Principles of Psychology\". Victor Egger \u00e8 autore di \"La parole int\u00e9rieure\". \"Essai de psychologie descriptive\", del 1881, testo nel quale viene sistematicamente trattata questa tematica secondo una prospettiva di psicologia filosofica che gi\u00e0 all'epoca suscit\u00f2 un nutrito dibattito.\nQuesto sotto-genere si sviluppa ulteriormente dopo le pubblicazioni di Sigmund Freud sulla psicoanalisi (Freud conosceva bene il libro di Egger), la quale propone i primi seri studi sull'inconscio. Il primo esempio nella letteratura \u00e8 l'opera di Edouard Dujardin \"Les lauriers sont coup\u00e9s\" apparso nel 1887 in quattro numeri successivi della Revue Indip\u00e9ndant. James Joyce, trent'anni pi\u00f9 tardi, confider\u00e0 a Valery Larbaud di aver appreso la tecnica del monologo interiore dalla lettura del romanzo di Dujardin. Tra monologo interiore e flusso di coscienza dovrebbero del resto essere fatte delle distinzioni. In narratologia, diversamente dall'uso pi\u00f9 frequente della locuzione, il monologo interiore \u00e8 inteso come una voce narrativa che svolge pensieri senza sintagmi di legamento e senza interlocutore come tra s\u00e9 e s\u00e9, un discorso che comprende memorie, emozioni, zigzagando tra un tema e l'altro, mentre il flusso di coscienza risulta pi\u00f9 ancorato all'esperienza narrativa joyciana, che del resto combina talvolta il monologo interiore al flusso di coscienza. Quest'ultimo tuttavia, secondo la suddivisione proposta da S. Chatman si differenzia dal monologo per la casualit\u00e0 del discorso mentale e perch\u00e9 vi compaiono sensazioni e oggetti legati alla sfera sensoriale (una pubblicit\u00e0 intravista durante una passeggiata, una sensazione di freddo, un ricordo appena accenato e subito scomparso). Va detto che altri autori prima di Joyce fecero ricorso a un monologo libero, associativo, per esempio Dorothy Richardson e May Sinclair , ma la sua notoriet\u00e0 si deve soprattutto a Joyce. Influenzato dalle pubblicazioni di Freud, nel 1906 Joyce realizza la raccolta di racconti \"Gente di Dublino\" (\"Dubliners\"), nel quale si fondono realt\u00e0 e mente, coscienza e inconscio: per fare ci\u00f2, utilizza la tecnica del monologo interiore diretto (\"direct interior monologue\", in inglese), derivante dalla teoria del flusso di coscienza, per la prima volta nella storia della letteratura. Questa nuova poetica viene poi amplificata dallo stesso Joyce nella sua pi\u00f9 celebre opera, \"Ulisse\": viene di fatto eliminata ogni barriera tra la percezione reale delle cose e la rielaborazione mentale. La tecnica \u00e8 portata alle estreme conseguenze in una delle sue ultime opere, \"Finnegans Wake\", in cui la narrazione si svolge interamente all'interno di un sogno del protagonista: vengono abolite le normali norme della grammatica e dell'ortografia. Sparisce la punteggiatura, le parole si fondono tra loro cercando di riprodurre il confuso linguaggio onirico, ma riuscendo cos\u00ec assai oscure.\nAltri scrittori che hanno usato questa tecnica sono Virginia Woolf, Thomas Stearns Eliot, Jack Kerouac, William Faulkner, Thomas Bernhard; in Italia ne hanno dato prova i romanzieri Luigi Pirandello, Dante Virgili, Guido Piovene, Giuseppe Berto e Italo Svevo.\nLa BBC, dal 1969 al 1974, mand\u00f2 in onda una commedia strutturata come un flusso di coscienza, \"Il circo volante dei Monty Python\".\nSvevo e Joyce, il flusso di coscienza.\nIl romanzo \"Ulysses\" di James Joyce (pubblicato nel 1922) fu scritto in gran parte a Trieste, la citt\u00e0 di Italo Svevo. L'amicizia tra Joyce e Svevo fu certamente molto importante, in quanto contribu\u00ec a far maturare in Svevo una fiducia nelle proprie forze intellettuali e nella validit\u00e0 delle proprie opere, tuttavia non si pu\u00f2 dire che nella narrativa di Svevo vi siano delle precise influenze joyciane. Molti sono soliti accostare il flusso di coscienza dell'Ulisse di Joyce a \"La coscienza di Zeno\", ma una critica pi\u00f9 recente ha messo in evidenza come in realt\u00e0 non vi sia alcun punto di contatto tra le due tecniche narrative; tanto pi\u00f9 che nella \"Coscienza\" l'espediente letterario della narrazione consiste nella scrittura delle memorie del protagonista Zeno Cosini da sottoporre allo psicanalista \"Dottor S.\", il che preclude da principio la forma del flusso di coscienza, tanto che il tema della scrittura e organizzazione dei suoi appunti \u00e8 pi\u00f9 volte affrontato dallo stesso narratore-Zeno. L'unico rapporto tra \"La coscienza di Zeno\" e l\"'Ulisse\" sta nella generale visione del mondo dell'avanguardia novecentesca.\nBibliografia.\nHermann Grosser, Narrativa, Principato, Milano, 1985"}
{"id": "537476", "revid": "339392", "url": "https://it.wikipedia.org/wiki?curid=537476", "title": "Cuore di Maria", "text": ""}
{"id": "537481", "revid": "1450446", "url": "https://it.wikipedia.org/wiki?curid=537481", "title": "Leslie Feinberg", "text": "Biografia.\nTransgender nata donna, Leslie Feinberg rifiutava la divisione eteronormativa e preferiva pronomi \"neutri\". In inglese s/he. Faceva parte del Workers World Party (un partito comunista statunitense) ed era il direttore responsabile del \"Workers World newspaper\", su cui ha pubblicato a puntate la sua storia del movimento LGBT, denominata \"\"Lavender &amp; Red\".\nEra legata sentimentalmente alla poetessa lesbica statunitense Minnie Bruce Pratt ed \u00e8 stata coinvolta nella dimostrazione transessuale denominata \"Camp Trans\", una contestazione ad un festival musicale femminista riservato alle donne che non ammettono donne nate biologicamente maschi.\nCome autrice ha esordito nel 1992 con la raccolta di scritti \"Transgender Liberation: A Movement Whose Time Has Come\"; l'anno seguente il romanzo \"Stone Butch Blues\"\", vincitore tra l'altro dello Stonewall Book Award, narr\u00f2 le vicissitudini di Jess Goldberg, nata donna negli anni cinquanta in Buffalo, che combatt\u00e9 per trovare la sua identit\u00e0 e sopravvivere; il suo cammino la porter\u00e0 a vivere prima da butch e poi da transgender e finalmente ad accettarsi per quello che \u00e8, anche quando questo non rientra negli schemi previsti dalla nostra societ\u00e0. Molti ipotizzarono che si trattasse di una vicenda autobiografica, ma l'autrice ha prontamente smentito. In molte universit\u00e0, tuttavia, il testo \u00e8 stato utilizzato come testimonianza della descrizione dei generi sessuali.\nLeslie Feinberg si identificava come neutro rispetto al genere, pi\u00f9 precisamente con \"she/ zie\" come soggetto e \"her/hir\"come complemento trovando la dicotomia tra genere maschile e femminile restrittiva."}
{"id": "537483", "revid": "124203658", "url": "https://it.wikipedia.org/wiki?curid=537483", "title": "Accademia militare", "text": "Unaccademia militare \u00e8 un istituto per la formazione degli allievi che aspirano a diventare ufficiale nell'esercito, nella marina militare, nell'aeronautica militare o in altri tipi di forze armate come ad esempio, in Italia, nell'Arma dei Carabinieri e nella Guardia di finanza.\nFondamentalmente esistono tre tipi di accademie militari:\nEj\u00e9rcito Argentino\nArmada de la Rep\u00fablica Argentina\nFuerza A\u00e9rea Argentina\nIl Brasile ha diverse accademie militari, fra le quali la Academia Militar das Agulhas Negras (AMAN) a Resende, nello stato di Rio de Janeiro.\nIl Canada aveva tre accademie a livello universitario, i \"Canadian Military Colleges\":\nSino agli anni Sessanta questi tre \"college\" fornivano istruzione militare ai cadetti di esercito, marina ed aviazione. Il Royal Military College dispensava anche lauree in Arte, Scienze ed Ingegneria. Nel 1995 il Dipartimento della difesa ha chiuso il Royal Roads Military College ed il Coll\u00e8ge militaire royal de Saint-Jean. Il Royal Roads \u00e8 stato poi riaperto come universit\u00e0 civile, mentre nel 2007 il Coll\u00e8ge militaire royal de Saint-Jean \u00e8 stato riattivato come collegio propedeutico e vi si tengono i corsi del primo anno.\ne.\nEsercito della Corea del Sud\nMarina della Corea del Sud\nAeronautica militare della Corea del Sud\nAltri istituti:\nH\u00e6ren (Esercito reale danese)\nReale marina danese\nFlyvev\u00e5bnet (Reale aeronautica militare danese)\nEsercito Egiziano\nAl-Quwwat al-Jawwiya al-Misriyya (Aeronautica militare egiziana)\nL'Accademia militare delle Filippine (PMA) \u00e8 la scuola di addestramento dei futuri ufficiali delle forze armate filippine. Fu costituita il 17 febbraio 1905 ad Intramuros, Manila, e successivamente spostata il 1\u00ba settembre 1908 a Baguio.\nScuole ufficiali:\nScuole di specializzazione:\nIl Politecnico (\"\u00c9cole polytechnique\"), sebbene i suoi allievi siano di status militare, non \u00e8 pi\u00f9 una scuola militare.\nOgni forza armata ha le sue \"Offizierschulen\" (scuole ufficiali) e ci sono scuole specialistiche, le \"Waffenschulen\", ad istruzione specifica per arma di appartenenza.\nCi sono anche due universit\u00e0 delle forze armate: la Universit\u00e4t der Bundeswehr a Monaco di Baviera e la Helmut Schmidt Universit\u00e4t ad Amburgo in cui quasi tutti i futuri ufficiali devono sostenere esami su materie non militari ed ottenere un diploma o una laurea. Al terzo anno gli allievi hanno la nomina a \"Leutnant\" (sottotenente).\nEsercito greco\nPolemik\u00ed Aeropor\u00eda (Aeronautica militare greca)\nMarina greca\nLa Akademi Angkatan Bersenjata Republic Indonesia (Accademia militare dell'Indonesia) fu fondata a Yogyakarta il 13 ottobre 1945. Oggi le accademie sono ripartite per forza armata.\nEsercito indonesiano\nAeronautica indonesiana\nMarina indonesiana\nIn Italia sono attive:\nInoltre siccome l'Accademia militare di Modena forma solo per i primi due anni di corso gli allievi ufficiali il resto della formazione \u00e8 devoluto alla Scuola di applicazione per l'Esercito e alla Scuola ufficiali carabinieri per l'Arma dei carabinieri.\nAnche le forze di polizia dispongono di centri per la formazione dei dirigenti:\nIstituti secondari:\nIstituti universitari:\nScuole di specializzazione:\nLe unit\u00e0 di addestramento per ufficiali della riserva (Pasukan Latihan Pegawai Simpanan) sono inserite nelle universit\u00e0 pubbliche.\nFormazione per i post-graduati\nTier One - Formazione iniziale degli ufficiali\nTier Two - Educazione Ufficiali Inferiori\nTier Three - Educazione Ufficiali Superiori\nEsercito pakistano\nAeronautica pakistana\nMarina pakistana\nPolic\u00eda Nacional (polizia panamense)\nEsercito peruviano\nMarina de Guerra del Per\u00fa (Marina peruviana)\nFuerza A\u00e9rea del Per\u00fa (aeronautica militare peruviana)\nScuole militari:\nFormazione degli ufficiali:\nEducazione per lo stato maggiore e per ufficiali:\nIstituzioni non pi\u00f9 attive:\nLa \"Combined Cadet Force\" lavora riguardo ad un livello pre-universitario, mentre la \"University Royal Naval Unit\", l\"Officers' Training Corps (UOTC)\" e l\"University Air Squadron\" riguardano una preparazione universitaria. La UOTC, nonostante il nome, non prepara gli ufficiali ma favorisce la formazione militare negli studenti universitari.\nEsercito romeno\nAeronautica militare romena\nMarina romena\nC'\u00e8 anche un'accademia tecnica, la Academia Tehnica Militara, a Bucarest.\nVoena akademija, a Belgrado\nEj\u00e9rcito de Tierra (Esercito spagnolo)\nEj\u00e9rcito del Aire (Aeronautica militare spagnola)\nArmada Espa\u00f1ola (Marina spagnola)\nLo Sri Lanka ha una universit\u00e0 della difesa che prende i cadetti da tutti e tre i servizi armati, 3 Accademie militari di livello non universitario, uno per ogni servizio armato fornisce una formazione di base per Ufficiale e di Comando e lo Staff College per alti ufficiali delle tre forze armate.\nIl generale dell'universit\u00e0 della difesa Sir John Kotelawala, si \u00e8 stabilito nel 1980 e prende il nome dal Generale Sri John Kotelawala, il secondo Primo Ministro dello Sri Lanka.\nMilit\u00e4rh\u00f6gskolan Karlberg (Accademia militare Karlberg), fondata nel 1792 a Solna, poco a nord di Stoccolma; \u00e8 la pi\u00f9 antica accademia fra quelle che non hanno mai cambiato sede. Sino al 1867 vi si formarono sia ufficiali di terra che di mare, dopo quella data gli addestramenti furono separati sino al 1999, quando sono stati riunificati nell'antico palazzo Karlberg, nel quale dal 2003 sono anche gli allievi di aviazione.\nIntroduzione e servizio accademico.\nNegli Stati Uniti col termine \"accademia militare\" si indicano molteplici istituti di ogni ordine e grado (dalle medie all'universit\u00e0), non necessariamente militari che istruiscono i propri allievi con un'istruzione in stile militare, disciplina e tradizione.\nMolte scuole superiori pubbliche offrono programmi di formazione ufficiali \"junior\" di riserva sponsorizzati da United States Armed Forces.\nLe Accademie militari possono essere sia private che sponsorizzate dal governo regionale dello stato o dal governo nazionale.\nI college gestiti dal governo federale degli Stati Uniti che formano gli ufficiali destinati ai pi\u00f9 alti incarichi di comando vengono chiamate Federal Service Academies e sono:\nCollegi militari senior e junior.\nC'\u00e8 un'Accademia militare finanziata dallo Stato:\nInoltre, diverse istituzioni, che erano collegi militari al momento della loro fondazione, mantengono sia un corpo di cadetti che un corpo studentesco civile. Questi includono:\nInsieme a Virginia Military Institute queste istituzioni sono noti come Senior Military Colleges.\nCinque istituzioni sono considerate Military Junior College. Queste cinque scuole partecipano ai due anni di Esercito, un esercito Reserve Officers' Training Corps un programma dove gli studenti qualificati in grado di guadagnare una commissione come sottotenente dopo solo due anni di college. I cinque Military Junior College sono:"}
{"id": "537485", "revid": "228587", "url": "https://it.wikipedia.org/wiki?curid=537485", "title": "Quadro", "text": ""}
{"id": "537491", "revid": "638792", "url": "https://it.wikipedia.org/wiki?curid=537491", "title": "Battle athletes daiund\u014dkai (OAV)", "text": " \u00e8 il prequel in formato OAV della serie televisiva \"Battle athletes daiund\u014dkai\". Presenta gi\u00e0 buona parte dei personaggi che saranno poi sviluppati nell'anime vero e proprio, di cui esiste anche una versione manga, in quattro volumi, del mangaka Yuki Nakano.\nL'OAV e la serie televisiva sono entrambi ambientati in un futuro lontano e raccontano le avventure di alcune giovani atlete impegnate in una serie di gare e competizioni per vincere il titolo di Cosmo Beauty.\nPer quanto riguarda il genere, spiccano tanto elementi di fantascienza, quanto elementi sportivi, nonch\u00e9 romantici, questi ultimi di natura esclusivamente omosessuale (yuri).\nTrama.\nIn un futuro distante, l'umanit\u00e0 entra in una guerra secolare con una razza aliena in espansione nell'Universo. Con il trascorrere del tempo, tale guerra perde pian piano il suo significato iniziale, al punto che viene deciso di dar vita ad una disputa basata su prove di forza fra due rappresentanze di entrambe le specie, per porre fine ad una situazione che ormai si protrae da troppo tempo. Nonostante su carta la razza aliena sia fisicamente superiore a quella umana, gli atleti terrestri riescono miracolosamente a vincere la competizione, dando vita ad un'era di pace in cui, seguendo il concetto di \"mens sana in corpore sano\", gli uomini iniziano a dedicare le dovute attenzioni tanto alla tecnologia, frutto del lavoro della mente, quanto al corpo.\nLa storia di \"Batoru asur\u012btesu daiund\u014dkai\" si svolge all'inizio del cinquantunesimo secolo, su di un satellite artificiale costruito appositamente per essere sede dell'universit\u00e0 femminile di atletica. Qui, le studentesse che provengono da tutti i pianeti del Sistema solare si allenano giornalmente per raggiungere il titolo annuale di Cosmo Beauty, nato per celebrare la vittoria dei terrestri sull'antica razza aliena."}
{"id": "537494", "revid": "112988751", "url": "https://it.wikipedia.org/wiki?curid=537494", "title": "Gestione di rete", "text": "Per gestione di rete (in inglese \"Network Management\"), in telecomunicazioni e informatica, si intende il complesso delle operazioni che garantiscano l'effettivo ed efficiente utilizzo di una rete di telecomunicazioni e delle sue risorse, in accordo con una serie di obiettivi di tipo aziendale che possono essere correlati o meno con la rete. \nDescrizione.\nUna definizione delle attivit\u00e0 comprese nel termine \"gestione di rete\" \u00e8 la seguente:\nLe moderne infrastrutture ICT sono costituite da sistemi informatici di vario tipo (computer, sistemi di memorizzazione di massa) connessi da una rete. La gestione della rete \u00e8, pertanto, parte integrante delle attivit\u00e0 di gestione dell'intera infrastruttura informatica, che comprendono:\nLa gestione di rete \u00e8 oggi condotta mediante prodotti che rispondono ad una molteplicit\u00e0 di standard concepiti per garantire un efficace ed efficiente interscambio di informazioni fra i vari livelli di gestione di una infrastruttura informatica.\nLa gestione di infrastrutture di rete di medio/grande complessit\u00e0 \u00e8 effettuata in maniera remota da appositi centri di gestione, indicati in Inglese con il termine \"Network operations center\" (NOC).\nGli standard.\nISO Network Management Model (ISO 7498-4).\nL'ente di standardizzazione ISO International Organization for Standardization ha definito, a partire dal 1978, un complesso di standard relativi alle reti: il modello OSI.\nIn relazione con il complesso di standard OSI, l'ISO ha anche definito un modello concettuale di riferimento per la gestione delle reti: lo standard ISO 7498-4. \nIn tale modello sono identificate cinque principali aree di attivit\u00e0 per la gestione di rete: \"fault, configuration, accounting, performance, security\", complessivamente indicate mediante l'acronimo FCAPS.\nFault Management.\nIl termine \"Fault Management\" indica l'insieme di attivit\u00e0 volte a rilevare, isolare e correggere guasti e malfunzionamenti in una rete. I guasti possono essere persistenti o transienti. Le attivit\u00e0 di Fault Management comprendono:\nAccounting Management.\nL'attivit\u00e0 di \"Accounting management\" consente di tenere traccia della quantit\u00e0 di risorse usate nel sistema,\nda singoli utenti, gruppi di utenti o applicazioni. Questa attivit\u00e0 \u00e8 necessaria per la tariffazione.\nLe funzioni di accounting management comprendono:\nConfiguration management.\nL'attivit\u00e0 di \"configuration management\" include l'identificazione dei dispositivi, la collezione dei dati relativi alla loro configurazione, e l'imposizione di nuove configurazioni, eventualmente attraverso la definizione di valori parametrici.\nPerformance management.\nL'attivit\u00e0 di \"performance management\" comprende funzioni per:\nSecurity management.\nLo scopo della attivit\u00e0 di \"security management\" \u00e8 quello di supportare l'applicazione delle policy di sicurezza stabilite dagli amministratori della rete attraverso apposite funzioni che comprendono:\nITU-T Telecommunications Management Network (TMN).\nL'ente di standardizzazione internazionale per le telecomunicazioni ITU-T ha definito un modello concettuale per gestire sistemi aperti collegati da una rete di comunicazione. Esso \u00e8 noto con il nome di framework \"Telecommunications Management Network\" (TMN) ed \u00e8 descritto in una serie di documenti denominata Raccomandazioni ITU-T M.3010. TMN \u00e8 specificamente concepito per la gestione delle infrastrutture dei service provider. Il framework TMN comprende tre differenti architetture, collocate a diversi livelli di astrazione:\nPer la comunicazione tra i sistemi di gestione (\"Operations Systems\") ed i dispositivi di rete (\"Network Elements\", NE), TMN usa il protocollo Common management information protocol (CMIP), definito dall'ITU-T nella serie di raccomandazioni X.700.\nIETF per la gestione di reti TCP/IP.\nCon l'affermarsi del protocollo di rete TCP/IP sia nelle reti private aziendali che nella rete Internet, la gestione degli apparati di rete \u00e8 oggi prevalentemente realizzata attraverso il protocollo Simple Network Management Protocol (SNMP), definito come standard dall'Internet Engineering Task Force (IETF)."}
{"id": "537504", "revid": "283141", "url": "https://it.wikipedia.org/wiki?curid=537504", "title": "Effetto collaterale (informatica)", "text": "In informatica si dice che una funzione produce un effetto collaterale quando modifica un valore o uno stato al di fuori del proprio scoping locale. Per esempio, una funzione ha un effetto collaterale quando modifica una variabile globale o statica, quando modifica uno dei suoi argomenti, quando scrive dati su di un display o su di un file o quando invoca altre funzioni con effetti collaterali.\nDescrizione.\nGli effetti collaterali presenti in un programma spesso rendono difficile la comprensione del suo flusso di esecuzione e se non gestiti bene possono portare facilmente a bug difficili da scovare.\nLa programmazione imperativa utilizza gli effetti collaterali come uno strumento, cio\u00e8 i programmi si servono di essi per svolgere i propri compiti (si pensi ad esempio alla funzione \"printf\" del linguaggio C); nella programmazione funzionale, invece, si tende a minimizzare gli effetti collaterali: questo rende pi\u00f9 facile la dimostrazione della correttezza di un programma, pi\u00f9 difficile che vi siano bug nascosti e pi\u00f9 semplice il debugging ma tutto ci\u00f2 al costo di una maggiore complessit\u00e0 per svolgere le operazioni di input/output (si pensi al meccanismo delle monadi del linguaggio Haskell).\nNel design delle CPU le istruzioni con effetti collaterali sono quelle istruzioni che modificano i valori interni della CPU senza dichiararlo esplicitamente; per esempio, l'istruzione \"ADD\" a volte modifica delle variabili di condizione (\"carry\", \"zero\", \"overflow\", ecc). Questo pu\u00f2 generare problemi quando si progetta una CPU con pipeline e con istruzioni con effetti collaterali; per evitare questi problemi \u00e8 possibile limitare il set di istruzioni a sole istruzioni senza effetti collaterali o, nel caso peggiore, aggiungere ulteriore circuiteria per rilevare gli effetti collaterali e bloccare la pipeline nel caso in cui l'istruzione successiva dipende dai valori modificati.\nTrasparenza referenziale.\nL'assenza di effetti collaterali \u00e8 una condizione necessaria ma non sufficiente per la trasparenza referenziale. Trasparenza referenziale significa che un'espressione (per esempio una chiamata a funzione) pu\u00f2 essere sostituita con il suo valore, cio\u00e8 che \"termini uguali possono essere sostituiti con termini uguali\" senza modificare il risultato della computazione. Per esempio, possiamo modificare l'espressione\n z = f(sqrt(2), sqrt(2));\ncalcolando una sola volta la radice quadrata di 2 (codice_1) e sostituendo il risultato ai due parametri\n s = sqrt(2);\n z = f(s, s);\neliminando cos\u00ec l'ulteriore valutazione della funzione radice quadrata.\nPer ottenere la trasparenza referenziale l'espressione oltre a non avere effetti collaterali deve essere puramente funzionale (cio\u00e8 deve restituire sempre lo stesso output dati gli stessi input)."}
{"id": "537509", "revid": "767487", "url": "https://it.wikipedia.org/wiki?curid=537509", "title": "Jaydee", "text": "Uno dei suoi brani pi\u00f9 famosi e suonati ancora oggi nei club di tutto il mondo \u00e8 sicuramente \"Plastic Dreams\", disco pubblicato nel 1992 su R &amp; S Records che nella sua versione originale supera i 10 minuti di durata, e che \u00e8 stato remixato pi\u00f9 volte negli anni successivi alla sua pubblicazione (per esempio da David Morales nel 1997)."}
{"id": "537516", "revid": "767487", "url": "https://it.wikipedia.org/wiki?curid=537516", "title": "Decalogo 9", "text": "Decalogo 9 (in polacco: \"Dekalog, dziewi\u0119\u0107\") \u00e8 il nono dei dieci mediometraggi realizzati dal regista Krzysztof Kie\u015blowski per la TV ed ispirati ai dieci comandamenti.\nTrama.\nRoman \u00e8 un chirurgo che si reca dall'amico Miko\u0142aj per essere sicuro di una diagnosi, la quale per\u00f2 viene confermata: Roman \u00e8 totalmente impotente. La notizia sconvolge l'uomo, anche se la moglie Hanka lo assicura che questo non cambier\u00e0 nulla fra di loro.\nUna telefonata strana, per\u00f2, insospettisce Roman che, ben presto, si accorge che la moglie ha un amante: un ragazzo di nome Mariusz. Roman segue i due, raccoglie prove e li spia, apparentemente senza aver intenzione di fare nulla.\nFinch\u00e9 un giorno Hanka non si rende conto che la situazione \u00e8 insostenibile, e decide di troncare la relazione con Mariusz. Ma appena fatto, si accorge che Roman la stava spiando, e scopre che li ha spiati da diverso tempo.\nL'esperienza sembra riunire i due, che sono ora decisi a ricostruire il loro rapporto. Roman insiste perch\u00e9 lei vada a sciare: una piccola vacanza per cancellare le vicende degli ultimi giorni.\nMa Mariusz non demorde: saputo della partenza di Hanka, decide di raggiungerla sulla neve, ad insaputa della donna. Quando Roman lo scopre, tenta il suicidio prima che Hanka riesca a mettersi in contatto con lui per fargli sapere che era all'oscuro di tutto.\nRoman si sveglia all'ospedale, mentre Hanka lo d\u00e0 gi\u00e0 per morto. Riesce a telefonare alla moglie, e, finalmente, si ritrovano.\nVarie.\nUna paziente di Roman, parlando di musica, gli chiede se conosca Van den Budenmayer, che in realt\u00e0 \u00e8 un compositore inventato da Kie\u015blowski, ed usato anche in \"Tre colori - Film blu\", la cui musica \u00e8 in realt\u00e0 composta da Zbigniew Preisner.\nInoltre la storia della ragazza sar\u00e0 ripresa nel successivo lungometraggio \"La doppia vita di Veronica\", del quale costituir\u00e0 uno dei nuclei narrativi.\nIl testimone silenzioso del \"Decalogo\", interpretato da Artur Barci\u015b, stavolta ricopre il ruolo di un ragazzo in bicicletta che il protagonista incontra all'inizio ed alla fine del film.\nCompare in una breve sequenza anche la bambina protagonista di Decalogo 7, mentre gioca nel cortile del palazzo."}
{"id": "537517", "revid": "1431409", "url": "https://it.wikipedia.org/wiki?curid=537517", "title": "Tim McGraw", "text": "Durante la carriera \u00e8 stato riconosciuto con 3 Grammy Awards, 14 Academy of Country Music Awards, 11 Country Music Association (CMA) awards, 10 American Music Awards. A livello mondiale ha veduto pi\u00f9 di 75milioni di copie,rendenolo uno degli artisti di maggior successo di tutti i tempi.\nDieci dei suoi album e venticinque singoli hanno raggiunto la prima posizione delle rispettive classifiche country statunitensi.\nIl \"Soul2Soul II Tour\" in collaborazione con la moglie Faith Hill, \u00e8 ad oggi tra i tour country che hanno generato i pi\u00f9 alti box office con 141million di dollari.\nBiografia.\nMcGraw \u00e8 nato in Louisiana ed \u00e8 figlio del giocatore di baseball Tug McGraw e della cameriera di origine italiana Elizabeth Ann D'Agostino. \nNel 1987 si \u00e8 trasferito con la madre in Florida e due anni pi\u00f9 tardi ha deciso di spostarsi a Nashville, \"capitale\" della musica country, per intraprendere la carriera artistica.\nNel 1990 ha trovato l'accordo con la Curb Records per incidere i primi singoli e il primo album, l'eponimo \"Tim McGraw\", che \u00e8 uscito nell'aprile 1993 e che \u00e8 stato prodotto da Byron Gallimore, Doug Johnson e James Stroud. Il disco non ha riscosso particolare successo, ma \u00e8 col secondo album, \"Not a Moment Too Soon\" (1994), che l'artista trionfa a livello di vendite: l'album viene certificato sei volte disco di platino dalla RIAA.\nIl successo continua con i successivi album, che vendono milioni di copie e che lo consacrano come star del country.\nMolti dei suoi album hanno debuttato al numero uno della classifica Billboard 200 e molti dei suoi singoli hanno raggiunto la vetta della classifica Hot Country Songs.\nNel 1996 ha sposato la cantante Faith Hill con cui ha duettato varie volte e da cui ha avuto 3 figlie.\nNel 2000 ha pubblicato un greatest hits che ha venduto milioni di copie e che gli ha permesso anche di eseguire un intenso tour in giro per il Nord America.\nIl successo di vendite prosegue negli anni 2000 con \"Tim McGraw and the Dancehall Doctors\" (2002), \"Live Like You Were Dying\" (2004) e anche con diversi importanti duetti.\nNel corso della sua carriera ha lavorato occasionalmente come produttore discografico assieme a Byron Gallimore, co-produttore di tutti i suoi album. \nIn queste vesti ha collaborato con Jo Dee Messina e Halfway to Hazard.\nTra i suoi brani pi\u00f9 celebri vi sono \"Don't Take the Girl\" (1994), \"I Like It, I Love It\" (1995), \"It's Your Love\" (feat. Faith Hill, 1997), \"My Little Girl\" (2006).\nHa duettato con numerosi ed importanti artisti: Faith Hill (\"It's Your Love\", \"I Need You\", \"Meanwhile Back at Mama's\"), Taylor Swift (\"Highway Don't Care\"), Jo Dee Messina, Nelly e Kenny Chesney.\nPremi.\nHa vinto tantissimi premi, tra questi:"}
{"id": "537518", "revid": "767487", "url": "https://it.wikipedia.org/wiki?curid=537518", "title": "McKlusky, met\u00e0 uomo met\u00e0 odio", "text": "McKlusky, met\u00e0 uomo met\u00e0 odio \u00e8 un film del 1973, diretto da Joseph Sargent.\nIl film \u00e8 considerato uno dei capisaldi del genere dei revenge movies, per l'ambientazione nel profondo Sud, per l'ottima interpretazione di Reynolds e per la storia complessa. Il film ebbe anche un sequel, intitolato \"Gator\", diretto ed interpretato da Reynolds.\nDoveva essere il primo film di Steven Spielberg: il regista pass\u00f2 mesi e mesi nella fase di pre-produzione, per poi passare il lavoro a Sargent.\nTrama.\nGator McKlusky, mercenario, spacciatore e contrabbandiere del sud della Florida, viene sbattuto in galera dopo un'intercettazione dei poliziotti federali. Ben presto, a causa dei traffici illegali dello sceriffo locale, a Gator viene offerta l'opportunit\u00e0 di uscire di galera: l'uomo accetta la proposta dei federali, anche perch\u00e9 lo sceriffo Connors \u00e8 responsabile dell'assassino di suo fratello: unendo la proposta della polizia all'odio che nutre nei confronti dello spietato e ipocrita uomo della legge, McKlusky porta a termine la sua missione."}
{"id": "537519", "revid": "1410376", "url": "https://it.wikipedia.org/wiki?curid=537519", "title": "Stefano Quintarelli", "text": "Biografia.\nNato a Negrar in provincia di Verona, figlio di Francesco Quintarelli ed Emilia Salgari, discendente dello scrittore Emilio Salgari.\nSi laurea in Scienze dell'Informazione all'Universit\u00e0 degli Studi di Milano, dove tra i suoi docenti ha conosciuto e lavorato con Gianni degli Antoni. \u00c8 uno dei pionieri nella introduzione di Internet in Italia.\nNel 1989, ancora studente, ha fondato MI.NE.R.S. (Milano Network Researchers and Students), la prima associazione telematica studentesca italiana che ha realizzato la prima rete indipendente di posta elettronica in Italia ed il primo sistema telematico per l'iscrizione ad esami universitari.\nCollaborando con Daniele Bovio, ricercatore presso l'istituto di fisica cosmica del CNR di Milano ed uno dei coordinatori del SIAM (Servizio Informatico Area Milanese), ha introdotto la posta elettronica al Dipartimento di Scienze dell'Informazione dell'Universit\u00e0 degli Studi di Milano, curando l'aggiornamento professionale del personale docente.\nHa teorizzato Internet come una dimensione dell'esistenza, in cui si creano e sviluppano relazioni sociali ed economiche e la nascita di un nuovo conflitto di classe tra intermediari ed intermediati che avvolge e sovrasta il tradizionale conflitto tra capitalisti e proletari, introducendo quindi oltre alle tradizionali categorie di capitale e lavoro anche la categoria informazione, controllata da un ristretto numero di info-plutocrati. La teoria \u00e8 esposta in diversi libri; in particolare con \"Capitalismo Immateriale, le tecnologie digitali e il nuovo conflitto sociale\" si \u00e8 aggiudicato il XXXIII premio Canova per la letteratura economica e finanziaria.\nLavoro.\n\u00c8 stato uno dei fondatori di I.NET nel 1994, il primo Internet Service Provider commerciale in Italia orientato al mercato professionale ed il primo unicorno (startup la cui valutazione supera 1 miliardo di dollari) internet italiano, che ha ospitato la prima sede del Milan Internet Exchange (MIX), il primo e principale punto di interscambio di traffico neutrale in Italia ed ha contribuito alla nascita di AIIP, l'Associazione Italiana degli Internet Provider.\nDal 1\u00ba aprile 2011 \u00e8 stato Direttore dell'Area Digital del Gruppo 24 ORE, da cui si \u00e8 dimesso quando alcuni partiti politici del terzo polo lo hanno candidato a commissario dell'Autorit\u00e0 per le Garanzie nelle Comunicazioni. In precedenza aveva manifestato la sua disponibilit\u00e0, pubblicando sul proprio blog il suo curriculum, interrompendo cos\u00ec una tradizione di designazioni dei vertici delle autorit\u00e0 concordate tra le segreterie di partiti, senza valutazione dei curricula dei candidati.\n\u00c8 stato professore straordinario di Sistemi di elaborazione dell'informazione presso l'universit\u00e0 telematica UniNettuno.\nDal 2014 \u00e8 stato presidente del Comitato di indirizzo di Agenzia per l'Italia digitale (AgID) sino al 7 novembre 2021, data di soppressione del Comitato.\n\u00c8 stato giudicato una delle 100 persone al mondo pi\u00f9 influenti nell'eGovernment.\nAssociazioni.\n\u00c8 stato uno dei fondatori di CLUSIT, l'Associazione Italiana per la Sicurezza Informatica; di AIPSI, l'Associazione Italiana Professionisti Sicurezza Informatica (emanazione italiana di ISSA.org); promotore di Equiliber, Associazione per l'informazione equilibrata sull'innovazione tecnologica.\n\u00c8 stato un sostenitore dell'informatica civica, sostenendo le prime reti civiche italiane, tra cui RCM (la rete civica di Milano) e ONDE (Online Desenzano). Ha promosso la nascita di DMIN.IT, il forum per lo sviluppo dei media digitali in Italia, coordinato da Leonardo Chiariglione (il presidente del gruppo mondiale di esperti MPEG).\nPromotore della neutralit\u00e0 della Rete e della condivisione della conoscenza, ha sostenuto sin dall'inizio l'attivit\u00e0 di Condividi la Conoscenza, il ciclo di convegni organizzati dal Senatore Fiorello Cortiana, e nel 2005 ha introdotto in Italia il tema della neutralit\u00e0 della rete in un convegno con Lawrence Lessig ed in numerosi articoli e convegni di livello nazionale.\n\u00c8 stato presidente dell'Associazione italiana internet provider (AIIP) fino a gennaio 2007 e membro del Comitato di Programma di Federcomin (Federazione nazionale di settore di Confindustria che rappresenta il settore dei servizi ICT), ora Confindustria Servizi Innovativi.\n\u00c8 stato votato dal \"Corriere della Sera\"-Economia come uno dei 30 imprenditori pi\u00f9 innovativi in Italia.\n\u00c8 autore di libri e articoli su Internet, apparsi sui principali quotidiani italiani, ed \u00e8 curatore scientifico di seminari di aggiornamento per la comunit\u00e0 finanziaria italiana su temi tecnologici per conto di banche di affari internazionali.\n\u00c8 componente del Leadership Council del Sustainable Development Solutions Network per l'Organizzazione delle Nazioni Unite.\n\u00c8 stato membro del Gruppo di esperti ad alto livello sull'Intelligenza artificiale della Commissione Europea.\n\u00c8 presidente di AGAT, il gruppo consultivo sulle tecnologie avanzate istituito dal Centre for Trade Facilitation and Electronic Business delle Nazioni Unite.\nPolitica.\nAlle elezioni politiche del 2013 \u00e8 stato eletto deputato nella circoscrizione Veneto 1 come indipendente nella lista di Scelta Civica.\nNel primo anno di legislatura \u00e8 stato uno dei parlamentari pi\u00f9 assenti alle votazioni alla Camera, a seguito di un grave incidente automobilistico che lo ha costretto per mesi in ospedale, da dove ha lavorato via internet, riuscendo ad ottenere la definitiva liberalizzazione del Wi-fi in Italia e a far nascere SPID, il sistema pubblico di identit\u00e0 digitale. \u00c8 fondatore e referente dell'Intergruppo Parlamentare per l'innovazione tecnologica.\nSvolge un ruolo determinante per sbloccare in modo consensuale lo stallo nel conflitto tra Scelta Civica e Per l'Italia, fornendo la propria adesione tecnica temporanea a quest'ultimo gruppo il 10 dicembre 2013.\nIl 10 luglio 2014 \u00e8 stato nominato Presidente del Comitato di Indirizzo dell'Agenzia per l'Italia digitale dal Consiglio dei Ministri e rinnovato il 30 novembre 2017.\nIl 10 febbraio 2015 la Camera dei deputati all'unanimit\u00e0 , che attribuisce allo Stato il compito di coordinare l'informatica pubblica, consentendo di superare la frammentazione e mancanza di interoperabilit\u00e0 regionale, derivante dalla precedente formulazione dell'Art.117 comma r. La proposta di emendamento viene accolta in aula con parere contrario del Governo, del relatore di maggioranza e del relatore di minoranza e, dopo un accalorato dibattito, viene approvata all'unanimit\u00e0\n, cosa mai accaduta per un emendamento alla Costituzione della Repubblica Italiana.\nIl 12 febbraio 2016 abbandona Scelta Civica per l'Italia e passa al Gruppo misto, in polemica con il segretario Enrico Zanetti per la sua intenzione di fusione con il gruppo di Denis Verdini.\nIl 3 agosto 2016, dopo l'abbandono del gruppo da parte di Enrico Zanetti, torna ad aderire come indipendente al gruppo parlamentare di Scelta Civica per l'Italia, poi ridenominato Civici e Innovatori fino alla fine della legislatura. Non si \u00e8 ricandidato."}
{"id": "537523", "revid": "944090", "url": "https://it.wikipedia.org/wiki?curid=537523", "title": "Antiche unit\u00e0 di misura del circondario di Reggio nell'Emilia", "text": "Sono qui riportate le conversioni tra le antiche unit\u00e0 di misura in uso nel circondario di Reggio Emilia e il sistema metrico decimale, cos\u00ec come stabilite ufficialmente nel 1877.\nNonostante l'apparente precisione nelle tavole, in molti casi \u00e8 necessario considerare che i campioni utilizzati (anche per le tavole di epoca napoleonica) erano di fattura approssimativa o discordanti tra loro.\nMisure di lunghezza.\nLe braccia di Reggio, di Modena, di Correggio, ed il braccio da muro di Parma si dividono in 12 once, l'oncia in 12 punti.\nLe braccia da panno e da seta di Parma si dividono in met\u00e0, terzi, quarti, sesti ed ottavi.\nMisure di superficie.\nLa biolca di Reggio e quella di Parma si dividono in 72 tavole, la tavola in 144 braccia quadrate, il braccio quadrato in 144 once quadrate.\nLa biolca di Modena si divide pure in 72 tavole, la tavola in 12 dodicesimi di tavola.\nMisure di volume.\nIl braccio cubo di Reggio si divide in 1728 once cube, l'oncia cuba in 1728 punti cubi.\nIl braccio cubo di Parma si divide in 12 once di braccio cubo, l'oncia in 12 punti di braccio cubo.\nIl braccio cubo di Modena si divide in 1728 once cube, l'oncia cuba in 1728 punti cubi.\nMisure di capacit\u00e0 per gli aridi.\nIl sacco di Reggio si divide in 2 staia, lo staio in 12 quartarole, la quartarola in 10 decimi.\nIl sacco di Scandiano si divide pure in 2 staia, lo staio in 12 quartarole.\nIl sacco di Modena si divide in 2 staia, lo staio in 2 mine, la mina in 4 quarte, la quarta in 4 coppelli.\nLo staio di Parma si divida in 2 mine, la mina in 8 quartarole, la quartarola in 4 quartini.\nIl sacco di Correggio si divide in 2 staia, lo staio in 12 quartaroli. Si divide pure in 4 mine, e la mina in 4 quartarole.\nMisure di capacit\u00e0 per i liquidi.\nLa brenta di Reggio si divida in 60 boccali, il boccale in 10 decimi.\nLa brenta di Scandiano si divide in 54 boccali, il boccale in 4 fogliette.\nIl quartaro di Modena usato in Castellarano si divide in 90 boccali.\nLa brenta di Parma, usata in Ciano, si divide in 72 boccali.\nLa misura di S. Martino in Rio si divide in 60 boccali. Si divide pure in 9 pesi.\nIl soglio da uva di S. Martino in Rio equivale a 7 pesi e 13 libbre.\nLa brenta di Reggio che si usa pure in Correggio si divide in questo comune in 72 boccali, il boccale in 4 fogliette.\nIn Reggio si usava un soglio equivalente in peso a chilogrammi 59,0633, diviso in 3 brocchetti, il brocchetto in 10 decimi.\nPesi.\nLa libbra si divide in 12 once, l'oncia in 24 denari, il denaro in 24 grani."}
