{"id": "568432", "revid": "287204", "url": "https://it.wikipedia.org/wiki?curid=568432", "title": "Cats (musical)", "text": "Cats \u00e8 un musical in due atti del 1981 composto da Andrew Lloyd Webber su testi di Thomas Stearns Eliot (con aggiunte di Trevor Nunn e Richard Stilgoe). \u00c8 uno dei pi\u00f9 famosi musical nel mondo ed uno tra i pi\u00f9 grandi successi di tutti i tempi per longevit\u00e0, spettatori e incassi totali. Il musical si basa sul libro di Thomas Stearns Eliot \"Il libro dei gatti tuttofare\" (\"Old Possum's Book of Practical Cats\", 1939; tradotto in italiano nel 1963), raccolta di poesie aventi gatti come protagonisti. Le poesie erano in realt\u00e0 inizialmente lettere che il poeta scriveva ai suoi nipotini e che vennero poi successivamente pubblicate. Lloyd Webber ha musicato tutte le poesie della raccolta per costruire la storia del musical, oltre a materiale inedito fornitogli dalla vedova di Eliot. \"Memory\", la canzone pi\u00f9 famosa del musical, \u00e8 stata scritta da Trevor Nunn ispiratosi alla poesia di Eliot \"Rapsodia su una notte di vento\".\nTrama.\nTutti i gatti del quartiere di Jellicle si ritrovano per l'annuale ballo e per festeggiare il vecchio gatto Old Deuteronomy, loro capo. Nel corso della festa uno dei gatti sar\u00e0 scelto e avr\u00e0 l'onore di ascendere al paradiso dei Jellicle Cats, l'\"Heaviside Layer\", ma prima i gatti si presentano e raccontano la loro storia. La festa \u00e8 turbata da due avvenimenti: la comparsa in scena di Grizabella, un tempo affascinante gattina che, dopo aver abbandonato il gruppo si \u00e8 ritrovata sola, abbandonata e in miseria; e le improvvise apparizioni del malvagio Macavity, che rapisce Old Deuteronomy gettando gli altri gatti nello sconforto.\nMacavity si ripresenta sotto le spoglie di Old Deuteronomy, ma \u00e8 riconosciuto e scacciato. Per recuperare il loro capo, i gatti Jellicle chiedono aiuto al magico Mister Mistoffelees, assistito dall'affascinante Cassandra.\nQuando il gruppo si \u00e8 riunito e la serenit\u00e0 sembra essere tornata, riappare Grizabella che si rivolge ai compagni di un tempo chiedendo di essere perdonata e riammessa fra loro (con la canzone pi\u00f9 celebre del musical, Memory). E Old Deuteronomy concede proprio a lei il privilegio di salire la scala che la porter\u00e0 all'\"Heaviside Layer\".\nNumeri musicali.\nLa maggior parte dei numeri musicali sono poesie della raccolta \"Old Possum's book of Practical Cats\"' di T.S. Eliot.\nProduzioni.\nCats \u00e8 andato in scena in prima mondiale al New London Theater nel West End di Londra l'11 maggio 1981. La regia era di Trevor Nunn e le coreografie di Gillian Lynne. Gli interpreti principali erano Wayne Sleep (Quaxo), Paul Nicholas (Rum Tum Tugger), Brian Blessed (Old Deuteronomy e Bustopher Jones) e Elaine Paige (Grizabella). Nel cast compariva anche Sarah Brightman nel ruolo di Jemima. Lo spettacolo vinse il Laurence Olivier Awards. L'album raggiunse la settima posizione in Austria. La produzione chiuse esattamente 21 anni dopo, l'11 maggio 2002, e lo spettacolo finale fu trasmesso su uno schermo gigante a Covent Garden.\nA Broadway il musical debutt\u00f2 al Winter Garden Theatre il 7 ottobre 1982 con Terrence Mann come Admetus e Rum Tum Tugger, Harry Groener come Munkustrap e Janet Hubert-Whitten come Tantomile e chiuse il 10 settembre 2000. La parte di Grizabella fu interpretata da Betty Buckley, quella di Old Deuteronomy da Ken Page, mentre Timothy Scott interpretava Mister Mistoffelees e Reed Jones Skimble. Lo spettacolo venne premiato con il Tony Award al miglior musical. L'album raggiunse la quinta posizione in Austria ed in Australia.\nNel 1983 ha la prima al Theater an der Wien con Ute Lemper e l'album arriva in prima posizione in Austria per due settimane.\nNel 1985 va in scena a Sydney con Anita Louise Combe.\nNel 1998 fu realizzata una versione video del musical dove Elaine Paige riprendeva la parte di Grizabella e Ken Page quella di Old Deuteronomy. Sir John Mills impersonava Gus. La regia \u00e8 stata di David Mallet.\nLo spettacolo \u00e8 andato in scena in Italia per la prima volta al Palatrussardi di Milano nel febbraio/marzo 1995.\nDopo la conclusione delle repliche nel West End, l'ex produzione londinese ha dato il via ad un ampio tour internazionale, toccando anche l'Italia, con una breve tourn\u00e9e partita dal Politeama Rossetti di Trieste il 28 maggio 2008, che ha fatto tappa diverse citt\u00e0 come in giugno al PalaCredito di Romagna di Forl\u00ec per il Ravenna Festival riscuotendo un enorme successo.\nIl 28 ottobre 2009 ha debuttato al Teatro Sistina di Roma la versione italiana della Compagnia della Rancia diretta da Saverio Marconi con le coreografie e la regia associata di Daniel Ezralow (spettacolo pi\u00f9 visto della stagione teatrale 2009/2010, secondo la Borsa Spettacolo AGIS).\nNel 2010 va in scena a Manila con Lea Salonga, nel 2013 va in scena a Citt\u00e0 del Messico con Filippa Giordano e nel 2016 al Teatro Regio di Torino.\nNel 2017 la compagnia teatrale Opera Populaire di Agrate Brianza, direzione e regia di Stefano Mapelli, mette in scena una versione Steam Punk ed in italiano del musical, conquistando approvazione e successo (ad esempio si sono esibiti al Teatro della Luna).\nVersione cinematografica.\nNel 2019 \u00e8 stato realizzato un adattamento cinematografico del celebre musical."}
{"id": "568442", "revid": "84184", "url": "https://it.wikipedia.org/wiki?curid=568442", "title": "Immidi", "text": "Le immidi sono composti organici caratterizzati da un gruppo funzionale costituito da due gruppi acilici legati ad un atomo di azoto. Possono essere pensate come anidridi (R-CO\u2013O\u2013CO-R) in cui l'ossigeno a ponte \u00e8 rimpiazzato da un ponte NH (R-CO\u2013NH\u2013CO-R). Sono composti polari, solubili anche in solventi polari; sono molecole donatrici di legame idrogeno, per il gruppo N-H, e accettrici per i due ossigeni dei carbonili. A differenza delle corrispondenti anidridi, resistono bene all'idrolisi e possono anche essere ricristallizzate da soluzioni acquose. Le immidi vengono generalmente preparate a partire da anidridi (o anche da alogenuri acilici) per condensazione con ammoniaca o ammine primarie. Facendo condensare ammoniaca o sali di ammonio con anidridi carbossiliche in condizioni disidratanti si ottengono le immidi:\nR-CO\u2013O\u2013CO-R + NH3 \u2192 R-CO\u2013NH\u2013CO-R + H2O\nQueste reazioni procedono attraverso la formazione intermedia dell'ammide. Impiegando ammine primarie R'-NH2 in luogo dell'ammoniaca si ottengono le immidi \"N\"-sostituite con gruppi alchilici o arilici. \nLa reazione di un alogenuro acilico con un'ammide di un acido carbossilico permette anche di ottenere un'immide mista:\nR-CO\u2013Cl + R'-CO-NH2 \u2192 R-CO\u2013NH\u2013CO-R' + HCl \u2191 \nParticolarmente favorita \u00e8 la preparazioni di immidi cicliche da anidridi cicliche, quali l'anidride succinica e l'anidride ftalica che danno, rispettivamente, la succinimmide e la ftalimmide. Gruppi immidici sono caratteristici del polimero polietereimmide.\nCaratteristiche.\nLe immidi hanno una acidit\u00e0 relativamente elevata, ma sono comunque acidi deboli. Il protone immidico \u00e8 pi\u00f9 acido di quello di una ammina o di un'ammide, in quanto legato a due gruppi carbonilici, che sono elettron-attrattori per effetto mesomero (-\"M\") e sui quali la carica dell'anione viene delocalizzata.\nLe immidi non reagiscono con il bicarbonato (NaHCO3), ma si sciolgono in NaOH formando sali solubili. La ftalimmide ha una costante acida espressa in pKa pari a 8.30 e viene usata, spesso sotto forma di sale di potassio che \u00e8 commercialmente disponibile, nella preparazione di ammine primarie (Sintesi di Gabriel), con la quale si evita il probrema della polialchilazione dell'ammoniaca.\nLe immidi reagiscono con cloro, bromo o iodio a dare le \"N\"-aloimmidi; queste, in particolare la \"N\"-bromosuccinimide (NBS), sono usate come reagenti alogenanti in quanto sono sorgenti di X+ (X = Cl, Br, I) per rottura eterolitica del legame N-X in ambienti di reazione polari, ma anche come sorgenti di alogeno radicalico, per la relativa debolezza del legame N-X, soggetto per questo a rottura omolitica; in questo caso il radicale pi\u00f9 reattivo \u00e8 quello dell'alogeno (X\u00b7), e non quello su N [\u00b7N(C=O)2], che \u00e8 delocalizzato, per cui i prodotti che si ottengono sono quelli tipici delle alogenazioni radicaliche.\nDiffusione e utilizzo.\nMolti polimeri ad alte prestazioni contengono immidi, in particolare le poliimmidi, come il Kapton. In questi materiali la rigidit\u00e0 del gruppo funzionale immide si traduce in resistenza meccanica, alle variazioni di temperatura e agli agenti chimici.\nLe immidi hanno anche un alto livello di bioattivit\u00e0, e per questo sono stati utilizzati per alterare alcuni meccanismi biologici, a volte con risultati drammatici, come ad esempio nella cicloesimide, la talidomide e in alcuni fungicidi come il Captan."}
{"id": "568445", "revid": "62244", "url": "https://it.wikipedia.org/wiki?curid=568445", "title": "Coppa UEFA 1990-1991", "text": "La Coppa UEFA 1990-1991 \u00e8 stata la 20\u00aa edizione dell'omonima competizione. Venne vinta dall'Inter nella doppia finale contro la .\nFormula.\nSulla base del ranking UEFA 1989, la Spagna ottenne un 4\u00ba posto a discapito dell\u2019Unione Sovietica. La Romania ottenne un 3\u00ba posto, cui non ebbero pi\u00f9 accesso Scozia, Austria, Francia e Jugoslavia complice la riammissione inglese, che comunque non imped\u00ec un 2\u00ba posto per la Danimarca."}
{"id": "568449", "revid": "33528", "url": "https://it.wikipedia.org/wiki?curid=568449", "title": "Bologna FC 1909", "text": ""}
{"id": "568464", "revid": "106456", "url": "https://it.wikipedia.org/wiki?curid=568464", "title": "James Nachtwey", "text": "\u00c8 tra i pi\u00f9 importanti fotoreporter di guerra contemporanei.\nBiografia.\nJames Nachtwey \u00e8 nato a Syracuse, stato di New York, nel 1948 ed \u00e8 cresciuto nel Massachusetts. Ha frequentato il Dartmouth College dal 1966 al 1970, dove ha studiato Storia dell'Arte e Scienze Politiche. \u00c8 profondamente segnato, nella sua scelta di diventare fotografo, dalle immagini della guerra nel Vietnam e del movimento per i diritti civili. Ha cominciato a lavorare come fotogiornalista nel 1976 per un quotidiano locale del Nuovo Messico. Nel 1980 si trasferisce a New York dove comincia a lavorare come fotografo freelance. Nel 1981 Nachtwey ha svolto il suo primo incarico all'estero in Irlanda durante lo sciopero della fame di alcuni militanti dell'IRA. Da allora, Nachtwey ha dedicato se stesso a documentare guerre e conflitti sociali. La sua attivit\u00e0 di fotoreporter si \u00e8 svolta in numerosi paesi quali El Salvador, Nicaragua, Guatemala, Libano, Cisgiordania (West Bank) e Gaza, Israele, Indonesia, Thailandia, India, Sri Lanka, Afghanistan, Filippine, Corea del Sud, Somalia, Sudan, Rwanda, Sudafrica, Russia, Bosnia, Cecenia, Kosovo, Romania, Brasile e Stati Uniti.\nNachtwey lavora per il Time dal 1984, ha lavorato per l'agenzia Black Star dal 1980 al 1985 ed \u00e8 stato membro della Magnum Photos dal 1986 al 2001. Nel 2001 \u00e8 diventato uno dei membri fondatori dell'Agenzia VII che ha poi abbandonato nel 2011.\nMostre fotografiche e premi.\nHanno ospitato le sue mostre fotografiche di cui: l'International Center of Photography a New York, la Bibliotheque nationale de France a Parigi, il Palazzo delle Esposizioni a Roma, il Museum of Photographic Arts a San Diego, Culturgest a Lisbona, El Circulo de Bellas Artes a Madrid, Fahey/Klein Gallery a Los Angeles, il Massachusetts College of Art a Boston, il Canon Gallery e il Nieuwe Kerk ad Amsterdam, il Carolinum a Praga e l'Hasselblad Center in Svezia, Palazzo Reale a Milano nel 2017/2018 e la Maison Europ\u00e9enne de la Photographie a Parigi nel 2018.\nHa ricevuto numerosi premi tra cui: \nNel 2001 \u00e8 stato realizzato un documentario sulla sua storia intitolato War Photographer. Il film \u00e8 stato diretto da Christian Frei e ha ricevuto numerosi premi, compresa la nomination all'Oscar come Miglior Documentario."}
{"id": "568466", "revid": "1318658", "url": "https://it.wikipedia.org/wiki?curid=568466", "title": "Arrondissement di Nevers", "text": "L\"arrondissement\" di Nevers \u00e8 una suddivisione amministrativa francese, situata nel dipartimento della Ni\u00e8vre e nella regione della Borgogna-Franca Contea.\nComposizione.\nL\"arrondissement\" di Nevers raggruppa 83 comuni in 13 cantoni:"}
{"id": "568480", "revid": "1543377", "url": "https://it.wikipedia.org/wiki?curid=568480", "title": "Cantone di Broons", "text": "Il Cantone di Broons \u00e8 una divisione amministrativa dell'Arrondissement di Dinan con capoluogo Broons.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 passato da 9 a 26 comuni.\nComposizione.\nI 9 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 26:"}
{"id": "568481", "revid": "1318658", "url": "https://it.wikipedia.org/wiki?curid=568481", "title": "Arrondissement di Clamecy", "text": "L\"arrondissement\" di Clamecy \u00e8 una suddivisione amministrativa francese, situata nel dipartimento della Ni\u00e8vre e nella regione della Borgogna-Franca Contea.\nComposizione.\nL\"arrondissement\" di Clamecy raggruppa 93 comuni in 6 cantoni:"}
{"id": "568484", "revid": "110157", "url": "https://it.wikipedia.org/wiki?curid=568484", "title": "Cantone di Caulnes", "text": "Il Cantone di Caulnes era una divisione amministrativa dell'Arrondissement di Dinan.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 8 comuni:"}
{"id": "568486", "revid": "1543377", "url": "https://it.wikipedia.org/wiki?curid=568486", "title": "Cantone di Collin\u00e9e", "text": "Il Cantone di Collin\u00e9e era una divisione amministrativa dell'Arrondissement di Dinan con capoluogo Collin\u00e9e.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 6 comuni:"}
{"id": "568487", "revid": "32014", "url": "https://it.wikipedia.org/wiki?curid=568487", "title": "Microsoft Windows 2000", "text": ""}
{"id": "568488", "revid": "110157", "url": "https://it.wikipedia.org/wiki?curid=568488", "title": "Cantone di Dinan-Est", "text": "Il Cantone di Dinan-Est era una divisione amministrativa dell'Arrondissement di Dinan.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Dinan e 5 comuni:"}
{"id": "568491", "revid": "1318658", "url": "https://it.wikipedia.org/wiki?curid=568491", "title": "Arrondissement di Cosne-Cours-sur-Loire", "text": "L\"arrondissement\" di Cosne-Cours-sur-Loire \u00e8 una suddivisione amministrativa francese, situata nel dipartimento della Ni\u00e8vre e nella regione della Borgogna-Franca Contea.\nComposizione.\nL\"arrondissement\" di Cosne-Cours-sur-Loire raggruppa 64 comuni in 7 cantoni:"}
{"id": "568493", "revid": "110157", "url": "https://it.wikipedia.org/wiki?curid=568493", "title": "Cantone di Dinan-Ovest", "text": "Il Cantone di Dinan-Ovest era una divisione amministrativa dell'Arrondissement di Dinan.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Dinan e 12 comuni:"}
{"id": "568496", "revid": "110157", "url": "https://it.wikipedia.org/wiki?curid=568496", "title": "Cantone di \u00c9vran", "text": "Il Cantone di \u00c9vran era una divisione amministrativa dell'Arrondissement di Dinan.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 8 comuni:"}
{"id": "568497", "revid": "1543377", "url": "https://it.wikipedia.org/wiki?curid=568497", "title": "Cantone di Jugon-les-Lacs", "text": "Il Cantone di Jugon-les-Lacs era una divisione amministrativa dell'Arrondissement di Dinan.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 6 comuni:"}
{"id": "568498", "revid": "767487", "url": "https://it.wikipedia.org/wiki?curid=568498", "title": "Cantone di Matignon", "text": "Il Cantone di Matignon era una divisione amministrativa dell'Arrondissement di Dinan.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 11 comuni:"}
{"id": "568499", "revid": "110157", "url": "https://it.wikipedia.org/wiki?curid=568499", "title": "Cantone di Merdrignac", "text": "Il Cantone di Merdrignac era una divisione amministrativa dell'Arrondissement di Dinan.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 9 comuni:"}
{"id": "568502", "revid": "6923", "url": "https://it.wikipedia.org/wiki?curid=568502", "title": "Sanshiro Sugata 2", "text": " \u00e8 un film del 1945 diretto da Akira Kurosawa, sequel di \"Sanshiro Sugata\".\nA quel tempo la guerra volgeva al termine e la sconfitta del Giappone appariva imminente.\nTrama.\nIl campione di judo Sanshiro (ormai affermato) riceve la sfida di un impresario statunitense che vuole coinvolgerlo in un incontro di boxe. Egli rifiuta ma, sdegnato per la fine toccata al suo sostituto, accetta di battersi e ridicolizza l'avversario. Viene poi sfidato dai fratelli minori del suo avversario finale del precedente film, animati da propositi di vendetta.\nSia l'incontro col boxer americano, sia quello coi karateka giapponesi non sono stati autorizzati dal suo sensei, e per questo rischierebbe l'espulsione dal dojo. Questo conflitto tra le regole formali e ci\u00f2 che sarebbe moralmente giusto fare lo tormenta per tutta la pellicola, finch\u00e9 una discussione col bonzo gli chiarisce le idee e gli dona serenit\u00e0."}
{"id": "568508", "revid": "13604", "url": "https://it.wikipedia.org/wiki?curid=568508", "title": "Rapallo/Quartieri e frazioni", "text": ""}
{"id": "568510", "revid": "729019", "url": "https://it.wikipedia.org/wiki?curid=568510", "title": "R-33", "text": "Il Vympel R-33, noto come AA-9 Amos (designazione NATO) in occidente, \u00e8 un missile aria-aria (in inglese: \"AAM - Air to Air Missile\") di fabbricazione sovietica.\nIl Vympel R-33 (\u0412\u044b\u043c\u043f\u0435\u043b \u0420-33) era il pi\u00f9 avanzato missile a lungo raggio fabbricato in Unione Sovietica. Venne concepito per accoppiarsi al radar del caccia intercettore Mikoyan Gurevich MiG-31, per abbattere bersagli quali ricognitori Lockheed SR-71 Blackbird ed i bombardieri Rockwell B-1 Lancer e Boeing B-52 Stratofortress.\nLa combinazione tra l'R-33 ed il MiG-31 risulta simile a quella del Bisnovat R-40 con il MiG-25, anche se naturalmente pi\u00f9 moderna e versatile. Il Bisnovat R-40 infatti era altamente specializzato per grossi bersagli che volavano a velocit\u00e0 supersoniche, quali il North American XB-70 Valkyrie, che come tali, erano poco agili e non adatti al combattimento manovrato. Il MiG-31, come detto, \u00e8 un aereo pi\u00f9 versatile, che comunque pu\u00f2 adottare il missile R-40.\nSia la funzione che la geometria dell'arma sono simili a quelle dello AIM-54 Phoenix, il quale sfrutta un sistema di navigazione inerziale nella fase di avvicinamento al bersaglio e un sistema SARH (semi active radar homing) nella fase finale. Inoltre \u00e8 anche molto pi\u00f9 economico.\nIl radar Zaslon del MiG-31 \u00e8 il cuore del nuovo sistema di intercettazione, differisce dal radar del Grumman F-14 Tomcat per il modo in cui sorveglia lo spazio circostante: il radar statunitense usa un sistema di scansione meccanico, mentre il russo un sistema di trasmissione elettronica. Questo sistema aiuta a guidare simultaneamente fino a quattro R-33 su quattro diversi bersagli, semplificando l'equipaggiamento che deve essere installato a bordo del missile.\nIl missile R-33 rimane in servizio nelle forze aeree russe (V-VS) ed in molti stati della ex-Unione Sovietica. Non \u00e8 mai stato impiegato in combattimento, cos\u00ec come il MiG-31."}
{"id": "568511", "revid": "124487062", "url": "https://it.wikipedia.org/wiki?curid=568511", "title": "Tre miracoli di san Zanobi (Botticelli Londra)", "text": "I Tre miracoli di San Zanobi sono un dipinto a tempera su tavola (65x139,5\u00a0cm) di Sandro Botticelli, databile al 1500-1505 circa e conservato nella National Gallery di Londra.\nDescrizione e stile.\nLa tavola decorava probabilmente una spalliera in un'abitazione privata, magari di un prelato, o la sede di una confraternita. Il soggetto \u00e8 infatti la storia di san Zanobi, vescovo di Firenze vissuto nel IV secolo. Le fonti sono la \"Vita di san Zanobi\" di Fra Clemente Mazza, pubblicata per la prima volta nel 1487. Fa parte di una serie di quattro dipinti che alcuni indicano come uno degli ultimi lavori svolti dal Botticelli.\nIn questa scena in particolare si vedono tre gesti miracolosi compiuti da Zanobi: da sinistra l'esorcismo di due giovani posseduti dal diavolo per le maledizioni della madre, la resurrezione del figlio di una pellegrina francese, e la restituzione della vista a un pagano cieco che aveva promesso di convertirsi al cristianesimo.\nLa scena \u00e8 scandita dalle architetture, con i singoli \"atti\" che si svolgono rispettivamente davanti a una loggia bianca che lascia intravedere un dolce paesaggio collinare, a un palazzo con bugnato e a un arco rosato nel cui fornice si scorge una strada con edifici. L'azione \u00e8 particolarmente enfatizzata dai gesti drammatici e dalle linee antinaturalistiche che, con i colori squillanti e i profili taglienti dei panneggi, ricordano esempi del primo Quattrocento fiorentino, secondo uno stile volutamente arcaizzante tipico dell'ultima produzione dell'artista. Alcuni brani sono di sconcertante espressionismo, come la smorfia di disperazione e pianto della madre del bambino morto, o le persone che si coprono il volto per l'apparizione dei diavoli scacciati dai corpi dei giovani."}
{"id": "568512", "revid": "110157", "url": "https://it.wikipedia.org/wiki?curid=568512", "title": "Cantone di Pl\u00e9lan-le-Petit", "text": "Il Cantone di Pl\u00e9lan-le-Petit era una divisione amministrativa dell'Arrondissement di Dinan.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 9 comuni:"}
{"id": "568513", "revid": "13604", "url": "https://it.wikipedia.org/wiki?curid=568513", "title": "Rapallo/Palazzi e ville", "text": ""}
{"id": "568515", "revid": "110157", "url": "https://it.wikipedia.org/wiki?curid=568515", "title": "Cantone di Ploubalay", "text": "Il Cantone di Ploubalay era una divisione amministrativa dell'Arrondissement di Dinan.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 8 comuni:"}
{"id": "568516", "revid": "599013", "url": "https://it.wikipedia.org/wiki?curid=568516", "title": "Like a Prayer", "text": ""}
{"id": "568517", "revid": "1543377", "url": "https://it.wikipedia.org/wiki?curid=568517", "title": "Cantone di Planco\u00ebt", "text": "Il Cantone di Planco\u00ebt \u00e8 una divisione amministrativa dell'Arrondissement di Dinan.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 passato da 9 a 18 comuni.\nComposizione.\nI 9 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 18:"}
{"id": "568522", "revid": "73560", "url": "https://it.wikipedia.org/wiki?curid=568522", "title": "K\u00e1rolos Papo\u00falias", "text": ""}
{"id": "568523", "revid": "47767", "url": "https://it.wikipedia.org/wiki?curid=568523", "title": "Konstantinos Stefanopoulos", "text": ""}
{"id": "568531", "revid": "1718925", "url": "https://it.wikipedia.org/wiki?curid=568531", "title": "Harry de Windt", "text": "Fu l'aiutante del Rajah di Sarawak. Trascrisse i resoconti dei suoi viaggi in vari libri, pubblicati come Harry de Windt."}
{"id": "568533", "revid": "1543377", "url": "https://it.wikipedia.org/wiki?curid=568533", "title": "Cantone di B\u00e9gard", "text": "Il Cantone di B\u00e9gard \u00e8 una divisione amministrativa dell'Arrondissement di Guingamp e dell'Arrondissement di Lannion.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 passato da 7 a 23 comuni.\nComposizione.\nI 7 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 23:"}
{"id": "568535", "revid": "1543377", "url": "https://it.wikipedia.org/wiki?curid=568535", "title": "Cantone di Belle-Isle-en-Terre", "text": "Il Cantone di Belle-Isle-en-Terre era una divisione amministrativa dell'Arrondissement di Guingamp con capoluogo Belle-Isle-en-Terre.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 7 comuni:"}
{"id": "568536", "revid": "110157", "url": "https://it.wikipedia.org/wiki?curid=568536", "title": "Cantone di Bourbriac", "text": "Il Cantone di Bourbriac era una divisione amministrativa dell'Arrondissement di Guingamp con capoluogo Bourbriac.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 7 comuni:"}
{"id": "568537", "revid": "1543377", "url": "https://it.wikipedia.org/wiki?curid=568537", "title": "Cantone di Callac", "text": "Il Cantone di Callac \u00e8 una divisione amministrativa dell'Arrondissement di Guingamp con capoluogo Callac.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 passato da 11 a 28 comuni.\nComposizione.\nGli 11 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 28:"}
{"id": "568538", "revid": "767487", "url": "https://it.wikipedia.org/wiki?curid=568538", "title": "Cantone di Gouarec", "text": "Il Cantone di Gouarec era una divisione amministrativa dell'Arrondissement di Guingamp.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 8 comuni:"}
{"id": "568544", "revid": "1543377", "url": "https://it.wikipedia.org/wiki?curid=568544", "title": "Cantone di Guingamp", "text": "Il Cantone di Guingamp \u00e8 una divisione amministrativa dell'Arrondissement di Guingamp.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 passato da 8 a 9 comuni.\nComposizione.\nGli 8 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 9:"}
{"id": "568548", "revid": "339392", "url": "https://it.wikipedia.org/wiki?curid=568548", "title": "Pulkovo Airlines Flight 612", "text": ""}
{"id": "568551", "revid": "848247", "url": "https://it.wikipedia.org/wiki?curid=568551", "title": "Rue de Vaugirard", "text": "La rue de Vaugirard, a cavallo tra il VI e il XV \"arrondissement\", \u00e8 la via pi\u00f9 lunga di Parigi: ben 4.360 metri. \nInizia al n. 44 del \"Boulevard Saint-Michel\", nel VI \"arrondissement\", e termina al n.1 del \"Boulevard Lefebre\", nei pressi della \"Porte de Versailles\", nella periferia sud di Parigi.\nStoria.\nLa sua origine risale al XVI secolo, quando collegava la cinta muraria di Filippo Augusto (a livello dell'attuale \"rue Monsieur-le-Prince\") col villaggio di Vaugirard, attualmente compreso nel XV \"arrondissement\". A sua volta sarebbe stata costruita su un'antica strada romana.\nIl toponimo \"Vaugirard\" \u00e8 una deformazione di \"Valgerard\", come veniva chiamato in origine il villaggio, che poi cambi\u00f2 in \"Vaulg\u00e9rard\" e infine in \"Vaugirard\". Il villaggio prese il nome dall'abate G\u00e9rard de Moret, al quale appartenevano delle terre nella zona.\nDopo l'annessione dei comuni vicini nel 1860, fu unita alla strada principale del villaggio di Vaugirard per formare una via di oltre quattro chilometri di lunghezza. In occasione dei lavori haussmanniani, venne inoltre prolungata verso est per raggiungere il \"boulevard Saint-Michel\", passando davanti al liceo Saint-Louis e terminando di fronte alla Sorbona: questo prolungamento rappresenta tuttavia meno del 1\u00a0% della lunghezza totale della via.\nGeografia umana.\nSette stazioni della metropolitana di Parigi si trovano lungo la via:\nLa stazione di Vaugirard \u00e8 situata nel cuore stesso dell'antico villaggio. Da notare che la stazione di Saint-Placide si chiamava anch'essa in origine \"Vaugirard\", ma il nome fu ben presto cambiato per evitare confusione.\nDal nome della via deriva anche l'antico nome dell\"\u00c9cole Nationale de Photo Cin\u00e9ma\", oggi \"\u00c9cole Nationale Sup\u00e9rieure Louis Lumi\u00e8re\".\nLuoghi turistici.\nNei pressi dell'inizio della via, al n. 17, si trova l'ingresso principale dei Giardini del Lussemburgo, uno dei parchi pi\u00f9 centrali di Parigi, e il \"Palais du Luxembourg\", oggi sede del Senato. Poco lontano, sul lato opposto della via, si trova il Teatro dell'Od\u00e9on.\nAl n. 70 della \"rue de Vaugirard\" si trova la piccola chiesa di \"Saint-Joseph-des-Carmes\" (chiesa di San Giuseppe dei Carmelitani) costruita nel 1625 in stile gesuita. Aveva fatto parte dell'antico convento dei Carmelitani Scalzi, provenienti dall'Italia. In questa chiesa, il 2 settembre 1792, vennero massacrati 116 sacerdoti. Ora su una parte del terreno dell'antico convento, di cui restano pochi muri, sorge l'edificio che ospita l'Institut catholique de Paris.\nA circa 2\u00a0km dall'inizio, in corrispondenza della stazione del Metro Volontaires, la via costeggia l'Istituto Pasteur, uno dei centri di ricerca pi\u00f9 rinomati di Francia."}
{"id": "568566", "revid": "767487", "url": "https://it.wikipedia.org/wiki?curid=568566", "title": "Cantone di Ma\u00ebl-Carhaix", "text": "Il Cantone di Ma\u00ebl-Carhaix era una divisione amministrativa dell'Arrondissement di Guingamp.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 8 comuni:"}
{"id": "568569", "revid": "585241", "url": "https://it.wikipedia.org/wiki?curid=568569", "title": "Cantone di Guerl\u00e9dan", "text": "Il cantone di Guerl\u00e9dan, gi\u00e0 cantone di M\u00fbr-de-Bretagne, \u00e8 una divisione amministrativa dell'Arrondissement di Guingamp e dell'Arrondissement di Saint-Brieuc.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 passato da 5 a 24 comuni.\nComposizione.\nI 5 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 24, poi diventati 23:"}
{"id": "568572", "revid": "1543377", "url": "https://it.wikipedia.org/wiki?curid=568572", "title": "Cantone di Plouagat", "text": "Il Cantone di Plouagat era una divisione amministrativa dell'Arrondissement di Guingamp.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 7 comuni:"}
{"id": "568583", "revid": "1543377", "url": "https://it.wikipedia.org/wiki?curid=568583", "title": "Cantone di Pontrieux", "text": "Il Cantone di Pontrieux era una divisione amministrativa dell'Arrondissement di Guingamp.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 8 comuni:"}
{"id": "568586", "revid": "124928826", "url": "https://it.wikipedia.org/wiki?curid=568586", "title": "Coppa UEFA 1991-1992", "text": "La Coppa UEFA 1991-1992 \u00e8 stata la 21\u00aa edizione dell'omonima competizione. Venne vinta dall' nella doppia finale contro il Torino per la regola dei gol in trasferta, dopo due pareggi. Con questo trofeo la squadra olandese eguagliava la Juventus, che sette anni prima (nel 1985), aveva vinto tutte le competizioni UEFA per club all'epoca esistenti.\nFormula.\nSulla base del ranking UEFA 1990, la Francia ottenne un 3\u00ba posto a discapito della Romania, mentre la Bulgaria ne ottenne un 2\u00ba a discapito della Polonia.\nFinale.\nRitorno.\n\"L' Ajax vince la Coppa UEFA per la regola dei gol segnati in trasferta.\""}
{"id": "568595", "revid": "1543377", "url": "https://it.wikipedia.org/wiki?curid=568595", "title": "Cantone di Rostrenen", "text": "Il Cantone di Rostrenen \u00e8 una divisione amministrativa dell'Arrondissement di Guingamp.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 passato da 6 a 29 comuni.\nComposizione.\nI 6 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 29:"}
{"id": "568596", "revid": "767487", "url": "https://it.wikipedia.org/wiki?curid=568596", "title": "The Feeling", "text": "I Feeling sono un gruppo musicale rock britannico del Sussex formatosi nel 1995. Come i Jellyfish, i Feeling sono attivi esponenti di quel movimento pop progressivo che incontra il nuovo soft rock, creando un'alchimia di musica e testi che cattura chi ascolta le loro canzoni. La canzone che li ha resi famosi in Europa e soprattutto in Italia \u00e8 Sewn, canzone dal sound tipicamente britannico.\nLa band ha presentato il singolo in programmi come il Festivalbar o Top of the Pops."}
{"id": "568597", "revid": "124866107", "url": "https://it.wikipedia.org/wiki?curid=568597", "title": "Monte Sibilla", "text": "Il Monte Sibilla \u00e8 un rilievo montuoso (2.175\u00a0m.) del gruppo appenninico dei Sibillini. Prende il nome dalla Sibilla Appenninica, mitica abitatrice dell'omonima grotta (situata nei pressi della sommit\u00e0), che da secoli vela l'altura di un'aura di leggenda e mistero. Amministrativamente \u00e8 situato nel comune di Montemonaco e per una parte in quello di Montefortino, rispettivamente appartenenti alle province di Ascoli Piceno e Fermo, tutto il territorio \u00e8 situato nel Parco Nazionale dei Monti Sibillini. Sul monte \u00e8 presente anche il Rifugio Sibilla.\nDescrizione.\nGeologia.\nAll'inizio del Giurassico nella tipica piattaforma carbonatico-marina si depositavano le formazioni di Calcare massiccio, dando origine ad una formazione rocciosa che verso la fine del Lias inizi\u00f2 a sprofondare a causa della deriva dei continenti. Tra il Cretaceo medio e l'Eocene ha iniziato a depositarsi la Scaglia rosata con la sua componente calcareo marnosa. Fu nella fase finale del Pleistocene medio, all'emergere definitivo delle montagne appenniniche, che la Sibilla assunse la sua forma attuale. La sommit\u00e0 del monte \u00e8 circondata da roccia rosata scoscesa che, formando una sorta di muro di cinta, le ha fatto assumere la forma di una caratteristica \"corona\".\nStoria e leggenda.\nIl rilievo montuoso deve il suo alone di mistero alla leggenda della Sibilla, figura mitologica che abitava la grotta omonima, un antro che si apre in un varco roccioso vicino alla cima posta a 2173\u00a0m s.l.m. \nIl monte fu sede infatti di culto pagano ed orgiastico di Cibele, la grande Madre degli dei, culto che si diffuse all'epoca di Claudio. Con l'avvento del Cristianesimo al posto di Cibele subentr\u00f2 il culto della Sibilla che una tradizione ancora in uso nel XIV secolo identifica come la Sibilla Cumana. Studi pi\u00f9 recenti la classificano come Sibilla Appenninica, non citata nell'elenco delle undici dello scrittore reatino Marco Terenzio Varrone. Passando attraverso una lenta e progressiva trasformazione della figura della Sibilla si arriv\u00f2 alla fata Alcina ed alla sua corte. \nAndrea da Barberino, con la pubblicazione del suo libro \"Il Guerrin Meschino\", contribu\u00ec alla divulgazione della leggenda della Sibilla, narrando infatti di un cavaliere errante che si rec\u00f2 dalla maga per ritrovare i suoi genitori; per un anno, soggiorn\u00f2 nell'antro e resistette, con tutte le sue forze, alle tentazioni invocando il nome di Ges\u00f9 Nazareno. \nAnche il francese Antoine de la Sale arricch\u00ec, con un racconto dettagliato, la storia, la natura dei luoghi e la conoscenza dei monti Sibillini, compilando un'accurata pianta topografica della Grotta della Sibilla, che \u00e8 attualmente conservata alla Biblioteca Nazionale di Parigi, descrivendo uno spazio ampio e circondato da sedili scavati nella roccia \"intalieux tout entour\". Le informazioni, spesso, erano tramandate oralmente e ricche di imprecisioni. Nel maggio del 1420, Antoine de la Sale scal\u00f2 la cima del Monte Sibilla, incamminandosi da Montemonaco. Raccont\u00f2 l'esperienza nel suo \"Le Paradis de la Reine Sibylle\" (\"Il paradiso della Regina Sibilla\"), contenuto nel libro \"la Salade\", descrivendo la vita e le abitudini dei valligiani dell'Appennino del XV secolo.\nLa leggenda originaria fu rielaborata anche nel XIX secolo da Richard Wagner nel suo Tannh\u00e4user. \"Sibilla\" \u00e8 anche il titolo di un importante poema drammatico di Giulio Aristide Sartorio."}
{"id": "568599", "revid": "1543377", "url": "https://it.wikipedia.org/wiki?curid=568599", "title": "Cantone di Saint-Nicolas-du-P\u00e9lem", "text": "Il Cantone di Saint-Nicolas-du-P\u00e9lem era una divisione amministrativa dell'Arrondissement di Guingamp.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 8 comuni:"}
{"id": "568600", "revid": "135224", "url": "https://it.wikipedia.org/wiki?curid=568600", "title": "K\u014dnstantinos Karamanl\u012bs", "text": "Carriera politica.\nDopo aver ricoperto il ruolo di ministro del lavori pubblici dal 1952 sotto il governo del generale Alexandros Papagos, alla morte di Papagos, nel 1955, il Re Paolo I lo chiama a sorpresa a ricoprire il ruolo di primo ministro del Regno di Grecia.\nKaramanl\u012bs assume anche la guida dell'ERE (unione radicale nazionale) il partito di centro destra, fondato da Papagos. Sotto i suoi governi la Grecia conoscer\u00e0 un notevole sviluppo economico. Vince le elezioni nel 1958 e nel 1961.\nSi dimette, per contrasti con la famiglia reale, nel 1963, partecipa alle elezioni di quello stesso anno, ma, sconfitto, si ritira a Parigi in esilio volontario. Rester\u00e0 in Francia fino al 1974, dato che nel 1967 in Grecia viene instaurata la dittatura dei colonnelli.\nIl 24 luglio 1974, torna ad Atene, richiamato in patria dal generale D\u012bm\u012btrios I\u014dannid\u012bs, per formare un governo civile di salvezza nazionale per risolvere la crisi di Cipro, seguita al tentato golpe filo-greco sull'isola fomentato dalla giunta di Atene.\nFonda il partito Nuova Democrazia e vince le elezioni nel 1974 e nel 1977. Sotto il suo governo si tiene il referendum che sancir\u00e0 la nascita dell'attuale Repubblica Greca, con il 69% dei voti, contro 31% per la monarchia. Sempre sotto il suo governo verr\u00e0 redatta l'attuale costituzione greca. Tratter\u00e0 l'ingresso della Grecia nella Comunit\u00e0 Economica Europea.\nIl 15 maggio 1980, eletto presidente della Repubblica Ellenica, lascia la guida del governo a Giorgio Rallis. Il 10 marzo 1985, certo della mancata rielezione, si dimette. Viene rieletto il 4 marzo 1990 e resta in carica fino al 10 marzo 1995. Dopo la morte i seguaci lo chiameranno \"l'etnarca\"."}
{"id": "568602", "revid": "1603714", "url": "https://it.wikipedia.org/wiki?curid=568602", "title": "Bajamonte Tiepolo", "text": "Nel 1310 fu a capo di una congiura contro il governo della Serenissima Repubblica.\nBiografia.\nPrima del 1310.\nNobile amato e rispettato dal popolo (da qui il soprannome di \"Gran Cavaliere\"), discendeva dalla potente famiglia dei Tiepolo, che si era gi\u00e0 fregiata di ben due dogi nel corso del Duecento: il bisnonno Jacopo e il nonno Lorenzo.\nIl padre, Jacopo \"Scopulo\", aveva visto sfumare nel 1289 l'elezione ducale in seguito ai contrasti politici tra la fazione aristocratica e quella pi\u00f9 popolare della sua famiglia, finendo per consentire l'ascesa, malgradita da molti, del capo del partito aristocratico, Pietro Gradenigo: il padre di Bajamonte, deluso e sdegnato, si era ritirato nei suoi possedimenti senza pi\u00f9 esser coinvolto nella vita politica in modo diretto ma continuando a sobillare i suoi partigiani.\nLa fazione al potere, lungi dall'accontentarsi del successo dell'elezione d'un suo rappresentante, era riuscita in breve tempo, a partire dalla Serrata del Maggior Consiglio del febbraio 1297, a far promulgare numerose leggi restrittive rispetto alla possibilit\u00e0 per le famiglie della classe media di poter ascendere al Maggior Consiglio e poter gestire direttamente il potere politico. I Tiepolo ed i Querini, che difendevano invece i diritti di queste ultime, presto si trovarono al centro dell'agone politico, incalzati da pi\u00f9 parti dai membri del partito aristocratico, decisi a estrometterli dal potere.\nIl 15 luglio 1300, Bajamonte, rientrato dalla reggenza delle colonie di Corone e Modone aveva dovuto subire un processo per l'accusa di indebita appropriazione di beni pubblici, finendo condannato al pagamento di una pesante ammenda, per la quale aveva dovuto chiedere a garanzia l'intervento del parente Michele Tiepolo e di altri, Francesco Longo, il vecchio Jacopo Querini, capo dell'omonima casata, Pietro Gussoni, Paolo da Mosto e Pietro Ziani, discendente dell'omonimo doge. Gravemente offeso per l'affronto, scelse di ritirarsi volontariamente nella propria villa di Marocco.\nNonostante nel 1302 fosse stato fatto membro della Quarantia, continu\u00f2 a mantenersi a lungo distante dalla vita politica.\nNel 1309, in occasione degli scontri scoppiati durante l'elezione dei nuovi Consiglieri ducali, il padre di Bajamonte venne addirittura ferito. Anche il suocero Marco Querini aveva dovuto subire le rappresaglie degli aristocratici: accusato di codardia per la perdita della fortezza di Castel Tebaldo, nel corso della guerra di Ferrara, aveva rischiato una pesante condanna, dalla quale si era salvato solo col sostegno del clero e della popolazione. N\u00e9 era andata meglio ad un altro Querini, il fratello del suocero Marco, Pietro, che era stato invece pesantemente multato per aver provocato un tumulto in Rialto.\nLa congiura.\nStrette in un angolo, le famiglie Querini e Tiepolo meditavano vendetta. Marco Querini, nonostante l'opposizione del vecchio Jacopo, raccolse attorno a s\u00e9 i capi della fazione popolare, motivandoli con discorsi nei quali si accusavano il doge Gradenigo e la sua fazione di essere la causa di tutti i mali veneziani: dalla sconfitta di Ferrara, alla scomunica papale, all'esclusione dal potere dei non facenti parte dell'aristocrazia. Tutti fatti che chiedevano una decisa prova di forza per liberare la citt\u00e0 dall'oppressione aristocratica.\nPrima di prendere qualunque decisione, per\u00f2, il Querini richiam\u00f2 Bajamonte dal volontario esilio per sfruttare il suo forte ascendente sul popolo. Capi della congiura erano Marco Querini, Bajamonte Tiepolo e Badoero Badoer. L'azione venne decisa per la notte tra il 14 ed il 15 giugno 1310: all'alba si sarebbe dato l'assalto a piazza San Marco e al Palazzo Ducale, con obbiettivo il massacro del Doge e dei suoi fedelissimi.\nNonostante al sorgere del sole del giorno prefissato una violenta tempesta imperversasse su Venezia, rendendo difficili gli spostamenti e rallentando l'arrivo dei rinforzi del Badoer dalla terraferma, Bajamonte e il suocero si misero alla testa delle due colonne di rivoltosi, puntando decisi verso la piazza, gridando \"Libert\u00e0\" e \"morte al doge Gradenigo\". Giunti per\u00f2 nella piazza vi trovarono schierati il Doge, le guardie e i fedeli delle famiglie Morosini e Dandolo. Nello scontro che ne nacque perirono immediatamente il suocero Marco e il cognato Benedetto, mentre i loro uomini si davano alla fuga; dal canto suo, la morte del proprio vessillifero e il conseguente sbandamento dei ribelli al cadere dell'insegna \"LIBERTAS\" (\"libert\u00e0\") costrinsero Bajamonte a ripiegare precipitosamente verso Rialto.\nAsserragliatosi nella zona del mercato, dov'erano i palazzi dei Querini, dato alle fiamme il Ponte di Rialto per sbarrare il passo alle truppe del Doge, il Tiepolo si accinse a resistere, nella speranza dell'arrivo dei rinforzi del Badoer. La sconfitta e la cattura di quest'ultimo, per\u00f2, convinsero infine Bajamonte ad accettare la proposta del Doge, portata dal consigliere Filippo Bellegno, di venire a patti, deponendo le armi e accettando l'esilio.\nL'esilio e gli ultimi anni.\nIl 17 giugno il Maggior Consiglio decret\u00f2 per Bajamonte Tiepolo quattro anni di esilio in Schiavonia, a condizione di mantenersi lontano dalla turbolenta Zara e dai territori nemici della Repubblica. Poco dopo la sua casa di Sant'Agostin venne demolita e gli stipiti donati simbolicamente alla chiesa di San Vio, mentre il bando colpiva anche la moglie e gli altri parenti.\nNonostante la proibizione del Governo, Bajamonte, desideroso di ritornare a Venezia, gi\u00e0 nei mesi successivi entr\u00f2 in contatto con i nemici della Repubblica, viaggiando a Padova, Treviso, Rovigo e persino in Lombardia, sempre, per\u00f2, tenuto d'occhio dalle spie della Repubblica. Il Venerd\u00ec Santo 16 aprile 1311, giunse a Padova, dov'erano riuniti a convegno con numerosi esponenti della famiglia Scrovegni, dei Carraresi e di altre nobili famiglie e gli ambasciatori dei Da Camino, per esporre la posizione propria e degli altri fuoriusciti veneziani e incassando da questi parole di sostegno e alleanza e la vaga promessa di uomini, ma senza nessun passo concreto.\nAlla sola notizia del suo arrivo in Terraferma, frattanto, come riferiva uno dei convenuti, l'intero Dogado era stato percorso da un fermento, mentre venivano schierati ai confini soldati in armi.\nAppena quattro mesi dopo il Tiepolo venne raggiunto dalla notizia della morte del doge Gradenigo, avvenuta il 13 agosto. Successero brevemente Marino Zorzi e poi, nel 1312, Giovanni Soranzo.\nPrivo dei sostegni promessi, isolato in Terraferma e ormai inviso alla popolazione per la collusione coi nemici di Venezia, il gruppo dei fuoriusciti, dopo essersi ritirato con il Tiepolo a Treviso, alla fine si disperse. Nel febbraio 1318, di fronte alle crescenti pressioni di Venezia, il comune trevisano ordin\u00f2 a Bajamonte di lasciare la citt\u00e0, mentre in patria l'esilio veniva reso per lui perpetuo. Questi si rec\u00f2 dunque in Istria, dove la famiglia aveva numerosi possedimenti.\nNel 1320 Venezia riusc\u00ec a mettere le mani su uno dei fuoriusciti, Nicol\u00f2 Querini, il quale venne giustiziato a Padova il 17 dicembre e la cui morte venne pubblicamente resa nota con bando pubblico a Rialto, mentre la moglie era costretta a prendere il velo. Nello stesso periodo Stefano Manolesso, che aveva avuto un incontro clandestino col Tiepolo, venne condannato alla pena capitale.\nIn quel periodo Bajamonte viaggiava in Dalmazia, dove la citt\u00e0 di Zara lo aveva chiamato in qualit\u00e0 di arbitro per dirimere le questioni vertenti con Mladen II Bribirski, bano di Croazia. La Serenissima, per\u00f2, che era signora di Zara, dichiar\u00f2 nel 1321 nulle le decisioni di Bajamonte e del comune zaratino in quanto contrarie ai trattati di alleanza. La citt\u00e0 dalmata non se ne cur\u00f2.\nIrritato, il 12 giugno il Consiglio dei Dieci, tribunale speciale costituito all'indomani della congiura per reprimere le sedizioni, ordin\u00f2 al Provveditore di Dalmazia l'arresto di Bajamonte. Questi, che il 17 novembre aveva composto per Zara, incurante delle ambasciate veneziane, un nuovo arbitrato, questa volta per le contese con la Serbia, dovette infine darsi alla fuga, vagando da una citt\u00e0 all'altra.\nCaduto prigioniero del voivoda serbo Giorgio, riusc\u00ec a fuggire nuovamente a Zara, dove gli ambasciatori di Bologna gli offrirono di guidare le forze dei Guelfi.\nIl 16 giugno 1325 il Consiglio dei Dieci ordinava quindi ai conti di Tra\u00f9, Sebenico e Ragusa di tenersi all'erta, mentre a Zara e in tutte le citt\u00e0 della Schiavonia veniva promulgato un editto che proibiva qualunque contatto con il traditore. Il 26 dicembre 1328 a Venezia si scopriva una nuova congiura, che portava all'arresto di numerose persone e, dato l'ennesimo coinvolgimento dei Querini, alla cattura dello stesso vecchio Jacopo e all'esilio di Andreolo Querini.\nIl 31 gennaio 1329 venne infine dato ordine dai Dieci a Federico Dandolo di provvedere con qualunque mezzo all'eliminazione di Bajamonte Tiepolo.\nDi lui non si sa molto di pi\u00f9 se non che mor\u00ec poco dopo. Brusegan ne colloca la morte presso parenti in localit\u00e0 Rapia, in Croazia, nel 1328.\nBibliografia.\nTutti i libri su Venezia parlano della famosa congiura; si segnala, tra i pi\u00f9 completi:"}
{"id": "568603", "revid": "15756", "url": "https://it.wikipedia.org/wiki?curid=568603", "title": "Pluton", "text": "Il Pluton \u00e8 un missile balistico nucleare a corto raggio (SRBM) tattico pre-strategico e ad unico stadio, usato per lungo tempo dall'esercito francese come alternativa al MGM-52 Lance statunitense. Fu sviluppato nei tardi anni '60, quando i disaccordi riguardo alla difesa con gli Stati Uniti ed altri Paesi della NATO portarono la Francia a concentrarsi sulla produzione di un proprio arsenale nucleare (Force de frappe). Il Pluton \u00e8 stato sostituito dal pi\u00f9 perfezionato Had\u00e8s.\nCaratteristiche.\nIl missile \u00e8 lungo 7,6m, pesava 2.400\u00a0kg e viene trasportato su uno scafo modificato del carro AMX-30. Questo veicolo viene accompagnato da un convoglio comprendente computer, radar, veicoli di comando, ecc. Il controllo del fuoco viene affidato ad un camion GBC 8 KT Berliet 6x6. Erano disponibili testate da 15 e 25 kT, da scegliere in base al tipo di bersaglio e alla sua vicinanza al fronte. La gittata massima era superiore ai 150\u00a0km.\nIl missile \u00e8 entrato in servizio con l'esercito francese nel 1974 e sono stati costruiti 42 veicoli di lancio..\nImpiego.\n5 reggimenti del Nord della Francia sono stati equipaggiati con 8 lanciatori \"Pluton\" (6 operativi e 2 di riserva) ciascuno, per un totale di 40 lanciatori:\nIl progetto di una versione migliorata, \"Super-Pluton\", \u00e8 stato abbandonato in favore del progetto \"Force Had\u00e8s\" (Had\u00e8s), e i \"Pluton\" pi\u00f9 vecchi sono stati gradualmente rimossi, fino al loro completo ritiro nel 1993.\nLa \"Force Had\u00e8s\" era l'insieme delle unit\u00e0 dell'Arm\u00e9e de terre incaricate dell'uso dei missili Pluton prima e poi Had\u00e8s; cos\u00ec come le \"Forces a\u00e9riennes strat\u00e9giques\" lo sono per la componente aerea e la \"Force oc\u00e9anique strat\u00e9gique\" per la componente sottomarina."}
{"id": "568606", "revid": "125445955", "url": "https://it.wikipedia.org/wiki?curid=568606", "title": "Chr\u012bstos Sartzetak\u012bs", "text": "Biografia.\nNel 1963 indag\u00f2 sulla morte del deputato pacifista Gregoris Lambrakis, scoprendo che si trattava di un assassinio ordito dai vertici della polizia. Lo scandalo che ne segu\u00ec port\u00f2 alla caduta del governo conservatore in carica. Il film \"Z - L'orgia del potere\" girato nel 1969 dal regista Costa Gavras fu ispirato da quei tragici avvenimenti.\nNel 1965 Sartzetak\u012bs fu inviato a Parigi per approfondire gli studi di legge, ma fu richiamato in Grecia dopo il golpe del 1967, espulso dalla magistratura, perseguitato, torturato e imprigionato. Fu rilasciato nel 1971 a seguito di pressioni dell'opinione pubblica internazionale.\n\u00c8 stato Presidente della Repubblica Ellenica dal 30 marzo 1985 al 4 maggio 1990."}
{"id": "568607", "revid": "729019", "url": "https://it.wikipedia.org/wiki?curid=568607", "title": "Had\u00e8s", "text": "Il missile superficie-superficie tattico Had\u00e8s era un missile balistico a testata nucleare a corto raggio monostadio, concepito per sostituire il precedente Pluton. La dottrina riguardante il suo impiego fu nota come d\"ultime avertissement\" (ultimo avvertimento) e faceva ufficialmente dell'Hades un \"missile pre-strategico\" utilizzabile sul campo di battaglia per segnalare il passaggio della cosiddetta \"soglia nucleare\", prima di considerare un massiccio attacco nucleare francese in risposta all'invasione dell'Europa occidentale o del territorio nazionale da parte delle forze del Patto di Varsavia. La maggiore gittata del missile Had\u00e8s permetteva di mantenere i veicoli lanciatori all'interno del territorio nazionale a disposizione della Ie Arm\u00e9e, facendo s\u00ec che tutte le opzioni per il suo impiego operativo fossero considerate dal governo invece che dalla Stato maggiore dell'Arm\u00e9e de terre. Per il suo utilizzo fu formata un'apposita divisione, designata Force Had\u00e8s, rimasta attiva in seno all'esercito fino al 1996.\nSviluppo.\nPer sostituire il missile superficie-superficie a corto raggio Pluton, installato su un veicolo corazzato da trasporto AMX-30 che fungeva anche da lanciatore designato TEL (Transporter-Erector-Launcher), nel 1975 il governo francese autorizz\u00f2 lo sviluppo di un nuovo sistema d'arma designato Had\u00e8s. Il nuovo missile doveva essere monostadio, equipaggiato con un motore a propellente solido, dotato di una gittata di 250\u00a0km, ed armato su una testata che poteva essere di tre tipi: al neutrone, convenzionale o chimica. Il sistema doveva essere altamente mobile per poter venire rischierato in tempi brevi lungo il confine franco-tedesco in caso di attacco delle forze del Patto di Varsavia. La progettazione del nuovo missile fu avviata ufficialmente nel 1984, e i requisiti iniziali furono parzialmente rivisti. La gittata dell'arma fu aumentata a 480\u00a0km, mentre la prevista testata al neutrone fu sostituita da una nucleare TN 90 da 80 kT. Lo sviluppo prosegu\u00ec velocemente, tanto che il primo lancio di prova avvenne nel 1988 sul poligono di Biscarosse, mentre come veicolo da trasporto e lancio fu prescelto il camion 6x4 Renault R\u00a0380 che non disponeva della capacit\u00e0 di operare su qualsiasi terreno del precedente AMX-30, ma poteva trasportare e lanciare due missili, e mimetizzarsi in quanto, con il rimorchio coperto da un telo, poteva passare facilmente per un normale camion da trasporto merci al fine di non attirare attenzioni indesiderate. Furono lanciati sperimentalmente un totale di sette missili, tutti con successo, mentre un ottavo test, che prevedeva un lancio doppio, non fu mai autorizzato.\nTecnica.\nIl missile superficie-superficie (Sol-Sol Balistique Strategique) A\u00e9rospatiale Had\u00e8s era un monostadio della lunghezza di 7,53 m e del peso di 1\u00a0850\u00a0kg dotato di un propulsore a propellente solidi Acheron. La carica nucleare era una TN 90 della potenza di 80 kT, ma in sua alternativa potevano essere installate una testata convenzionale ad alto esplosivo, una al neutrone o una con agenti chimici. Il sistema di navigazione disponeva di una piattaforma inerziale in cui i dati, inseriti prima del lancio, potevano essere modificati in volo, ed era dotato di GPS che garantiva un CEP di 100 m.\nIl veicolo trasportatore Renault R\u00a0380 aveva 6 assi, di cui quattro motrici, e disponeva di un equipaggio di tre uomini. Il peso in ordine di combattimento era di 15 tonnellate, ed il veicolo era lungo 25 m, largo 2,5 m e alto 4 m. Il motore diesel Renault erogava una potenza di 517 CV e garantiva una velocit\u00e0 massima su strada di 90\u00a0km/h ed un'autonomia di 1.000\u00a0km. All'estremit\u00e0 anteriore del semirimorchio si trovava la cabina protetta di comando e controllo, dove trovavano posto i due operatori addetti al lancio.\nLa sequenza di lancio del missile prevedeva che il vettore dovesse essere prima messo a livello tramite appositi martinetti idraulici, e quindi il contenitore-lanciatore veniva elevato a 90\u00b0 e bloccato. Avviata la sequenza di lancio, il missile usciva dal contenitore con i propri mezzi. Speciali misure protettive furono adottate per proteggere il semirimorchio e il contenitore-lanciatore dagli scarichi del motore del missile. Era possibile lanciare i missili anche se il semirimorchio veniva staccato dalla motrice. Una volta lanciato il missile manteneva un profilo di volo basso, e poteva compiere manovre evasive durante la fase finale della traiettoria al fine di eludere le contromisure avversarie.\nImpiego operativo.\nI previsti reparti che dovevano formare la Force Had\u00e8s furono identificati nel 15\u00e8me R\u00e9giment d'artillerie che doveva posizionarsi a Suippes, nel dipartimento della Marna, nel 3\u00e8me R\u00e9giment d'artillerie che doveva stabilirsi a Mailly-le-Camp, nella regione dell'Aube, e in un altro reparto, mai identificato ufficialmente ma che probabilmente era il 74\u00e8me R\u00e9giment d'artillerie di stanza a Belfort. A disposizione di questa divisione missilistica furono messi sistemi di comunicazione RITA, una batteria di missili contraerei portatili SATCP/Mistral e un battaglione di supporto logistico. \nNel 1991, con la fine della Guerra Fredda e il cambio della geopolitica europea, e vista l'opposizione tedesca al programma Had\u00e8s dopo la riunificazione tra la Germania Ovest e la DDR, il programma sub\u00ec una battuta d'arresto. Infatti il missile Had\u00e8s era destinato a colpire le forze avanzanti del Patto di Varsavia sul territorio tedesco prima che raggiungessero il confine con la Francia. Nel settembre dello stesso anno il presidente francese Fran\u00e7ois Mitterrand annunci\u00f2 l'interruzione del programma di acquisizione, mentre l'iniziale richiesta per 180 missili fu subito ridotta a 30, con 15 lanciatori binati. Mitterrand annunci\u00f2 anche che il sistema Pluton sarebbe stato ritirato dal servizio tra il 1993 e il 1994. Le prime piattaforme entrarono in servizio operativo nel 1992, assegnate al 15e R\u00e9giment d'artillerie ma solo come ultima risorsa in caso di grave minaccia, venendo immagazzinate a Lun\u00e9ville.\nNel 1994 il 15\u00e8me R\u00e9giment d'artillerie effettuo alcuni lanci di prova del sistema Had\u00e8s presso l'\u00cele du Levant, tutti coronati da successo. \nDopo l'elezione a Presidente della Repubblica di Jacques Chirac, il 23 febbraio 1996 fu annunciato ufficialmente che la Francia avrebbe cambiato il proprio sistema di dissuasione nucleare, passando da quello composto da quattro opzioni a uno a due componenti. Sarebbero rimasti in servizio i missili superficie-superficie lanciabili dai sommergibili nucleari e i missili aria-superficie lanciati dai velivoli delle Forces A\u00e9riennes Strat\u00e9giques (FAS) e dell'A\u00e9ronavale imbarcati su portaerei. \nIn conseguenza di questa decisione tutti i missili pre-strategici in servizio presso l'Arm\u00e9e de terre sarebbero stati demoliti. I missili oggetti di questa decisione erano gli IRBM S-3 in servizio presso l'Arm\u00e9e de l'air nei silo corazzati dispiegati presso il plateau d'Albion, e i missili Had\u00e8s, che erano immagazzinati in \"guardia tecnica operativa\" dalla fine del 1991. L'ultimo esemplare di Had\u00e8s fu demolito il 23 giugno 1997, quando fu sciolto anche il 15\u00e8me R\u00e9giment d'artillerie, e nel 1999 fu completata la distruzione di tutti gli elementi associati al sistema d'arma."}
{"id": "568608", "revid": "1950485", "url": "https://it.wikipedia.org/wiki?curid=568608", "title": "Strada di tronchi", "text": "Una strada di tronchi \u00e8 un tipo di strada costruita con un letto di sabbia o di pietrame e coperta con dei tronchi posizionati in maniera perpendicolare al senso di marcia. \u00c8 un tipo di strada molto semplice ma di grande utilit\u00e0 in terreni paludosi o cedevoli.\nLa sua conoscenza risale ai tempi antichi, fa parte infatti dei tipi presenti nelle strade romane ed \u00e8 stata utilizzata anche come fondo per altri tipi di pavimentazione stradale nei casi di territori con fondo cedevole. Una applicazione di questo tipo si riscontra in alcune strade del Nord-America, particolarmente dello Yukon in Alaska.\nQuesto tipo di strada \u00e8 stata largamente usata, in tempi pi\u00f9 recenti, durante la seconda guerra mondiale, da parte dei tedeschi durante l'invasione della Russia (operazione Barbarossa)."}
{"id": "568609", "revid": "1543377", "url": "https://it.wikipedia.org/wiki?curid=568609", "title": "Cantone di Lannion", "text": "Il Cantone di Lannion \u00e8 una divisione amministrativa dell'Arrondissement di Lannion.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 passato da 5 a 3 comuni.\nComposizione.\nI 5 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 3:"}
{"id": "568613", "revid": "1543377", "url": "https://it.wikipedia.org/wiki?curid=568613", "title": "Cantone di L\u00e9zardrieux", "text": "Il Cantone di L\u00e9zardrieux era una divisione amministrativa dell'Arrondissement di Lannion.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 7 comuni:"}
{"id": "568615", "revid": "1543377", "url": "https://it.wikipedia.org/wiki?curid=568615", "title": "Cantone di Perros-Guirec", "text": "Il Cantone di Perros-Guirec \u00e8 una divisione amministrativa dell'Arrondissement di Lannion.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, non ha sub\u00ecto modifiche.\nComposizione.\nComprende 9 comuni:"}
{"id": "568616", "revid": "287204", "url": "https://it.wikipedia.org/wiki?curid=568616", "title": "I\u014dann\u012bs Aleuras", "text": "\u00c8 stato Presidente della Repubblica Ellenica \"ad interim\" dal 10 marzo al 30 marzo 1985."}
{"id": "568617", "revid": "729019", "url": "https://it.wikipedia.org/wiki?curid=568617", "title": "S2 (missile)", "text": "L'SSBS S2 (\"Sol-Sol Balistique Strategique\" - suolo-suolo balistico strategico) \u00e8 stato il primo missile balistico francese a gittata intermedia (IRBM: \"Intermediate Range Ballistic Missile\"), (2750\u00a0km) che ha rappresentato la componente terrestre della Force de frappe francese, con 18 missili schierati in silos dai primi anni settanta.\nIl missile era dotato di una sola testata nucleare (MR-31), che fu testata a Moruroa l'11 settembre 1966; la prima unit\u00e0 di 9 missili \u00e8 stata operativa il 2 agosto 1971 nella \"Base a\u00e9rienne 200 Apt-Saint-Christol\" situata nel plateau d'Albion e la seconda il 23 aprile 1972.\nDal 1980 si cominci\u00f2 a sostituirli con i migliorati S3."}
{"id": "568619", "revid": "1543377", "url": "https://it.wikipedia.org/wiki?curid=568619", "title": "Cantone di Plestin-les-Gr\u00e8ves", "text": "Il Cantone di Plestin-les-Gr\u00e8ves \u00e8 una divisione amministrativa dell'Arrondissement di Lannion.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 passato da 9 a 17 comuni.\nComposizione.\nI 9 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 17:"}
{"id": "568620", "revid": "767487", "url": "https://it.wikipedia.org/wiki?curid=568620", "title": "Cantone di Plouaret", "text": "Il Cantone di Plouaret era una divisione amministrativa dell'Arrondissement di Lannion.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 9 comuni:"}
{"id": "568621", "revid": "729019", "url": "https://it.wikipedia.org/wiki?curid=568621", "title": "S3 (missile)", "text": "L'SSBS S-3 (\"Sol-Sol Balistique Strategique\") \u00e8 stato il secondo missile balistico francese a gittata intermedia (IRBM: \"Intermediate Range Ballistic Missile\"), ad essere schierato. Era pi\u00f9 moderno del precedente S2, che sostitu\u00ec gi\u00e0 ai primi anni ottanta nella componente terrestre della Force de frappe.\nStoria del progetto.\nAppena completato lo schieramento del missile SSBS S-2 nei 18 silo presenti sul plateau d'Albion, avvenuto nel 1972, venne deciso lo sviluppo di un pi\u00f9 moderno missile SSBS (Sol-Sol-Balistique-Strategique) che doveva rimpiazzare il precedente tipo. Nel 1973 l'Aerospatiale Space and Strategic Systems Division di Les Mureaux ricevette il via allo sviluppo del nuovo missile, considerato di seconda generazione, designato S-3D/TN-61. Per assicurare la massima sopravvivenza del nuovo SSBS dovevano essere assicurate tre principali caratteristiche: indurimento delle basi, ridondanza e dispersione. Le installazioni operative del 1\u00b0 Groupment de Missiles Strat\u00e9gique (GMS) furono rafforzate attraverso l'adozione di migliorie ai silos di lancio, e all'adozione di una rete di trasmissioni atta a sopravvivere alla scosse sismiche, denominata VESTALE. In pi\u00f9 le installazioni furono protette dagli effetti delle impulsi elettromagnetici generati dalle esplosioni nucleari in quota mediante l'adozione della gabbia di Faraday per la protezione dell'infrastruttura, e di apposite blindature e vernici specifiche. Il 1\u00b0 GMS venne raccordato alle nuove reti strategiche ASTARTE e RAMSES, e furono adottate le regole di ingaggio della Force Oc\u00e9anique Strat\u00e9gique (FOST). I collegamenti interni tra i Post de Conduite de Tir (PCT) e i silos consentivano di lanciare i missili da entrambe le centrali di tiro. La dispersione delle installazioni operative faceva s\u00ec che esse fossero sufficientemente distanti le une dalle altre da obbligare il nemico e prenderle di mira una ad una, me anche sufficientemente vicine le une alle altre da far s\u00ec che l'effetto fratricida avrebbe neutralizzato buona parte del massiccio attacco, consentendo ad una parte dei missili di sopravvivere per essere lanciati.\nTecnica.\nIl missile bistadio a propellente solido S-3D era un Intermediate Range Ballistic Missile della lunghezza di 13.81 m, e con un diametro alla base di 1.49 m. Il peso al lancio era di 25\u00a0800\u00a0kg. Il primo stadio SEP 902 era quello del precedente S-2, dotato di 16\u00a0940\u00a0kg di propellente che forniva una spinta pari a 72 secondi. Il secondo stadio RITA II era stato originariamente sviluppato per il missile MSBS (Mer-Sol-Balistique-Strategique) M-20, era dotato di 6\u00a0015 di propellente, che fornivano una spinta di 58 secondi.\nIl missile montava una singola testata termonucleare TN-61 del peso di 1.000\u00a0kg. La carica bellica, contenuta in un Re-entry Vehicle, sviluppava una potenza di 1,2 Mt, era completa di ausilii di inganno per superare le difese antimissili nemiche, e rinforzata per resistere alle esplosioni nucleari dei missili ABM. Per motivi di standardizzazione l'S-3 utilizzava la medesima carica bellica del missile SLBM M20. L'adozione di un nuovo calcolatore di guida, e di una nuova centrale di guida inerziale, rese possibile una maggiore precisione.\nImpiego operativo.\nIl primo lancio di prova avvenne il 3 dicembre 1976 dal poligono (Centre d'Essais des Landes, CEL) di Biscarosse, mentre il completamento dei test avvenne nel luglio 1979. Il missile era pi\u00f9 corto e leggero del precedente tipo, montava un secondo stadio alleggerito e costruito in materiali compositi, e necessitava di minore propellente solido. Tali caratteristiche consentivano un aumento della gittata pari a 3\u00a0500\u00a0km, grazie anche all'impiego di traiettarie superenergetiche. Il primo gruppo di missili S-3 divenne operativo il 1\u00ba giugno 1980 presso la \"Base a\u00e9rienne 200 Apt-Saint-Christol\", inquadrata nel 1\u00b0 Groupment de Missiles Strat\u00e9gique appartenente alle Forces Nucl\u00e9aires Strat\u00e9gique (FAS). La seconda unit\u00e0 divenne operativa il 31 dicembre 1982.\nOgnuno dei due gruppi di missili era comandato da una apposita centrale di controllo tiro, collegate entrambi al comando della FAS di Taverny. Un posto comando alternativo si trovava a Mont Verdun, nei pressi di Lione. I silos corazzati dei missili erano dispersi su un'area di 36.000\u00a0km/q. Il tempo di reazione dal ricevimento dell'ordine presidenziale al, lancio del missile era stimato in 200 secondi.\nVerso la met\u00e0 del 1981 venne deciso lo sviluppo di un nuovo missile, designato S-4, della gittata di 4.000\u00a0km. Il nuovo SSBS fu oggetto di un luogo dibattito politico circa il suo modo di spiegamento: mobile o fisso. Con la fine della guerra fredda il programma venne arrestato, e successivamente abbandonato nel luglio 1991, con decisione presa dal presidente Fran\u00e7ois Mitterrand. L'ultimo lancio di prova del missile S-3 avvenne da Biscarosse il 3 novembre 1993. Il 13 giugno 1995 il presidente francese Jacques Chirac annunci\u00f2 la ripresa degli esperimenti nucleari sul poligono nucleare di Mururoa, chiedendo contemporaneamente al governo di smantellare le installazioni presenti sul plateau d'Albion. La decisione di fermare la prontezza operativa del 1\u00b0 GMS venne presa ufficialmente il 22 febbraio 1996, ed attuata nell'aprile dello stesso anno. Il sistema d'arma S-3 venne ufficialmente fermato il 16 settembre 1996, quando gli obiettivi furono disinseriti, e le trasmissioni tra l'Eliseo, la Force A\u00e9rienne Strat\u00e9gique e le installazioni del 1\u00b0 GMS sospese definitivamente. Entro la fine del 1999 tutti i missili furono smantellati, al costo stimato di 350 milioni di franchi. Il costo di mantenimento operativo annuale del sistema S-3 era di circa 400 milioni di franchi. Alcuni rapporti indicano che furono costruiti 40 missili S-3 e che 21 di essi furono utilizzati per i test di prova.\nEsemplari attualmente esistenti.\nDue esemplari completi di missile S-3D sono attualmente esposti presso il Mus\u00e9e de l'Air et de l'Espace di Le Bourget. Per motivi didattici ed espositivi uno di essi \u00e8 stato suddiviso in pi\u00f9 parti, tutte complete."}
{"id": "568624", "revid": "287204", "url": "https://it.wikipedia.org/wiki?curid=568624", "title": "K\u014dnstantinos Tsatsos", "text": "\u00c8 stato Presidente della Repubblica Ellenica dal 19 giugno 1975 al 15 maggio 1980."}
{"id": "568625", "revid": "682087", "url": "https://it.wikipedia.org/wiki?curid=568625", "title": "Adult Oriented Rock", "text": ""}
{"id": "568626", "revid": "1005847", "url": "https://it.wikipedia.org/wiki?curid=568626", "title": "ASMP", "text": "LASMP - \"Air Sol Moyenne Port\u00e9e\" (dal francese: \"aria suolo a media portata\") \u00e8 un missile da crociera nucleare francese \"pre-strategico\" a medio raggio.\nDescrizione del missile.\nLa grande capacit\u00e0 di \"penetrazione\" dell'ASMP discende:\nStoria della concezione.\nAll'inizio degli anni 70, i progressi nella difesa antiaerea hanno obbligato l'Arm\u00e9e de l'air a migliorare le proprie armi strategiche e pre-strategiche, rispettivamente costituite dai tandem seguenti:\nSi \u00e8 quindi deciso di sostituire le bombe con dei missili che consentono al velivolo di far fuoco da una distanza di sicurezza. Un primo missile \u00e8 stato studiato a partire dal 1974 ma il programma ha dovuto essere abbandonato. Nel 1977, l'A\u00e9rospatiale, rispondendo ad una offerta d'appalto della \"Direction Technique des engins\" propose un missile con uno statoreattore ad acceleratore incorporato. Nel 1978, l'A\u00e9rospatiale \u00e8 scelto per sviluppare l'ASMP in vista di una sua utilizzazione sul Mirage 2000. L'anno successivo \u00e8 presa la decisione adattarlo prioritariamente sul Mirage IV vista di una utilizzazione strategica. E nel 1980, si \u00e8 deciso di dotare la Marine nationale, di una capacit\u00e0 pre-strategica adattando l'ASMP sul Super \u00c9tendard. L'inizio della produzione in serie si \u00e8 verificata alla fine del 1983. La messa in servizio del primo squadrone di Mirage IV sopraggiunger\u00e0 il 1\u00ba maggio 1986, quella sul Mirage 2000 il 1\u00ba luglio 1988 e infine la messa in servizio sul Super \u00c9tendard il 1\u00ba giugno 1989.\nSituazione attuale.\nL'ASMP \u00e8 un missile nucleare da \"ultimo avvertimento\" prima degli attacchi da parte dei sottomarini, 60 testate nucleari sono state costruite. Esse sono attualmente imbarcate su 60 Mirage 2000N dell'Arm\u00e9e de l'air.\nAir-Sol Moyenne Port\u00e9e-Am\u00e9lior\u00e9 (ASMP-A).\nA seguito di un programma avviato nel 1997, l'ASMP \u00e8 stato sostituito nel 2010 da una versione migliorata, chiamata ASMP-A (\"Air Sol Moyenne Port\u00e9e-Am\u00e9lior\u00e9\", dal francese: \"aria suolo a media portata migliorato\"), con una nuova testata nucleare chiamata TNA (\"T\u00eate nucl\u00e9aire a\u00e9roport\u00e9e\", dal francese: \"testata nucleare aeroportata\") avrebbe una capacit\u00e0 di 300 kt, quindici volte superiore alla bomba di Hiroshima. Con un peso di 850 kg, per una lunghezza leggermente superiore a 5 metri, le sue caratteristiche esatte sono \"classificate\", ma secondo alcune fonti, il suo statoreattore gli consentirebbe una gittata dell'ordine di 500 km ad una velocit\u00e0 di Mach 3, con una precisione di attacco inferiore a 10 metri.\nL'ASMP-A pu\u00f2 essere trasportato su aerei Rafale \"standard F3\", permettendo loro di condurre attacchi nucleari, e sui Mirage 2000N \"standard K3\".\nL'ordine coprirebbe 79 missili ASMP-A e 47 testate TNA. La consegna \u00e8 prevista a partire dal 2007 fino al 2011.\nUno squadrone di Mirage 2000N \u00e8 stato adattato allo \"standard K3\" - l'EC 3/4 \"Limousin\" a Istres - per trasportare l'ASMP-A a partire dal 2009. Un primo squadrone, il \"Gascogne\" della \"BA de Saint-Dizier\" equipaggiato di Rafale \"standard F3\" dotato dell'ASMP-A \u00e8 stato dichiarato operativo alla fine del 2010, un altro squadrone \u00e8 previsto al ritiro dei Mirage 2000N, cio\u00e8 verso il 2018. La decisione \u00e8 stata presa per limitare a due il numero di squadroni incaricati della dissuasione - cio\u00e8 40 aeromobili.\nDal lato della Marine nationale, \u00e8 nel 2010 che dovrebbe essere incorporata sulla portaerei , la prima flottiglia di Rafale M \"standard F3\", dotata di ASMP-A.\nL'ASMP-A ha fatto il suo primo lancio in volo il 16 gennaio 2006 su un aereo banco di prova Mirage 2000N ed \u00e8 stato dichiarato operativo il 1\u00ba ottobre 2009, sulla base aerea 125 Istres-Le Tub\u00e9. sul Mirage 2000N e il 1\u00ba luglio 2010 sulla base aerea 113 Saint-Dizier-Robinson sul Rafale.\nDopo la messa in servizio, un primo tiro dimostrativo (valutazione tecnico-operativa) \u00e8 stato realizzato con successo dall'Arm\u00e9e de l'air il 23 novembre 2010 su un Mirage 2000N."}
{"id": "568627", "revid": "547034", "url": "https://it.wikipedia.org/wiki?curid=568627", "title": "Disinformazione", "text": "La disinformazione, nelle scienze della comunicazione, \u00e8 il fenomeno che si verifica quando le informazioni percepite da un soggetto possono non corrispondere alla stessa intenzione per cui esse sono state diffuse, confondendo e/o modificando le opinioni di qualcuno o dell'intera opinione pubblica verso una persona, un argomento, una situazione.\nOrigine del termine.\nDisinformazione (di\u00b7\u1e63in\u00b7for\u00b7ma\u00b7zi\u00f3\u00b7ne/), sostantivo femminile derivato di \"informazione\" con l'aggiunta del prefisso \"dis-\", \u00e8 un termine risalente a prima del 1983. Questo \u00e8 comunemente rintracciabile nel mondo dei media poich\u00e9 strettamente connesso alla divulgazione di notizie e opinioni. Il sostantivo \"disinformazione\" non va confuso con controinformazione: infatti ci si riferisce a quest'ultimo concetto quando si manifesta l'intenzionalit\u00e0 di opposizione a una prima informazione.\nIn inglese, la parola non appare nei dizionari fino alla fine degli anni '80, dal momento che trova la sua origine nel termine russo \"dezinformatzija\" (\u0434\u0435\u0437\u0438\u043d\u0444\u043e\u0440\u043c\u0430\u0446\u0438\u044f): esso si riferisce ad un'arma tattica russa risalente al 1923, quando il vice presidente -precursore del KGB- della direzione politica di stato (GPU) chiese la fondazione di \u00abuno speciale ufficio di disinformazione per condurre operazioni tattiche di intelligence\u00bb.\nWilliam Safire scrisse nel suo libro del 1993 \"Quoth de Maven\" che la disinformazione fu usata dal KGB per indicare \u00abla manipolazione del sistema di intelligence di una nazione attraverso la somministrazione di dati credibili ma fuorvianti\u00bb. Da questo punto in poi, la disinformazione divenne una tattica usata nella guerra sovietica.\nLe misure attivate dall'intelligence sovietica si basavano sulla falsificazione come operazione segreta e sulla sovversione e manipolazione dei media.\nDescrizione.\nLa disinformazione non pu\u00f2 essere considerata come un fenomeno malevolo a prescindere dalle circostanze, poich\u00e9 queste ultime sono il primo punto da prendere in considerazione per capire se la disinformazione nasca da un'incomprensione involontaria del ricevente del messaggio, o volutamente distorta dall'emittente.\nUna tattica tipica della disinformazione \u00e8 quella di mescolare un po' di verit\u00e0 con delle menzogne, ovvero di rivelare solo una parte della verit\u00e0, spacciando questo come un completo quadro d'insieme.\nQuando i canali d'informazione non possono essere completamente chiusi, si pu\u00f2 renderli inutili saturandoli, creando quindi disinformazione: si riduce al massimo il rapporto segnale-rumore e si scredita l'opposizione attribuendole affermazioni false e facilmente confutabili.\n\"Misinformation\".\nCon il termine anglofono \"misinformation\", come definito dalla ricercatrice Claire Wardle nel suo intervento in materia di \"information disorder\", si intende una peculiare forma di disinformazione in cui la divulgazione di contenuti non veritieri non presuppone alcun intento malevolo.\nIl termine \"misinformazione\", seppure poco adoperato nel gergo italiano e non ancora ufficialmente riconosciuto come lemma del vocabolario. La sfumatura semantica che il termine \"misinformation\" acquisisce, passa in secondo piano rispetto al significato preponderante dell'accezione di disinformazione, al punto da rendere necessaria una demistificazione terminologica che faccia chiarezza sul termine generico, comunemente utilizzato. \"Misinformation\" \u00e8 infatti uno dei tre sottoinsiemi specifici in cui il complesso fenomeno del \"Disordine Informativo\" pu\u00f2 essere, secondo Claire Wardle, suddiviso in:\nLa distinzione che intercorre tra i tre tipi di disinformazione \u00e8 tanto sottile quanto articolata.\nSi individuano sette modi di disinformare:\nStrategie e tattiche.\nSecondo un sondaggio condotto dalla BBC quasi 8 persone su 10 temono di imbattersi in false notizie, soprattutto in Europa e Nord America. In particolare, la disinformazione preoccupa il 79% degli utenti online. Il sondaggio prende in esame un campione di 16000 adulti: in Germania il 51% degli intervistati sembra non essere preoccupata del tema, mentre i pi\u00f9 preoccupati sono i brasiliani, con una percentuale pari al 92%. La maggior parte degli intervistati, tuttavia, \u00e8 contraria all'idea di una regolamentazione governativa di internet.\nStrategie e tattiche per mettere in atto forme di disinformazione possono essere:\nEsempi.\nNello spionaggio o \"intelligence militare\", la disinformazione consiste nel diffondere informazioni false per indurre in errore il nemico rispetto alla propria posizione o strategia: si ricorre alla diffusione di notizie infondate o premeditatamente distorte al fine di danneggiare l\u2019immagine pubblica di un avversario e/o di influenzare le scelte dell'opinione pubblica stessa.\nIn politica, la disinformazione si manifesta spesso nel tentativo di sviare i sostenitori del proprio avversario o oppositore diffondendo false dichiarazioni o insinuazioni sulla vita personale di questi ultimi, ad esempio nel corso di campagne politico-elettorali oppure, in generale, tirando acqua al proprio mulino con altrettante falsit\u00e0 o alterazioni della realt\u00e0 dei fatti. Esempi tipici sono le forme di negazionismo che negano l'evidenza al fine di alimentare dubbio e incredulit\u00e0 nel manipolato fino al rigetto della tesi iniziale.\nIn altri casi la disinformazione si manifesta semplicemente violando le norme basilari dell'informazione oggettiva: ci\u00f2 pu\u00f2 avvenire non riportando notizie e fatti ritenuti sconvenienti ed inopportuni per la propria causa, oppure conferendo loro importanza minore rispetto al dovuto negli appositi spazi informativi.\nIn tale ambito la disinformazione \u00e8 spesso sfruttata nelle attivit\u00e0 di propaganda, assieme al populismo e alla demagogia, comunemente usate dai regimi politici antidemocratici per mantenere il pi\u00f9 possibile il controllo sociale sulle masse garantendo al contempo la sopravvivenza stessa del regime contro eventuali oppositori, critiche e rivolte dal basso.\nLa disinformazione pu\u00f2 prevedere la distribuzione di documenti falsi, manoscritti e fotografie, o la diffusione di voci maliziose e dossier creati appositamente. Simili espedienti vengono utilizzati anche nella competizione commerciale per indebolire la posizione di un concorrente, e perfino a livello governativo per tenere segrete verit\u00e0 altrimenti compromettenti, difficili da gestire, o con un forte impatto sull'opinione pubblica.\nTecniche di disinformazione vengono usate comunemente anche nell'ambito del commercio e della vendita (marketing) di prodotti da parte di aziende e relativi venditori, anche nella forma di pubblicit\u00e0 ingannevole.\nFalse Balance (falso equilibrio).\nIl falso equilibrio, anche detto \"bothsidesism\", \u00e8 un bias dei media in cui i giornalisti presentano un problema come pi\u00f9 equilibrato tra punti di vista opposti rispetto alle prove supportate. I giornalisti possono presentare prove e argomentazioni sproporzionate rispetto alle prove effettive per ciascuna delle parti, oppure possono omettere informazioni che dimostrerebbero che le affermazioni di una parte sono prive di fondamento. Il falso equilibrio \u00e8 stato citato come causa di disinformazione e di solito deriva da un tentativo di evitare bias, ma d\u00e0 a posizioni non supportate o dubbie un'illusione di rispettabilit\u00e0. Crea la percezione al pubblico che alcune questioni siano scientificamente controverse, anche se in realt\u00e0 non lo sono, creando quindi dubbi che possono essere sfruttati da gruppi di interesse come l'industria dei combustibili fossili o l'industria del tabacco, o attivisti ideologicamente motivati come antivaccinisti o creazionisti. Esempi di falso equilibrio nelle questioni scientifiche includono i temi del cambiamento climatico causato dall'uomo contro il cambiamento climatico naturale, gli effetti sulla salute del tabacco, la presunta relazione tra vaccini e autismo, le presunte cure contro la Covid-19 e l'evoluzione contro il design intelligente.\nContromisure.\nLa storia delle contromisure alla disinformazione \u00e8 \"la storia di un giornalismo militante (...), consapevole della sua responsabilit\u00e0\": essa - in realt\u00e0, come quelle ad alta intensit\u00e0 mafiosa, degradate dal basso livello in cui \u00abla stampa viene utilizzata per le operazioni ormai collaudate di depistaggio o di ridimensionamento o di logoramento, realizzate con tecniche spesso ripetute, dalla orchestrazione delle fughe di notizie alla costruzione dei falsi indizi e delle \u201cpiste seconde\u201d, allo stillicidio dei \u201csi dice\u201d alla demolizione sistematica della figura della vittima\u00bb - \"ha un solo scopo politico e sociale: sovvertire il sistema mafioso a partire da un cambiamento culturale, avendo come obiettivo la trasformazione del popolo in cittadinanza e l\u2019emancipazione dalle vischiose dinamiche politiche ed economiche dell\u2019isola. Una rivoluzione borghese, o almeno il segno della sua possibilit\u00e0\"."}
{"id": "568628", "revid": "547034", "url": "https://it.wikipedia.org/wiki?curid=568628", "title": "Benito Albino Dalser", "text": "Biografia.\nSecondo la ricostruzione di Zeni, basata su un'intervista che questi afferma di aver avuto con la Dalser, sarebbe stato riconosciuto a Milano dal padre l'11 gennaio del 1916. Tuttavia l'atto di riconoscimento non \u00e8 mai stato trovato. Nel 1925 Benito Mussolini, da circa tre anni capo del governo, nello stesso anno del suo matrimonio religioso con Rachele Guidi, avrebbe assegnato al piccolo Benito Albino una \"dote\" di centomila lire in Buoni del Tesoro ma, al di fuori di questa elargizione, non si occup\u00f2 direttamente del bambino. I rapporti con Benito Albino furono invece tenuti dal fratello del Duce, Arnaldo, che ebbe nei confronti del nipote un comportamento affettuoso.\nBenito Albino visse con la madre in varie localit\u00e0 fino al 1926 quando la donna, che non aveva rinunciato a proclamarsi \"legittima\" consorte del capo del fascismo, fu internata nel manicomio di Pergine Valsugana e, successivamente, in quello di San Clemente nella laguna veneziana. Dopo il primo ricovero coatto della madre il bambino fu mandato in collegio prima a Moncalieri dai padri Barnabiti poi, dopo la morte dello zio Arnaldo, nel 1931, in un collegio di minore prestigio. Nel 1932 fu adottato da Giulio Bernardi, commissario prefettizio di Sopramonte, che ne divenne anche il tutore. Benito Albino non riusc\u00ec mai pi\u00f9 a rivedere la madre e, secondo il giornalista trentino, sarebbe vissuto nel desiderio costante di essere riconosciuto dal padre.\nArruolatosi nella Regia Marina, dopo aver frequentato il corso di telegrafia a La Spezia insieme con un nipote del padre adottivo, Giacomo Minella, si imbarc\u00f2 con il compagno sull'esploratore Quarto in navigazione verso la Cina. Secondo le testimonianze di Minella, Benito Albino manifest\u00f2 pi\u00f9 volte ai commilitoni la sua stretta parentela con il duce. Fatto rimpatriare, fu anch'esso, come la madre, rinchiuso in un istituto psichiatrico a Mombello di Limbiate (l'allora grande manicomio provinciale di Milano), dove mor\u00ec nel 1942 per consunzione: Il quotidiano la Repubblica ha definito la sua scomparsa, studiata dal giornalista Alfredo Pieroni del Corriere della Sera, \"un delitto di regime\"."}
{"id": "568629", "revid": "599013", "url": "https://it.wikipedia.org/wiki?curid=568629", "title": "Paola Mazzali", "text": "Carriera.\nFiglia d'arte (entrambi i genitori erano cestisti: la madre Gloria Vallazza giocatrice e allenatrice del Basket Club Bolzano, il padre Renato Mazzali nella squadra bolzanina del Savoia), esordisce giovanissima nel 1988 tra le file del Basket Club Bolzano, squadra in cui militer\u00e0 per tutta la carriera, allora in Serie A2.\nCon le biancorosse vive 18 stagioni, tra la serie C (serie in cui la squadra fu relegata nel 1990) e la serie A1 (raggiunta nel 2003-04, mantenuta la stagione successiva, ma persa al termine della stagione 2005-06), con la sola interruzione delle due gravidanze, e ne diventa capitano. Per rimanere nella sua citt\u00e0 rifiut\u00f2 trasferimenti in squadre pi\u00f9 blasonate (tra gli altri, la cerc\u00f2 il club lecchese di Costa Masnaga).\n\u00c8 morta nel 2006 all'et\u00e0 di 32 anni in seguito ad un incidente stradale sull'autostrada del Brennero tra Verona ed Affi.\nRiconoscimenti postumi.\nDopo la scomparsa, la societ\u00e0 ha ritirato la sua casacca, la n. 5, e chiesto al comune di Bolzano di intitolare a Paoletta Mazzali il palazzetto dello sport di viale Trieste, casa del BCB. La richiesta venne accolta da Comune e Provincia, e la cerimonia di intitolazione si tenne il 27 aprile 2007, in occasione dell'ultima partita della stagione.\nIl 27 giugno 2007 a Bolzano \u00e8 nato il \"Progetto Paola Mazzali\", in memoria della giocatrice scomparsa. Si tratta di una associazione, creata da un gruppo di amici di Paola e realizzata in collaborazione con la Lega Basket Femminile, che intende perseguire esclusivamente finalit\u00e0 di solidariet\u00e0 sociale e civile, indirizzata allo scopo di appoggiare economicamente le famiglie e soprattutto i bambini in difficolt\u00e0 a causa di malattie o di morte di uno dei componenti la famiglia, in provincia di Bolzano, ma anche oltre.\nNel marzo del 2008 la LegA Basket Femminile ha deciso di intitolare a Paola Mazzali il premio per l'MVP della Coppa Italia di Serie A2."}
{"id": "568630", "revid": "1224362", "url": "https://it.wikipedia.org/wiki?curid=568630", "title": "Archiatra", "text": "L'archiatra (o archiatro, dal tardo latino \"archiatrus\" o \"archiater\", dal greco antico \"arch\u00ecatros\", composto dalla particella \"arch-\" che designa il capo e \"medico\") \u00e8 il medico principale o protomedico; termine di corte, \u00e8 ancora in uso per indicare il medico personale del Papa, l'archiatra pontificio.\nStoria.\nNel periodo classico era il medico personale di un sovrano. Archiatro palatino era il titolo ufficiale del medico personale dell'imperatore.\nGli archiatri popolari, nell'antica Roma e nel mondo occidentale, erano una specie di medici condotti che curavano la gente del popolo gratuitamente.\nArchiatra pontificio.\nL'archiatra pontificio \u00e8 il medico personale del Papa e, salvo scelte speciali di questo, svolge il suo mandato per la durata contrattuale di cinque anni. \nSpesso di provenienza ospedaliera e chirurgica, piuttosto che accademica, in passato viene chiamato anche medico segreto. Un certo numero di archiatri pontifici sono stati anche saggisti o innovatori di rilievo nella conoscenza e nella pratica medica. La prestigiosa carica di archiatra pontificio non era preclusa agli ebrei, che infatti ne ebbero diversi rappresentanti. \nAttualmente, dal 24 febbraio 2021, l\u2019archiatra pontificio in carica \u00e8 il prof. Roberto Bernabei.\nEcco l'elenco degli ultimi archiatri pontifici:"}
{"id": "568631", "revid": "729019", "url": "https://it.wikipedia.org/wiki?curid=568631", "title": "MGM-52 Lance", "text": "Il missile MGM-52 Lance \u00e8 stato, dall'inizio degli anni '70 fino al 1991, un'arma tattica nucleare in forza all'esercito americano e ad alcuni eserciti della NATO. Progettato e costruito dalla Ling-Temco-Vought (LTV), il \"Lance\" aveva una gittata di 120\u00a0km (SRBM), una velocit\u00e0 massima di mach 3, armato anche con testata HE o Cluster da 450\u00a0kg (gittata ridotta a 65\u00a0km), sostitu\u00ec i razzi Honest John e Sergeant.\nIl Lance \u00e8 stato sostituito dal pi\u00f9 perfezionato MGM-140 ATACMS.\nL'arma.\nL'intero sistema era basato su due veicoli e un carrello: il lanciatore M752 e l'M688 usato per il trasporto e il caricamento del missile sulla rampa; entrambi anfibi e dotati di visione notturna erano derivati dal trasporto \"M548\", un mezzo sviluppato per il corpo dei segnalatori, a sua volta derivato dall\"'APC M113\". Il carrello LZL permetteva il lancio in sostituzione del veicolo principale. Dall'approntamento al lancio, il Lance poteva essere sparato in soli 15 minuti e a causa della sua ridotta dimensione, pi\u00f9 missili (n. 2) potevano essere movimentati da una singola unit\u00e0.\nIl Lance utilizzava un sistema di guida inerziale resistente alle contromisure elettroniche e fu adottato nel settembre del 1973 oltre che dall'esercito USA anche dalla Germania Ovest, dal Belgio, Paesi Bassi, Regno Unito, Italia e da Israele.\nLa missione primaria operativa dei Lance in caso di conflitto era quella di colpire le postazioni missilistiche nemiche, gli aeroporti, i centri di trasporto, i comandi e gli assembramenti logistici, i ponti, i principali centri di approvvigionamento e le grandi concentrazioni di truppe.\nI Lance, armi molto precise e compatte, sono state per\u00f2 man mano sostituite con altre tecnologicamente pi\u00f9 avanzate. Il trattato poi sugli Euromissili e gli Accordi START hanno portato alla riduzione delle armi nucleari, specie quelle a corto-medio raggio, e cos\u00ec, in seguito ad un'apertura del presidente George Bush, nel 1992 i Lance sono stati radiati dal servizio senza rimpiazzi, anche da Paesi come l'Italia che li aveva in dotazione presso la 3\u00aa Brigata missili \"Aquileia\" di Portogruaro.\nL'impiego in Italia.\nTra l'estate 1973 e l'estate 1975 il 3\u00ba Reggimento artiglieria Missili della 3\u00aa Brigata missili \"Aquileia\" di Portogruaro viene interessato da un intenso processo di modernizzazione soprattutto per il cambio del sistema d'arma, dal MGR-1 \"Honest John\" al nuovo MGM-52 \"Lance\".\nNell'estate 1974, dopo la frequenza di un corso di inglese e di un corso d\u00ec terminologia tecnica, un nutrito numero di ufficiali, sottufficiali e truppa del 3\u00ba Reggimento Artiglieria Missili furono inviati presso la Scuola d'Artiglieria dell'Esercito USA di Fort Sill in Oklahoma, per l'acquisizione del sistema missilistico MGM-52 \"Lance\".\nL\u00ec, il 26 agosto 1974 si costituiva il Gruppo d\u00ec Formazione \"Lance\" della III Brigata Missili, che, dopo un intenso ciclo addestrativo, concludeva le sue attivit\u00e0 con il lancio, il 5 e 6 dicembre 1974, di sei missili MGM-52 \"Lance\" nel Poligono militare di White Sands nel Nuovo Messico.\nRientrato in Italia, nel dicembre 1974, il Gruppo d\u00ec formazione \"Lance\" si innestava sul preesistente 3\u00ba Reggimento artiglieria missili, armato con MGR-1 \"Honest John\".\nIl 1\u00ba gennaio 1975 il 3\u00ba Reggimento artiglieria missili viene sciolto e ricostituito come 3\u00ba Gruppo missili \"Volturno\" stanziato a Oderzo, ereditandone bandiera e tradizioni il 30 settembre 1975, e ricevendo in dotazione il nuovo armamento MGM-52 \"Lance\", con sei lanciatori semoventi M-752, dotati sia di armamento convenzionale che nucleare. Per il trasporto dei vettori dei missili Lance fu nuovamente approntato, come per l'Honest John, l'autocarro M55 di produzione USA.\nNell'aprile 1975, superava brillantemente tutte le prove valutative e il 27 luglio 1975 effettuava i primi lanci con il nuovo missile nel Poligono sperimentale e di addestramento interforze di Salto di Quirra a Perdasdefogu in Sardegna; nella stessa data, il reparto veniva dichiarato operativo."}
{"id": "568632", "revid": "50856", "url": "https://it.wikipedia.org/wiki?curid=568632", "title": "Axolotl", "text": ""}
{"id": "568635", "revid": "287204", "url": "https://it.wikipedia.org/wiki?curid=568635", "title": "Micha\u012bl Stasinopoulos", "text": "\u00c8 stato Presidente della Repubblica Ellenica dall'8 dicembre 1974 al 19 giugno 1975."}
{"id": "568638", "revid": "1950984", "url": "https://it.wikipedia.org/wiki?curid=568638", "title": "OTR-21 To\u010dka", "text": "L'OTR-21 To\u010dka (in cirillico: OTP-21 \u0422\u043e\u0447\u043a\u0430; nome in codice NATO: SS-21 Scarab A), anche noto come 9K79, \u00e8 una famiglia di sistemi missilistici balistici tattici a corto raggio (SRBM) di fabbricazione sovietica, sviluppata negli anni sessanta dal KBM Kolomna in risposta al MGM-52 Lance statunitense ed entrata in servizio a partire dal 1975 presso le forze armate sovietiche prima, in cui ha sostituito il 9K52 Luna-M, e russe poi.\nConcepito per neutralizzare sistemi di difesa, aeroporti e fortificazioni avversarie, il To\u010dka \u00e8 stato disegnato anche per sferrare un attacco nucleare a livello divisionale. Impiegato attivamente nei conflitti ceceni, siriano e del Nagorno-Karabah, ha ricevuto il battesimo del fuoco nella Guerra civile dello Yemen del 1994.\nDispiegati dalle forze sovietiche nella Germania dell'Est, \u00e8 stato sviluppato in due ulteriori versioni caratterizzate da gittata e carico utile maggiori denominate rispettivamente To\u010dka-U (nome in codice NATO: SS-21 Scarab B) e To\u010dka-P (nome in codice NATO: SS-21 Scarab C).\nNel 2020 i To\u010dka sono stati ritirati dal servizio dai ranghi delle Forze armate russe, nelle quali sono stati sostituiti dai pi\u00f9 moderni sistemi 9K720 Iskander.\nAl 2021 presta servizio attivo, nelle sue diverse versioni, in numerose forze armate delle ex-repubbliche sovietiche.\nStoria.\nSviluppo.\nIl missile balistico tattico a corto raggio OTR-21 To\u010dka, designazione NATO SS-21 Scarab, fu sviluppato come sostituto del precedente razzo non guidato FROG-7 a partire dal 1968. Il nuovo ordigno poteva trasportare una testata convenzionale, nucleare, chimica, biologica o a EMP. La produzione inizi\u00f2 nel 1973, ma il sistema d\u2019arma entr\u00f2 ufficialmente in servizio nell'Armata Rossa nel corso del 1976, con la prima versione Scarab A, gittata di 70\u00a0km, in dotazione alle forze sovietiche di stanza nella DDR nel corso del 1981. I principali obiettivi assegnati ai missili SS-21 erano aeroporti, posti comando, batterie antiaeree, ponti e concentramenti di truppe. Il sistema d\u2019arma fu presentato durante la parata militare sulla Piazza Rossa il 9 maggio 1985. Nel 1988 erano in servizio 140 sistemi d\u2019arma presso il Gruppo di forze sovietiche in Germania ripartiti tra l'8\u00aa Armata della Guardia con Quartier generale a Weimer-Nohra, la 1\u00aa Armata Corazzata della Guardia a Dresda, la 3\u00aa Armata d'Urto nel Magdeburgo, la 2\u00aa Armata Corazzata della Guardia a Neubrandenburg e la 20\u00aa Armata della Guardia a Eberswalde.\nCaratteristiche.\nIl 9K79 To\u010dka \u00e8 un missile monostadio a propellente solido del peso di 2.000\u00a0kg, dotati di vari tipi di testate incluse la 9N123F (alto esplosivo a frammentazione) da 120\u00a0kg AA60 nucleare tattica, 9N123K (a submunizioni), e chimica. Il propulsore, del peso di 926\u00a0kg, eroga una potenza di 9.788\u00a0kg/s che consente una gittata massima di 70\u00a0km con 926\u00a0kg di propellente.\nIl veicolo lanciatore ruotato 6x6 \u00e8 il BAZ-5921 (9P129) pesante 18.150\u00a0kg, lungo 9,48 m, largo 2,78 m e alto 2,35 m. Il motore Diesel 5D-20B-300, da 300 CV garantisce una velocit\u00e0 su strada di 60\u00a0km/h, e un\u2019autonomia di 650\u00a0km. Il veicolo pu\u00f2 superare una pendenza massima del 60%, una laterale del 40%, una trincea di 1,2 m, e un ostacolo verticale di 0,50 m. Il mezzo \u00e8 dotato di completa protezione NBC per l\u2019equipaggio ed \u00e8 anfibio. Grazie alla presenza di due idrogetti pu\u00f2 muoversi in acqua ad una velocit\u00e0 di 8\u201310\u00a0km/h.\nDurante il trasporto il missile \u00e8 completamente nascosto all\u2019interno del TEL, con la testata racchiusa in un apposito vano climatizzato a temperatura controllata, ed \u00e8 protetto da colpi diretti. Il sistema d'arma pu\u00f2 essere dispiegato rapidamente. All\u2019atto del ricevimento dell\u2019ordine di lancio il missile \u00e8 pronto in circa 20 minuti, eretto in posizione quasi verticale, e una volta avvenuto il lancio il veicolo trasportatore pu\u00f2 lasciare l\u2019area in 1,5 minuti, allontanandosi a grande velocit\u00e0. Il veicolo TEL \u00e8 supportato da un veicolo completamente anfibio 6x6 BAZ-5922 (9T218) che trasporta due missili di riserva ed \u00e8 dotato di gru per il trasferimento del missile. Inoltre vi \u00e8 un camion ZIL-137T con rimorchio portamissili (9T238) con altri due missili di riserva trasportati negli appositi contenitori. Il sistema d\u2019arma SS-21 pu\u00f2 operare senza preparazione, sia di giorno che di notte in qualsiasi condizione meteorologica, con temperature variabili da -40\u00b0 a +50\u00b0. Esso e composto dai seguenti veicoli: veicolo lanciatore (TEL) 9P129, veicolo trasporto missili 9T218, veicolo trasporto missili di riserva 9T238, veicolo per controllo automatico del missile 9V819, veicolo manutenzione 9V844 su telaio ZIL-131, veicolo trasporto munizioni 9F370, veicoli trasporto missili 9Ya234 e testate 9Ya.\nImpiego operativo.\nLa distribuzione del missile in seno all\u2019Armata Rossa avveniva a livello di brigata, ognuna delle quali dotata di 18 lanciatori. Il sistema d\u2019arma \u00e8 stato largamente esportato, dapprima nei paesi del Patto di Varsavia, quali Bulgaria, Cecoslovacchia, DDR, Polonia, e Ungheria. In seguito allo disfacimento dell\u2019Unione Sovietica, avvenuto nel 1991, \u00e8 poi entrato in servizio negli eserciti dell\u2019Armenia, Azerbaigian, Bielorussia, Kazakistan, e Ucraina e ceduto da alcuni di essi Libia, Siria e Yemen. Con la suddivisione della Cecoslovacchia il missile ha brevemente prestato servizio negli eserciti della Repubblica Ceca e della Slovacchia.\nIl missile SS-21 \u00e8 stato utilizzato in combattimento dalle forze armate russe durante le guerre cecene e in almeno 15 esemplari durante la Guerra dell'Ossezia del Sud.\nL'esercito siriano ne ha utilizzato alcuni nel corso della guerra civile, e secondo fonti della CNN l'esercito ucraino ha utilizzato tale sistema d'arma durante la crisi con la Russia del 2013-2014.\nAltro impiego operativo \u00e8 avvenuto durante la guerra civile dello Yemen del 1994 e poi i quella del 2014 da parte delle unit\u00e0 ribelli e della commissione popolare (Houthis) il 4 settembre 2015 con un lancio contro la base di Safer, un accampamento della coalizione araba che si trova nel governatorato del Ma'rib e nuovamente nella notte tra il 20 e il 21 settembre 2015 con un altro lancio contro Safer intercettato da un missile superficie-aria MIM-104 Patriot.25/02/2022 lancio confermato 2 missili ss21 scarab codice NATO, contro aeroporto militare aviazione Russa di Millerovo nell'area di Rostov, attacco effettuato molto probabilmente dalle forze ucraine.\nComposizione.\nUn sistema missilistico To\u010dka \u00e8 solitamente composto dai seguenti elementi:"}
{"id": "568639", "revid": "17654", "url": "https://it.wikipedia.org/wiki?curid=568639", "title": "Ida Irene Dalser", "text": ""}
{"id": "568640", "revid": "767487", "url": "https://it.wikipedia.org/wiki?curid=568640", "title": "Cantone di La Roche-Derrien", "text": "Il Cantone di La Roche-Derrien era una divisione amministrativa dell'Arrondissement di Lannion.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 11 comuni:"}
{"id": "568641", "revid": "1305772", "url": "https://it.wikipedia.org/wiki?curid=568641", "title": "Giacomo Boncompagni", "text": "Il nome Giacomo Boncompagni viene utilizzato per riferirsi a diversi personaggi storici:"}
{"id": "568642", "revid": "124902552", "url": "https://it.wikipedia.org/wiki?curid=568642", "title": "Costantino II di Grecia", "text": "Conosciuto anche come Costantino XIII come continuazione degli imperatori bizantini, visto che l'ultimo imperatore fu Costantino XI Paleologo e il nonno di Costantino II, Costantino I, aveva preso il nome di Costantino XII (per proclamarsi cos\u00ec continuatore della dinastia regnante dell'Impero romano d'Oriente). Vinse la medaglia d'oro come velista alle Olimpiadi di Roma del 1960.\nBiografia.\nInfanzia.\nCostantino di Grecia \u00e8 il secondogenito e unico figlio maschio di Paolo e Federica di Hannover. Diciannove mesi prima della sua nascita era venuta al mondo Sofia (la futura consorte di Juan Carlos I di Spagna) e nel maggio 1942 nasce Irene.\nEsilio e rientro in Grecia.\nCostantino ha appena un anno quando la Grecia viene invasa dalle truppe tedesche ed \u00e8 costretto a vivere l'esperienza dell'esilio prima in Egitto e poi in Sudafrica. Torna in Grecia nel 1945 e due anni dopo diviene erede al trono in seguito alla morte di Giorgio II e alla proclamazione del padre come re.\nEducazione ed Olimpiadi.\nCostantino \u00e8 stato educato come si conveniva ad un erede al trono. Ha frequentato scuole preparatorie e college importanti, ottenendo risultati brillanti, nonch\u00e9 la \"Scuola Speciale d'Armi\" della NATO in Germania. Costantino \u00e8 stato anche uno sportivo di rilievo: nel 1960 partecip\u00f2 alle Olimpiadi di Roma, vincendo la medaglia d'oro nella vela (classe Dragoni).\nAscesa al trono e matrimonio.\nIl 6 marzo 1964 il padre muore e Costantino, all'et\u00e0 di 24 anni, sale sul trono greco. Il 18 settembre dello stesso anno sposa la principessa danese Anna Maria, figlia del re Federico IX di Danimarca, appena diciottenne, ad Atene, nella Cattedrale metropolitana dell'Annunciazione.\nDittatura dei colonnelli e proclamazione della Repubblica.\nNell'aprile 1967 una giunta militare, inizialmente sostenuta dal re, si impadronisce del potere e, dopo un fallito contro colpo di Stato, in dicembre Costantino e la famiglia prendono volontariamente la via dell'esilio, che li porta prima a Roma, poi - per un breve periodo - nella terra natia della regina Anna Maria, la Danimarca, ed infine a Londra. Solo il 1\u00ba giugno 1973 il sovrano \u00e8 formalmente deposto dalla giunta militare, che proclama la repubblica in Grecia. La scelta \u00e8 confermata da due referendum, uno nel luglio successivo e l'altro nel dicembre 1974, dopo il ritorno della democrazia (69% dei voti). Costantino torn\u00f2 temporaneamente ad Atene nel 2004, durante le Olimpiadi, come membro del Comitato olimpico internazionale.\nUltimi anni.\nNel 2013 la coppia torn\u00f2 a stabilirsi in Grecia: vivono a Porto Heli.\nDiscendenza.\nRe Costantino e la moglie Anna Maria di Danimarca hanno cinque figli:"}
{"id": "568644", "revid": "1543377", "url": "https://it.wikipedia.org/wiki?curid=568644", "title": "Cantone di Tr\u00e9guier", "text": "Il Cantone di Tr\u00e9guier \u00e8 una divisione amministrativa dell'Arrondissement di Lannion.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 passato da 10 a 22 comuni.\nComposizione.\nI 10 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 22:"}
{"id": "568645", "revid": "36426", "url": "https://it.wikipedia.org/wiki?curid=568645", "title": "Phoenix canariens", "text": ""}
{"id": "568646", "revid": "339392", "url": "https://it.wikipedia.org/wiki?curid=568646", "title": "Herb Powell", "text": ""}
{"id": "568647", "revid": "74173", "url": "https://it.wikipedia.org/wiki?curid=568647", "title": "Paolo di Grecia", "text": "Biografia.\nInfanzia.\nPaolo nacque, nel 1901, ad Atene, terzo figlio di Costantino I e di sua moglie, la principessa Sofia di Prussia. Segu\u00ec la carriera militare in marina, divenendo ufficiale.\nMatrimonio.\nIl 9 gennaio 1938, ad Atene, spos\u00f2 Federica di Hannover, figlia di Ernesto Augusto III di Brunswick e di Vittoria Luisa di Prussia.\nEsilio.\nDal 1917 al 1920 Paolo visse in esilio con il padre Costantino I. Dal 1923 al 1935, e ancora dal 1941 al 1946, visse nuovamente in esilio, questa volta con il fratello Giorgio. Durante gran parte della Seconda guerra mondiale, quando la Grecia era sotto l'occupazione nazista, egli si trovava in esilio con il governo greco a Londra, dove, come suo fratello Giorgio, fu iniziato in massoneria, ed al Cairo. Dal Cairo inviava lettere e libelli al popolo greco.\nRe degli Elleni.\nRitorn\u00f2 in Grecia nel 1946. Succedette al fratello nel 1947, durante la Guerra civile greca (tra i comunisti greci e il governo greco, anti-comunista). Nel 1947 non fu in grado di presenziare al matrimonio del suo primo cugino, il principe Filippo d'Edimburgo, con la futura regina Elisabetta II d'Inghilterra, dal momento che soffriva di febbre tifoide.\nNel 1949 la guerra civile termin\u00f2 ufficialmente con la vittoria degli anticomunisti.\nNegli anni '50 la Grecia ritrov\u00f2 una certa stabilit\u00e0 economica e le relazioni diplomatiche all'estero erano sostenute dalle continue visite ufficiali compiute da Paolo presso altri Stati. Egli fu il primo monarca di Grecia a far visita ad un capo di stato turco. I legami con la Gran Bretagna si incrinarono per la questione di Cipro, dove la maggior parte degli abitanti era intenzionata ad entrare a far parte della Grecia (En\u014dsis), cosa che metteva a rischio i diritti della minoritaria comunit\u00e0 turco-cipriota e la stessa volont\u00e0 del Regno Unito, che preferiva la nascita di una nuova entit\u00e0 statale per mantenere alcune sue importanti basi militari.\nNel dicembre 1959 il principe Massimiliano di Baviera consegn\u00f2 alla Grecia i tesori della corona del re Ottone I di Grecia, esportati dalla Grecia quasi cent'anni prima.\nNe frattempo in Grecia cresceva sempre pi\u00f9 forte il sentimento repubblicano. Il re stesso si attir\u00f2 numerose critiche per i suoi continui viaggi e per i costi del mantenimento della famiglia reale. Egli rispose alle proteste con un maggior autocontrollo economico e la donazione della sua residenza privata di Polidendri allo Stato.\nUltimi anni e morte.\nNel 1959 sub\u00ec un'operazione per una cataratta e nel 1963 fu operato d'urgenza per appendicite. Alla fine del febbraio 1964 gli venne diagnosticato un cancro allo stomaco che, in due settimane, lo port\u00f2 alla morte ad Atene.\nLa monarchia in Grecia gli sopravvisse altri nove anni.\nDiscendenza.\nRe Paolo e Federica di Hannover ebbero tre figli:"}
{"id": "568649", "revid": "767487", "url": "https://it.wikipedia.org/wiki?curid=568649", "title": "Ivo Miro Jovi\u0107", "text": "\u00c8 stato il rappresentante dell'etnia croata alla Presidenza Centrale della Bosnia ed Erzegovina, eletto in parlamenti il 9 maggio 2005 dopo il licenziamento di Dragan \u010covi\u0107 per corruzione da parte del Rappresentante ONU per la Bosnia ed Erzegovina.\nDopo essersi laureato in storia all'Universit\u00e0 di Sarajevo, Jovi\u0107 lavor\u00f2 come insegnante di storia a Ilija\u0161 e poi a Kiseljak. Inizi\u00f2 l'attivit\u00e0 politica nel 1997, quando il partito Unione Democratica Croata di Bosnia ed Erzegovina lo propose per una posizione di governo nel Cantone della Bosnia Centrale. Nel 1999 Jovi\u0107 entro a far parte del governo bosniaco come Vice-Ministro della Cultura, carica che mantenne sino al 2001.\nCon le elezioni del 2002, Jovi\u0107 venne eletto come rappresentante del suo partito nel Parlamento della Bosnia ed Erzegovina. La sua pi\u00f9 recente apparizione internazionale \u00e8 stata al 2005 World Summit a New York.\nJovi\u0107 parla fluentemente il tedesco, \u00e8 sposato e ha tre figli."}
{"id": "568650", "revid": "31360", "url": "https://it.wikipedia.org/wiki?curid=568650", "title": "Memories of a Geisha (film)", "text": ""}
{"id": "568651", "revid": "1904508", "url": "https://it.wikipedia.org/wiki?curid=568651", "title": "Giorgio II di Grecia", "text": "Biografia.\nInfanzia.\nGiorgio nacque alla villa reale di Tatoi, presso Atene, figlio primogenito del re Costantino I di Grecia della casata reale dei Gl\u00fccksburg e di sua moglie, la principessa Sofia di Prussia. Giorgio decise di intraprendere ancora giovane la carriera militare entrando a far parte della guardia prussiana all'et\u00e0 di 18 anni e prestando quindi servizio nella Guerra dei Balcani come membro del 1\u00ba fanteria greco. Quando suo nonno venne assassinato nel 1913, Giorgio divenne principe ereditario (Diadochos) ed ottenne il titolo di duca di Sparta.\nPrimo esilio.\nDopo il colpo di Stato che depose suo padre Costantino I durante la Prima guerra mondiale, il principe Giorgio segu\u00ec i genitori in esilio nel 1917, mentre suo fratello Alessandro venne chiamato quale nuovo successore al trono dal primo ministro Eleutherios Venizelos, noto repubblicano.\nRientro in Grecia.\nQuando Alessandro I mor\u00ec a seguito di un'infezione dovuta ad un morso di una scimmia nel 1920, Venizelos venne rimosso dall'incarico e un plebiscito restaur\u00f2 Costantino al trono. Il principe Giorgio a questo punto prest\u00f2 servizio come colonnello d'esercito e poi maggiore generale nella guerra contro la Turchia. \nMatrimonio.\nFu in questo periodo inoltre che egli spos\u00f2 la sua cugina di secondo grado, la principessa Elisabetta di Romania, il 27 febbraio 1921 a Bucarest, la quale era figlia del re Ferdinando I di Romania e della regina Maria di Sassonia-Coburgo-Gotha. \nAscesa al trono.\nQuando i turchi sconfissero i greci nella Battaglia di Dumlup\u0131nar, furono i militari stessi a chiedere la nuova abdicazione di Costantino e Giorgio venne chiamato a succedergli al trono il 27 settembre 1922.\nSecondo esilio.\nA seguito del fallito colpo di Stato realista dell'ottobre del 1923, il comitato rivoluzionario greco \"chiese\" a Giorgio II di abbandonare la Grecia mentre l'Assemblea Nazionale avrebbe revisionato la questione del governo per il futuro. Egli dovette cedere a questa imposizione, ma si rifiut\u00f2 di abdicare, lasciando il paese il 19 dicembre 1923 e recandosi in esilio nella nazione nativa della moglie, la Romania. Quando venne proclamata la repubblica il 25 marzo 1924, egli venne deposto ufficialmente, privato della nazionalit\u00e0 greca e delle sue propriet\u00e0 private che vennero confiscate dal governo.\nDurante il suo esilio il 16 settembre 1930 fu iniziato in massoneria nella Loggia \"Wellwood\" n. 5143 di Londra, della quale nel 1933 divenne Maestro venerabile. Raggiunse il 33\u00ba ed ultimo grado del Rito scozzese antico ed accettato.\nRitorno ed ultimi anni.\nIl 3 novembre 1935 fu riportato sul trono dopo un colpo di Stato militare contro la Repubblica e un contestato referendum, caratterizzato da violenze e brogli. Approv\u00f2 la stabilizzazione e sostenne la dittatura di Ioannis Metaxas (il Regime del 4 agosto). Malgrado le tendenze quasi fasciste del regime ed i forti legami economici con la Germania nazista, Giorgio rimase sempre favorevole al Regno Unito e perci\u00f2, durante la Seconda guerra mondiale, la Grecia, dopo vari tentennamenti, si schier\u00f2 con gli Alleati.\nFu costretto a fuggire dalla Grecia in seguito all'invasione tedesca, terminata con la vittoria dell'Asse il 23 aprile 1941. Fugg\u00ec dapprima a Creta, ma in seguito alla conquista dell'isola da parte della Wehrmacht, si ritir\u00f2 in Egitto e infine a Londra. \nDurante la guerra rimase riconosciuto internazionalmente come capo dello Stato greco, appoggiato dal governo in esilio e dalle forze greche nel Medio Oriente. Nella Grecia occupata furono per\u00f2 i partigiani di sinistra del EAM/ELAS che trasformarono il loro movimento nel pi\u00f9 grande movimento di resistenza greco, acquistando una notevole popolarit\u00e0. Quando tuttavia la liberazione si avvicin\u00f2, la prospettiva che il Re tornasse caus\u00f2 contrasti tanto in Grecia quanto tra i greci residenti all'estero. Una gran parte del popolo e molti politici rifiutarono il suo ritorno a causa del suo sostegno accordato alla dittatura di Metaxas e si giunse all'accordo che la questione del suo ritorno e del futuro della monarchia sarebbero stati decisi con referendum nazionale.\nReferendum e morte.\nIl referendum si svolse il 28 settembre 1946, fra accuse di brogli elevate dalla sinistra, mentre il paese era coinvolto in una guerra civile. Giorgio mor\u00ec a seguito di un improvviso attacco cardiaco, nel Palazzo Reale ad Atene, e a lui succedette il fratello, Paolo di Grecia.\nNel 1942 gli fu conferita la Croce di guerra norvegese."}
{"id": "568653", "revid": "33689", "url": "https://it.wikipedia.org/wiki?curid=568653", "title": "OTR-22", "text": "L'OTR-22 (in cirillico: OTP-22, nome in codice NATO: SS-12 Scaleboard), anche noto come 9K76 o TR-1 Temp, \u00e8 stato un sistema missilistico balistico tattico a medio raggio di fabbricazione sovietica, sviluppato a partire dagli anni Sessanta ed introdotto in servizio nelle forze missilistiche strategiche sovietiche nel 1969.\nCostituito da una rampa mobile MAZ-543 ed un missile 9M76 Temp-S con testata nucleare monoblocco custodito in un involucro protettivo sigillato, il sistema OTR-22 \u00e8 stato costruito in 718 esemplari. Sono stati effettuati pi\u00f9 di 400 lanci di prova nel corso del suo servizio. Ne \u00e8 stata sviluppata una versione migliorata nota in Occidente prima come S-22 Scaleboard ed in seguito come SS-12b Scaleboard.\nMai impiegato in combattimento, venne radiato nel 1989 in seguito alla ratifica del Trattato INF.\nStoria.\nSviluppo.\nIl missile, denominato 9M76 Temp-S, venne sviluppato presso l'NII-1 ed introdotto in servizio nel 1965. Nel 1979, ne venne realizzata una versione perfezionata, di dimensioni identiche ma con prestazioni migliorate. In Occidente, il missile fu inizialmente chiamato SS-22, nella convinzione che si trattasse di un sistema completamente nuovo.\nCaratteristiche.\nIl missile Temp aveva una lunghezza di 12,4 m ed un diametro di 1,01, con un peso al lancio di 9.700 kg. Il sistema di guida era di tipo inerziale, e la testata aveva una potenza massima di 500 chilotoni. Il motore era a propellente liquido. Le due versioni realizzate differivano tra loro essenzialmente per gittata massima e precisione, mentre le altre caratteristiche tecniche erano le medesime.\nImpiego operativo.\nComplessivamente ne furono costruiti 718 esemplari. Si trattava di un'arma di prima linea e di teatro, con una gittata che li metteva in grado di colpire obiettivi in Europa Occidentale pur essendo schierati in territorio sovietico.\nQuesti missili furono comunque radiati in seguito alla ratifica del Trattato INF, l'8 dicembre 1987. Le demolizioni iniziarono il 1\u00ba agosto 1988 presso l'installazione di Saryozek, e si conclusero il 25 agosto dell'anno successivo, quando anche l'ultimo esemplare fu smantellato. I veicoli da trasporto TEL degli SS-12/22 (e degli SS-23) vennero invece eliminati a Stan'kovo.\nL'Unione Sovietica fu l'unico Paese ad immettere in servizio queste armi. Le voci su 5 esemplari che sarebbero stati trasportati a Cuba via mare nel 1991 sarebbero prive di fondamento."}
{"id": "568656", "revid": "1904508", "url": "https://it.wikipedia.org/wiki?curid=568656", "title": "Alessandro di Grecia", "text": "Biografia.\nInfanzia.\nNato il 1\u00ba agosto 1893 (21 luglio nel calendario giuliano) a Tatoi presso Atene, Alessandro era il secondo figlio di Costantino I e di sua moglie Sofia di Prussia.\nNel 1917 Costantino I, conosciuto per le sue tendenze filo-tedesche, insistette perch\u00e9 la Grecia rimanesse neutrale nella Prima guerra mondiale, mentre il primo ministro Eleutherios Venizelos era intenzionato ad entrare in guerra a fianco della Triplice Intesa. Su suggerimento di Venizelos, le truppe francesi ed inglesi entrarono in Grecia e forzarono Costantino e suo figlio, il principe Giorgio, all'esilio.\nIncoronazione e matrimonio.\nIl giovane Alessandro, uno di coloro che avevano supportato la \"Grande Idea\", venne incoronato re; in realt\u00e0 egli possedeva pochissimi poteri ed era completamente nelle mani del primo ministro e, indirettamente, delle grandi potenze; il suo unico compito fu quello di visitare frequentemente il fronte per sostenere il morale delle truppe.\nIn una delle problematiche pi\u00f9 importanti ebbe per\u00f2 la meglio su Venizelos: il 4 novembre 1919 spos\u00f2 Aspasia Manos (1896-1972), considerata una popolana non essendo membro di alcuna famiglia reale dell'Europa occidentale. Comunque Aspasia discendeva, ad esempio, da molti principi regnanti di Moldavia e Valacchia; era inoltre figlia del colonnello Petros Manos, il che caus\u00f2 scandalo. La vicenda mand\u00f2 Venizelos su tutte le furie, avendo lui cercato di far sposare il giovane re con la principessa Maria, figlia del re Giorgio V d'Inghilterra e della regina consorte Mary di Teck. Il matrimonio venne ufficializzato, ma Aspasia non venne riconosciuta come regina, e venne conosciuta come \"Madame Manos\". Sei mesi dopo, la giovane coppia si rec\u00f2 a Parigi, a condizione che lei non dovesse ricoprire incarichi ufficiali.\nPoco dopo, nell'agosto del 1920, venne firmato il Trattato di S\u00e8vres. Questo trattato fu molto favorevole alla Grecia, in quanto le assegn\u00f2 numerosi territori in Tracia e presso Smirne, nell'attuale Turchia. Alessandro divenne quindi re di un regno ancora pi\u00f9 grande di quello del padre.\nMorte.\nIl 25 ottobre 1920 Alessandro mor\u00ec ad Atene di setticemia, dopo essere stato morso da una scimmia dei giardini del Palazzo Reale tre settimane prima, anche se si vocifer\u00f2 che fosse stato assassinato, in quanto si opponeva al ritorno del padre in patria e sul trono. Dopo la sua morte, suo padre Costantino I divenne nuovamente re, con il nome di Costantino XII. Costantino support\u00f2 immediatamente la guerra greco-turca che port\u00f2 la sconfitta della Grecia, la fine della \"Megali Idea\" e la morte di 250.000 persone.\nLa citt\u00e0 di Alessandropoli (precedentemente chiamata Dedeagatch), presso il fiume Evros sulle coste greco-turche, prese il suo nome nel 1920 in occasione di una sua visita.\nAlessandro rappresenta un'eccezione nei diritti di primogenitura. Egli assunse il trono all'abdicazione del padre malgrado suo fratello maggiore, Giorgio, fosse ancora in vita. In ogni caso, anche il fratello divenne, all'abdicazione del padre nel 1922, re di Grecia con il nome di Giorgio II.\nDiscendenza.\nL'unico figlio di Alessandro, nato dopo la sua morte, fu la principessa Alessandra (1921-1993), che spos\u00f2 Pietro II di Jugoslavia. Sua madre, Madame Manos, venne riconosciuta come \"Principessa\" dal restaurato re Costantino."}
{"id": "568657", "revid": "1687810", "url": "https://it.wikipedia.org/wiki?curid=568657", "title": "Ugo Spirito", "text": "Biografia.\nDal 1934 ebbe cattedre di insegnamento in diverse Universit\u00e0 tra cui Pisa, Messina, Genova e Roma. Alla Sapienza di Roma fu ordinario di \"Filosofia teoretica\" a partire dal 1951. Era, allora, tra i principali filosofi dell'Ateneo Romano, insieme con Carlo Antoni, allievo di Benedetto Croce, Guido Calogero, filosofo del \"dialogo\" e Bruno Nardi grande studioso di filosofia dantesca e medievale.\nRinomate erano non tanto le sue lezioni quanto i suoi pomeriggi di discussione del gioved\u00ec. Tre ore, non di lezione, ma di discussione serrata su un problema filosofico; uno soltanto per un intero anno accademico. Il 1951, ad esempio, fu dedicato al concetto di sogno. Ai gioved\u00ec di Ugo Spirito - nell'aula grande dell'Istituto di Filosofia - intervenivano tante e diverse persone: gli studenti, i numerosi assistenti e inoltre partecipanti di varie et\u00e0 convinzioni e provenienze. Ugo Spirito ascoltava tutti, rilanciava la discussione e guidava la discussione verso nuove prospettive interpretative.\nUgo Spirito in quegli anni pubblicava opere particolarmente connesse a quei gioved\u00ec. Tra le altre: \"il Problematicismo\", \"La Vita come Ricerca\", \"La Vita come Amore\", \"Cattolicesimo e Comunismo\", fino all'ultima, autobiografica \"Vita di un Incosciente\". Volendo indicare un tratto distintivo del pensiero di Ugo Spirito, si pu\u00f2 affermare che esso consisteva nella curiosit\u00e0 e nel rispetto per qualsiasi posizione. Non esisteva per lui una parola definitiva, ma la ricerca della verit\u00e0 doveva essere portata sempre ulteriormente avanti.\nIn questo senso vanno interpretate le sue riflessioni che spaziano dai campi della speculazione filosofica, al giuridico, al sociale fino all'economico. Dopo la morte del filosofo \u00e8 stata costituita la \"Fondazione Ugo Spirito\". \u00c8 sepolto al Cimitero del Verano, a fianco del cosiddetto \"Crocione\".\nIndividuo, Stato e Corporativismo.\nTra i vari livelli di ricerca, spicca nel pensiero di Ugo Spirito la riflessione sulle strutture dello Stato. Allontanandosi nettamente dal pensiero di matrice liberale, il filosofo aretino non vede alcuna contrapposizione tra la figura dell'individuo e quella dello Stato. Con un passo oltre questa interpretazione, che giudica disorganica e arbitraria, Spirito vede al contrario lo Stato come figura entro cui l'individuo viene progressivamente a realizzarsi. Il binomio Stato/individuo diventa cos\u00ec un'equazione, in cui il secondo termine viene a risolversi e quindi realizzarsi pienamente nel primo, che si caratterizza \"non [come] una semplice sovrastruttura disciplinatrice, ma come un organismo che esprime un'unica volont\u00e0 e compone tutti i dissidi individualistici\".\nIn questo senso, l'unica via percorribile nella realizzazione di tale modello \u00e8 la via corporativa in cui lo Stato, che da \"Stato di individui\" diventa \"Stato di produttori\", rappresenta il luogo in cui interesse pubblico ed interesse privato vengono a coincidere, poich\u00e9, per dirla con Gentile, in esso non viene (e non deve venire) \"annulla[ta] quella sorgente di vita economica e morale che \u00e8 l'individuo\".\nLa concezione elaborata da Spirito \u00e8 stata definita \"immanenza dell'individuo nello Stato\", volta alla mobilitazione degli individui \"nelle\" e \"per\" le strutture create dallo Stato stesso.\nEconomia.\nSe nell'accezione di Spirito \"l'economia \u00e8 politica\" e se ne deve garantire la subordinazione alle scelte sociali, in questo senso va inquadrato il ruolo che assegna allo Stato in termini di intervento pubblico. Ben lungi dal prospettare una situazione paragonabile al collettivismo, il filosofo \u00e8 lontano anche dagli eccessi disorganici che imputava ai sistemi liberali. Il funzionario di Stato, che in prospettiva doveva andare a sostituire il capitalista privato, era giudicato da Spirito: "}
{"id": "568658", "revid": "6066", "url": "https://it.wikipedia.org/wiki?curid=568658", "title": "Principessa Amidala", "text": ""}
{"id": "568659", "revid": "339392", "url": "https://it.wikipedia.org/wiki?curid=568659", "title": "SS-22 Scaleboard", "text": ""}
{"id": "568660", "revid": "163662", "url": "https://it.wikipedia.org/wiki?curid=568660", "title": "OTR-23 Oka", "text": "L'OTR-23 Oka (in cirillico: OTP-21 O\u043a\u0430, nome in codice NATO: SS-23 Spider) anche noto come 9K714, \u00e8 stato un sistema missilistico balistico tattico (SRBM) di fabbricazione sovietica, sviluppata negli anni Settanta dal KB Mashinostroyenia (KBM) entrata in servizio nel 1979 presso le forze armate sovietiche.\nConcepito per neutralizzare sistemi di difesa, aeroporti e fortificazioni avversarie poste fino a 500\u00a0km di distanza dal punto di lancio, l'Oka \u00e8 stato disegnato anche per sferrare un attacco nucleare a livello divisionale.\nProgettato come sostituto dello Scud e per operare al fianco del TR-1 Temp, \u00e8 stato esportato in poche dozzine di esemplari solo in ex-repubbliche sovietiche o paesi vicini al blocco orientale e venne ritirato dal servizio nell'ottobre 1989 a seguito della ratifica del Trattato INF.\nNel XXI secolo il ruolo ricoperto dall'OTR-23 \u00e8 stato rilevato dal sistema 9K720 Iskander presso le forze armate russe.\nStoria.\nSviluppo.\nLa necessit\u00e0 di un sostituto dell'SS-1 Scud emerse negli anni settanta quando il sistema risult\u00f2 essere obsoleto, perch\u00e9 caratterizzato da lunghi tempi di preparazione al lancio e da scarsa precisione.\nCaratteristiche.\nIl nuovo missile rappresentava un deciso miglioramento rispetto al predecessore, sia come strumentazione, sia come prestazioni (la gittata superava i 400\u00a0km, contro i 300 dello Scud), sia come tempi di lancio (appena 30 minuti, un terzo del predecessore). La velocit\u00e0 era di 9 Mach, e la precisione era decisamente pi\u00f9 elevata. Inoltre, questo sistema d'arma era decisamente pi\u00f9 piccolo e leggero del predecessore. Come lo Scud, il sistema di lancio previsto era da rampa mobile, precisamente un camion 8x8 modificato BAZ-6944,completamente anfibio(unico tra i lanciatori mobili) e dotato di buone caratteristiche fuoristrada.\nArmamento.\nIl sistema Oka impiegava missili della famiglia 9M714 delle seguenti versioni:\nImpiego operativo.\nL'SS-23 entr\u00f2 in servizio con le forze armate sovietiche nel 1979. Mai impiegato in combattimento, le operazioni di smantellamento di questi sistemi missilistici avvennero anzitempo, a seguito alla ratifica del Trattato INF sulla riduzione dei missili a medio raggio.\nL'ultimo sistema Oka venne smantellato il 27 ottobre 1989."}
{"id": "568662", "revid": "287204", "url": "https://it.wikipedia.org/wiki?curid=568662", "title": "Giovanni Di Pillo", "text": "Biografia.\nGrande appassionato di moto, ha avuto importanti esperienze televisive a TMC/LA7, commentando dal 1998 (su TMC 2) al 2002 il Campionato mondiale Superbike e il Campionato mondiale Supersport, nonch\u00e9, nelle auto, il Campionato Italiano Superturismo; in entrambi si \u00e8 fatto apprezzare per alcune sue particolari espressioni nel commento (\"Corazzate d'argento\" riferita alle Audi ufficiali di Rinaldo Capello ed Emanuele Pirro, nonch\u00e9 \"Virgola nera!!!\" nelle moto per indicare delle derapate pericolose). \nDal 2001 al 2012 ha diretto il canale tematico Nuvolari per la parte inerenti le due ruote. Per questa rete ha fatto le telecronache del Mondiale GP, del Mondiale SBK e del SuperCross americano. Ha ideato e condotto la trasmissione \"Grip\" sul mondo delle moto, insieme a Giacomo Di Amato che gli fa \"da cura\" al programma. \u00c8 stato anche inviato speciale quando vi sono saloni italiani sui motori. Per Nuvolari ha inoltre realizzato numerose serie di approfondimento dagli Stati Uniti. \n\u00c8 stato spesso \"speaker\" dei pi\u00f9 importanti eventi internazionali, dai GP d'Italia Motocross alla cronaca \"live\" della tappa italiana del Motomondiale al Mugello. Dal 2002 lavora come inviato speciale per il gruppo Finelco, prima per Radio 105 poi per Virgin Radio, dove collabora con DJ Ringo alla trasmissione radiofonica \"Revolver\". Dal 2013 torna a commentare \"live\" il Mondiale SBK e Supersport per la rete satellitare Eurosport.\nDal 2010 \u00e8 docente di storia del motociclismo alla Libera universit\u00e0 internazionale degli studi sociali Guido Carli di Roma, per il master \"Business in MotorSport\".\nHa avuto un doppio ruolo come doppiatore nel film Disney-Pixar \"Cars - Motori ruggenti\" (2006)."}
{"id": "568663", "revid": "339392", "url": "https://it.wikipedia.org/wiki?curid=568663", "title": "SS-21 Spider", "text": ""}
{"id": "568664", "revid": "228587", "url": "https://it.wikipedia.org/wiki?curid=568664", "title": "Villa di Quarto", "text": "La Villa di Quarto, o di Castelquarto, a Firenze, si trova in via Pietro Dazzi 9, nella zona collinare ai piedi del Monte Morello, con accesso da via Pietro Dazzi e via del Gioiello. La villa si trova alle spalle della chiesa di Santa Maria a Quarto e il suo parco confina con quello della villa La Petraia.\nQuarto \u00e8 uno dei toponimi che ricalcano le pietre miliari romane, tra i quali il pi\u00f9 famoso in questa zona \u00e8 Sesto Fiorentino, sede di un comune di 45.000 abitanti.\nStoria.\nLa villa risale al XV secolo e dopo vari passaggi di propriet\u00e0 nel 1713 divenne della famiglia Pasquali, che incaric\u00f2 , gi\u00e0 architetto dell'ampliamento di Boboli, di ristrutturarla.\nNel XIX secolo appartenne a Gerolamo Bonaparte, ex re di Vestfalia, il quale la lasci\u00f2 in eredit\u00e0 alla figlia Matilde, sposa del principe russo Anatolij Demidoff. Fu in questo periodo che la villa assunse la struttura definitiva che si ammira anche oggi. Dopo ulteriori passaggi di propriet\u00e0 nel 1908 venne acquistata dai baroni Ritter de Zahony, che ne curarono un restauro complessivo.\nNegli anni 80 la villa fu suddivisa in diversi proprietari ed il piano primo ( Piano Nobile ) con vista su Firenze fu acquistato dall'industriale Ubert Vanni, proprietario delle manifatture Shubert's, insieme alla moglie Gioconda e al figlio Stefano Vanni.\nTra gli ospiti illustri si ricordano lo storico e statista francese Adolph Thiers e lo scrittore statunitense Mark Twain, la cui moglie spir\u00f2 proprio in questa villa.\nLa villa.\nL'edificio ha un impianto assai semplice, con tre piani nella parte a monte, mentre dal lato sul giardino si apre una loggia ottocentesca con tre archi su colonne binate, in sostituzione di un pi\u00f9 antico loggiato settecentesco. L'entrata principale si trova a lato monte, con ampio portale si accede a un atrio arricchito da busti marmorei e da una volta affrescata; dall'atrio inizia una monumentale scala in pietra grigia che porta al primo piano dove si trova il salone principale, quest'ultimo alto circa 6 metri e dal soffitto voltato e affrescato con motivi ottocenteschi, \u00e8 collegato ad altre sale altrettanto grandiose e alla galleria che corre parallela al terrazzo posto sopra al portico esterno da cui si gode della vista dell'ampio giardino all'italiana e del grande prato del parco all'inglese. Attualmente la villa necessita di alcuni interventi strutturali e conservativi nelle parti esterne.\nIl giardino.\nIl giardino all'italiana e la villa sorgono su un terrazzamento che li eleva sopra al restante parco all'inglese, quasi a creare una netta distinzione tra il formalismo dell'uno e la naturalit\u00e0 del secondo. Inoltre tale giardino geometrico \u00e8 cinto da una balaustrata sormontata da statue settecentesche, lo stesso motivo riscontrabile nel terrazzo sopra al loggiato che su questo giardino si affaccia. Si presenta come un giardino geometrico all'italiana, anche se il disegno complicato delle aiuole di bosso si definisce \"alla francese\", con una vasca circolare marmorea al centro. Sul lato sud \u00e8 chiuso da una bella limonaia, con due corpi rialzati che anticamente ospitavano gli alloggi della servit\u00f9.\nPi\u00f9 oltre si estende il parco ottocentesco, composto da una macchia di verde di grande suggestione che fa da sfondo all'edificio principale. \u00c8 un tipico parco romantico all'inglese, con un grande prato circondato da un vialetto, con un tempietto classico che ha come scenografia alcune piante resinose e querce, un laghetto e diverse statue che lo punteggiano.\nLe specie arboree sono numerose: acero montano, ippocastano, corbezzolo, cipresso dell'Arizona, cipresso comune, ginkgo biloba, siepi di alloro, varie specie di pini, platani, lecci, farnia, quercia rossa, sequoia, olmo e viburno tino."}
{"id": "568665", "revid": "36426", "url": "https://it.wikipedia.org/wiki?curid=568665", "title": "Pietre miliari", "text": ""}
{"id": "568666", "revid": "339392", "url": "https://it.wikipedia.org/wiki?curid=568666", "title": "SS-X-26", "text": ""}
{"id": "568668", "revid": "106589348", "url": "https://it.wikipedia.org/wiki?curid=568668", "title": "Attilio Degrassi", "text": "Biografia.\nDegrassi insegn\u00f2, come ordinario di storia greca e romana, all'Universit\u00e0 di Padova dove ebbe come allievo, tra gli altri, l'epigrafista Silvio Panciera.\nCome epigrafista Degrassi fu estremamente influente, non soltanto per raccolta e di pubblicazione delle iscrizioni, ma anche nella definizione della disciplina e nella preparazione di alcuni di coloro che sarebbero diventati gli attuali professionisti del settore.\nMolto importante fu il suo lavoro \"Inscriptiones latinae liberae rei publicae\" pubblicato tra il 1957 ed il 1963 in due volumi.\nInoltre pubblic\u00f2 altre iscrizioni latine repubblicane (i \"fasti consulares\", per esempio), rendendole accessibili agli eruditi e agli studenti. \nUna recensione dell'opera nella rivista \"Classical Philology\" ne aveva elogiato la qualit\u00e0 della pubblicazione e l'importanza della raccolta (v. S. Irvin Oost, \"Classical Philology\" 60, n. 1, gennaio 1965)."}
{"id": "568669", "revid": "1833487", "url": "https://it.wikipedia.org/wiki?curid=568669", "title": "Strumento di misura analogico", "text": "Uno strumento di misura analogico \u00e8 uno strumento di misura nel quale il segnale d'uscita e/o visualizzazione \u00e8 una funzione continua del misurando. Esso misura la relativa grandezza fisica senza soluzione di continuit\u00e0 e, in caso di variazione di valore, lo visualizza in modo intuitivo.\nCi\u00f2 che caratterizza lo strumento in \"analogico\" \u00e8 il tipo di presentazione della visualizzazione o la forma del segnale d'uscita, non la tecnologia usata per realizzare lo strumento. Ad esempio, esistono micrometri a vite in cui la lettura si esegue tramite un indicatore a movimento progressivo, che scorre su una scala stampata sullo strumento (da cui trattasi di strumento analogico), come esistono dei micrometri in cui la lettura si esegue su totalizzatori meccanici (da cui trattasi di strumenti digitali, sebbene non facciano uso di elettronica).\nApplicazioni.\nAlcuni esempi di strumenti di misura analogici:\nTipologia.\nCome accennato, gli strumenti analogici si possono dividere in due grandi categorie:\nCaratteristiche.\nLa principale caratteristica degli strumenti analogici \u00e8 che danno valori di misura \"infinitamente contigui\", pertanto uno strumento analogico ideale ha un errore di risoluzione pari a zero. In pratica non \u00e8 cos\u00ec:\nAnche per conseguenza di quanto esposto, gli strumenti a lettura diretta presentano generalmente una scarsa precisione (la risoluzione d\u00e0 un contributo fondamentale all'incertezza di misura) con un errore che difficilmente \u00e8 inferiore al 2 % e che nei modelli pi\u00f9 economici pu\u00f2 arrivare anche al 10 %, mentre in commercio si possono trovare trasduttori con precisioni che vanno dal 5 % del fondo scala (per impieghi meno critici) fino al 0,01 % del fondo scala (per i trasduttori campione).\nComunque, nelle valutazioni deve essere tenuto presente che al trasduttore va abbinato uno strumento indicatore, l'insieme realizza una catena in cui quest'ultimo pu\u00f2 apportare significativi errori di misura (altri tipi, oltre la risoluzione).\nGli strumenti analogici a lettura diretta hanno anche il problema di avere una stretta dipendenza tra grandezza del campo di misura e risoluzione, dovuto all'impossibilit\u00e0 pratica di realizzare scale graduate di dimensioni considerevoli: se il campo di misura \u00e8 grande, la risoluzione sar\u00e0 scadente (e viceversa).\nPer contro, gli strumenti a lettura diretta, presentano generalmente alcuni vantaggi:\nAccorgimenti.\nPer migliorare la lettura del dato, si pu\u00f2:"}
{"id": "568678", "revid": "36426", "url": "https://it.wikipedia.org/wiki?curid=568678", "title": "Pino", "text": ""}
{"id": "568680", "revid": "21880", "url": "https://it.wikipedia.org/wiki?curid=568680", "title": "Viburno tino", "text": ""}
{"id": "568687", "revid": "36426", "url": "https://it.wikipedia.org/wiki?curid=568687", "title": "Arcispedale di Santa Maria Nuova", "text": ""}
{"id": "568690", "revid": "14480", "url": "https://it.wikipedia.org/wiki?curid=568690", "title": "Galeazzo Sforza", "text": ""}
{"id": "568693", "revid": "1543377", "url": "https://it.wikipedia.org/wiki?curid=568693", "title": "Atenololo", "text": "L'atenololo \u00e8 un farmaco betabloccante con marcata selettivit\u00e0 verso i recettori \u03b21 cardiaci. Introdotto nel 1976, fu sviluppato per rimpiazzare il propranololo nel trattamento dell'ipertensione.\nFarmacodinamica.\nL'atenololo \u00e8 un \u03b2-bloccante beta-1 selettivo, ovvero caratterizzato da un'azione preferenziale, a bassi dosaggi, sui beta-1 recettori adrenergici cardiaci. Con l'aumentare delle dosi utilizzate la selettivit\u00e0 viene inevitabilmente a diminuire. Il farmaco \u00e8 privo di attivit\u00e0 simpaticomimetica intrinseca cos\u00ec come di azione stabilizzante di membrana. Come avviene per altre molecole appartenenti alla classe dei \u03b2-bloccanti, si caratterizza per gli effetti inotropi negativi, in modo tale da essere controindicato nella insufficienza cardiaca non controllata.\nNon \u00e8 chiaro quale sia l'esatto meccanismo d'azione nei soggetti affetti da ipertensione arteriosa essenziale, ma certamente l'efficacia della molecola nel tenere sotto controllo la sintomatologia in soggetti affetti da angina pectoris \u00e8 correlata alla diminuzione della frequenza cardiaca e della contrattilit\u00e0 miocardica indotta dal farmaco.\nFarmacocinetica.\nDopo somministrazione per via orale atenololo viene assorbito in modo incompleto (circa 40-50%) dal tratto gastroenterico. Le concentrazioni plasmatiche di picco (Cmax) si registrano dopo circa 2-4 ore dall'assunzione. L'emivita plasmatica si aggira intorno alle 6 ore. Nei pazienti nefropatici affetti da grave insufficienza renale, la clearance del farmaco diminuisce determinando un aumento dell'emivita stessa. L'atenololo penetra scarsamente nei tessuti biologici come conseguenza della sua bassa solubilit\u00e0 lipidica. La quota di farmaco che si lega alle proteine plasmatiche \u00e8 molto bassa (dal 6 al 16% circa). Nell'organismo il farmaco viene minimamente metabolizzato dal fegato.\nApprossimativamente il 50% di una dose viene escreta immodificata con le feci. Un ulteriore 50% viene invece escreto attraverso l'emuntorio renale entro 24 ore.\nData la rilevante eliminazione per via renale nei pazienti nefropatici \u00e8 opportuno individualizzare la terapia farmacologica riducendo il dosaggio o la frequenza delle somministrazioni, sulla base della risposta pressoria e della frequenza cardiaca.\nUsi clinici.\nL'atenololo viene utilizzato per il trattamento dell'ipertensione e di alcune aritmie cardiache, ad esempio in caso di tachicardia.&lt;br&gt;\nIl farmaco pu\u00f2 essere somministrato a soggetti affetti da ipertiroidismo e/o tireotossicosi in quanto efficace nel mascherare i segni e sintomi di queste condizioni, come ad esempio la tachicardia. I betabloccanti infatti riducono gli effetti degli ormoni tiroidei sui tessuti periferici migliorando i sintomi propri della tireotossicosi quali tremori, palpitazioni e nervosismo.\nOff-label.\nLa molecola trova anche indicazione nella profilassi dell'emicrania, nel trattamento di soggetti con astinenza alcolica (in genere in associazione a benzodiazepine), e nelle aritmie sopraventricolari e ventricolari.\nEffetti collaterali.\nIn corso di trattamento si sono registrati disturbi gastrointestinali (dispepsia, secchezza delle fauci, nausea, diarrea, costipazione), epatobiliari (incremento di AST ed ALT, meno frequentemente epatite colestatica) e a carico dell'apparato cardiovascolare (in particolare bradicardia, ipotensione ortostatica talvolta associata a sincope, sensazione di freddo intenso a mani e piedi). \nNei soggetti affetti da insufficienza cardiaca il farmaco pu\u00f2 peggiorare la funzionalit\u00e0 del miocardio mentre in quelli affetti da angina di Prinzmetal pu\u00f2 aumentare il numero e la durata delle crisi anginose tramite vasocostrizione arteriosa coronarica mediata dagli alfa recettori.\nNei pazienti con storia di disturbi della circolazione periferica (ad esempio una arteriopatia obliterante periferica) atenololo pu\u00f2 comportare un peggioramento dei sintomi. La riduzione dell'output cardiaco indotto dal farmaco tende infatti ad aumentare la stimolazione dei recettori alfa adrenergici esasperando la sintomatologia. Pu\u00f2 cos\u00ec comparire o peggiorare una preesistente sindrome di Raynaud o verificarsi una claudicatio intermittens.\nIn soggetti particolarmente sensibili il \u03b2-bloccante pu\u00f2 aggravare un blocco atrioventricolare di 1\u00ba grado, a causa dell'effetto negativo sul tempo di conduzione (ovvero dell'effetto bradicardizzante). Il farmaco \u00e8 invece controindicato nei pazienti con blocco atrioventricolare pi\u00f9 severo (grado 2 e 3).&lt;br&gt;\nI disturbi a carico del sistema nervoso comprendono affaticamento, insonnia, vertigini, letargia, confusione mentale, depressione del tono dell'umore, cefalea, allucinazioni e incubi notturni.\nAltri effetti avversi comprendono l'impotenza, malattia di La Peyronie, positivit\u00e0 per gli anticorpi antinucleo (ANA).\nRaramente il composto pu\u00f2 comportare in alcuni individui l'insorgenza di tossicit\u00e0 ematica che si manifesta con la comparsa di trombocitopenia, porpora, granulocitopenia.\nControindicazioni.\nIl farmaco \u00e8 controindicato nei soggetti con ipersensibilit\u00e0 individuale nota al principio attivo, altri \u03b2-bloccanti o molecole chimicamente correlate, oppure ad uno qualsiasi degli eccipienti contenuti nella formulazione farmaceutica. \u00c8 inoltre controindicato in caso di bradicardia sinusale, blocco atrioventricolare di 2\u00ba o 3\u00ba grado, scompenso cardiaco manifesto, shock cardiogeno.\nL'asma bronchiale e la predisposizione al broncospasmo rappresentano una controindicazione relativa. Se si ritiene di somministrare la molecola \u00e8 necessaria estrema cautela poich\u00e9 l'atenololo pu\u00f2 indurre un aumento delle resistenze delle vie respiratorie (broncostrizione mediata dai recettori beta2 adrenergici) e precipitare una crisi asmatica acuta. Nel caso si sospende il \u03b2-bloccante e si somministra un broncodilatatore (salbutamolo).\nAnche il diabete mellito \u00e8 una controindicazione relativa: nei soggetti diabetici l'atenololo pu\u00f2 prolungare o aumentare l'ipoglicemia e mascherare i segni e sintomi premonitori della crisi ipoglicemica, ovvero l'incremento della frequenza cardiaca (tachicardia) e le alterazioni della pressione arteriosa.\nGravidanza e allattamento.\nLe sperimentazioni di farmaco-tossicologia animale non hanno evidenziato effetti teratogeni attribuibili all'atenololo. Ci\u00f2 nonostante la somministrazione di atenololo in donne in stato di gravidanza richiede un'attenta valutazione del rapporto rischio/beneficio. Il farmaco attraversa infatti la barriera placentare e si sono riscontrati livelli ematici nel cordone ombelicale. Sembra inoltre che l'assunzione del farmaco da parte della madre sia associata a ridotto peso alla nascita e a possibile bradicardia.\nLa Food and Drug Administration (FDA) ha inserito l'atenololo nella classe D per l'uso in gravidanza. In questa classe sono inseriti i farmaci in cui studi, adeguati e ben controllati o di tipo osservazionale, su donne in gravidanza hanno dimostrato un rischio per il feto.\nL'atenololo si accumula nel latte materno in concentrazioni pari a 3 volte le concentrazioni ematiche medie e la sua assunzione durante l'allattamento pu\u00f2 indurre bradicardia nel neonato. Sebbene la concentrazione ematica del farmaco in un bambino allattato al seno la cui madre \u00e8 in terapia con atenololo sia inferiore a 10\u00a0ng/ml, il rischio di effetti collaterali non deve essere trascurato. \nNonostante non vi siano segnalazioni di gravi effetti negativi sul neonato, \u00e8 quindi consigliabile che le donne che allattano al seno si astengano dall'impiego di atenololo durante questo periodo.\nAvvertenze.\n\"Interruzione della terapia\": la sospensione del trattamento con atenololo deve avvenire in maniera graduale per ridurre il rischio di sintomi rebound quali esacerbazione dell'angina pectoris, infarto miocardico, morte improvvisa, tachicardia maligna; sono stati osservati anche tremore e sudorazione. In vivo la somministrazione cronica di atenololo (e di propranololo) \u00e8 stata associata ad un aumento della densit\u00e0 dei recettori beta 1 adrenergici (up regulation recettoriale) responsabili degli effetti rebound quando la terapia farmacologica \u00e8 interrotta bruscamente. \nGli effetti cardiaci rebound come la tachicardia, si manifestano entro 1-2 giorni dalla sospensione del farmaco, sono massimi dopo 4-8 giorni e si risolvono in circa due settimane.\n\"Psoriasi\": L'atenololo ed altri \u03b2-bloccanti sono stati associati con la comparsa o l'esacerbazione di questa patologia, ma non sono stati chiariti i meccanismi."}
{"id": "568695", "revid": "1836", "url": "https://it.wikipedia.org/wiki?curid=568695", "title": "Prodotto guadagno-larghezza di banda", "text": "Il prodotto guadagno-larghezza di banda di un amplificatore operazionale, conosciuto anche come Gain-BandWidth Product o semplicemente GBW, \u00e8 il prodotto tra il modulo del suo guadagno ad \"anello aperto\" formula_1 (il guadagno dell'operazionale senza controllo in retroazione) e la frequenza di taglio a 3dB formula_2.\n\u00c8 comunemente conosciuto come frequenza di guadagno unitario, o di attraversamento, formula_3.\nQuesta quantit\u00e0, solitamente specificata per ciascun amplificatore, \u00e8 estremamente importante in quanto, essendo \"costante\" a qualsiasi frequenza, permette al progettista di determinare il massimo guadagno ottenibile da uno strumento ad una determinata frequenza e viceversa.\nInfatti formula_4 \u2248 formula_5 \u2200 formula_6 .\nAd esempio, un A.O. con un GBW di 1 MHz avr\u00e0 una frequenza di attraversamento formula_5 di 1\u00a0MHz. Lo stesso dispositivo, per ottenere un guadagno formula_810, dovr\u00e0 invece lavorare ad una frequenza formula_9 pari a 100\u00a0kHz (1\u00a0MHz = 10 x 100\u00a0kHz). Infine, per una frequenza formula_101\u00a0Hz, si otterr\u00e0 un guadagno formula_11106."}
{"id": "568696", "revid": "235890", "url": "https://it.wikipedia.org/wiki?curid=568696", "title": "GBWP", "text": ""}
{"id": "568698", "revid": "36426", "url": "https://it.wikipedia.org/wiki?curid=568698", "title": "Villa medicea della Petraia", "text": ""}
{"id": "568699", "revid": "6066", "url": "https://it.wikipedia.org/wiki?curid=568699", "title": "Et\u00e0 micenea", "text": ""}
{"id": "568701", "revid": "1444886", "url": "https://it.wikipedia.org/wiki?curid=568701", "title": "Forsmark", "text": "Forsmark \u00e8 un villaggio (\"sm\u00e5ort\") di 59 abitanti e 25 ettari situato sul Mar Baltico lungo la costa orientale dell'Uppland in Svezia nella Contea di Uppsala (latitudine 60\u00b0\u00a022\u2032\u00a00\u2032\u2032 N, longitudine 18\u00b0\u00a09\u2032\u00a00\u2032\u2032 E).\nLa localit\u00e0 \u00e8 famosa soprattutto per essere sede di una centrale nucleare, una delle tre ancora attive sul territorio nazionale, oltre che di un deposito di scorie radioattive scavato nella roccia a 60 metri di profondit\u00e0 sotto il livello del mare. \u00c8 discretamente sviluppata inoltre l'industria del ferro di cui \u00e8 ricco il sottosuolo nella zona.\nLa centrale nucleare.\nGrazie alle sensibili apparecchiature situate presso la centrale nucleare con lo scopo di individuare eventuali fuoriuscite di materiale radioattivo, Forsmark fu il primo luogo oltre i confini dell'Unione Sovietica dove vennero rilevati i segni dell'incidente di \u010cernobyl'. Quando i dipendenti della centrale si recarono al lavoro il 28 aprile 1986 furono individuate particelle radioattive sui loro indumenti. Investigando sull'origine delle particelle si stabil\u00ec che esse non erano imputabili a perdite dagli impianti locali, ma dovevano essere state trasportate dal vento proveniente dall'Unione Sovietica.\nIl 25 luglio 2006 in seguito ad un guasto all'impianto elettrico si verific\u00f2 un incidente che port\u00f2 allo spegnimento del reattore n\u00b0 1 della centrale. L'incidente \u00e8 stato classificato al livello 2 della scala INES bench\u00e9 diversi esperti abbiano dichiarato che si \u00e8 sfiorato il disastro. In particolare il responsabile della centrale ha dichiarato che si \u00e8 trattato dell'evento pi\u00f9 pericoloso dopo Three Mile Island e \u010cernobyl' (escluso ovviamente l'incidente di Fukushima), e che solo il caso ha evitato la fusione del nucleo.\nIl 26 ottobre 2008, nel reattore n\u00b0 3, sono state individuate fessurazioni delle barre di controllo (cos\u00ec come in un'altra centrale svedese basata sul medesimo progetto) pertanto il reattore \u00e8 stato fermato per controlli."}
{"id": "568703", "revid": "1305772", "url": "https://it.wikipedia.org/wiki?curid=568703", "title": "ID4", "text": ""}
{"id": "568704", "revid": "92723", "url": "https://it.wikipedia.org/wiki?curid=568704", "title": "Maurizio Randazzo", "text": "Gli esordi ed i primi successi.\nCresciuto schermisticamente nel \"Club Scherma Casale\" di Casale Monferrato sotto la guida dello zio Pasquale Ippolito, maestro di scherma, gi\u00e0 nelle categorie giovanili mette in mostra tutto il suo talento di spadista: i primi successi arrivano quando ancora utilizza l'impugnatura anatomica della spada. Quando arriva a Vercelli, passa all'utilizzo dell'impugnatura francese che lo accompagner\u00e0 poi per tutta la carriera sportiva. Nei campionati mondiali under 20 di Leningrado del 1984 giunge alla medaglia di bronzo, dopo poche settimane dal successo tricolore di Sorrento. Sar\u00e0 la prima di una lunghissima carriera fatta di medaglie e vittorie internazionali. Lo stesso anno entra stabilmente nella nazionale di spada assoluta, e vi rester\u00e0 sino alla olimpiade di Sydney del 2000. Con i primi successi giovanili arriva anche il trasferimento a Vercelli, sotto l'esperta guida del maestro ungherese Gy\u0151z\u0151 Kulcs\u00e1r. Arriva anche l'ingresso nel Gruppo Sportivo Fiamme Oro, con il quale si aggiudica la Coppa Europa per club nel 1989 e nel 1992 ed il titolo di campione d'Italia a squadre per ben 11 volte con la squadra e due individuali (1993 e 1996). Questo gruppo sportivo militare lo seguir\u00e0 per oltre 20 anni di carriera.\nNel 1985 medaglia di bronzo a squadre alle Universiadi di Kobe. La prima medaglia iridata assoluta la coglie nel 1986 a Sofia, dove giunge al 3\u00ba posto con la squadra e si piazza al 5\u00ba posto della gara individuale, battuto alle soglie della semifinale solo dal fortissimo Riboud. Nel 1987 vince la medaglia d'oro a squadre alle universiadi di Zagabria. Nel 1989, a Denver, arriva anche il primo titolo iridato, sempre nella prova a squadre, successo bissato l'anno successivo a Lione. Nello stesso anno ottiene anche il titolo mondiale a squadre alle universiadi di Duisburg e l'argento nella gara individuale. Il 1991 porta il secondo argento individuale alle universiadi di Sheffield. Nel 1992 arriva anche la prima partecipazione a cinque cerchi, alle Olimpiadi di Barcellona: per lui il 5\u00ba posto nella gara a squadre, al di sotto delle aspettative generali visti i successi mondiali degli anni precedenti. Resta in nazionale e l'anno successivo trionfa a Essen, conquistando il terzo titolo iridato della carriera.\nIl clamoroso bis olimpico.\nNel 1996 si presenta alla sua seconda olimpiade tra molte perplessit\u00e0 degli addetti ai lavori. L'anno precedente la nazionale italiana si \u00e8 qualificata come ultima squadra, ad Atlanta pare destinata a ruolo di comprimaria delle grandi favorite Russia e Francia. Ma l'esperienza e la caparbiet\u00e0 del gruppo, composto da Angelo Mazzoni, Sandro Cuomo e dallo stesso Randazzo, crea i presupposti per il risultato storico. In una sofferta e combattuta finalissima con la \"corazzata\" russa, la nazionale italiana torna sul gradino pi\u00f9 alto del podio dopo ben 36 anni. La carriera di Randazzo non si chiude qui, l'anno successivo conquista la medaglia d'argento ai Giochi del Mediterraneo di Bari.\nContinua a tirare ancora per i 4 anni successivi, fino alla sua terza partecipazione olimpica alle Olimpiadi di Sydney. La squadra italiana offre il giusto mix di genialit\u00e0 ed esperienza, con Randazzo e Angelo Mazzoni esordiscono nella rassegna olimpica anche Alfredo Rota e Paolo Milanoli. Si passa da una squadra composta da 4 elementi con la riserva, a 3 elementi soltanto. Il bis di Atlanta appare difficile. Ma \u00e8 proprio il veterano che trascina, stoccata dopo stoccata, la squadra al successo. Uno storico bis olimpico realizzato nella storia della scherma solo dai pi\u00f9 grandi campioni.\nIl campione oggi.\nDopo questa vittoria d\u00e0 l'addio alla nazionale, dopo oltre 4 lustri di gloriosa presenza, dedicandosi alla sua attivit\u00e0 di avvocato e continuando a dare il suo contributo di atleta alla sua squadra di \"adozione\": la Pro Vercelli. Ultima perla della sua carriera la conquista con la squadra vercellese nel 2006 della serie A1 di Spada.\nPalmar\u00e8s.\nIn carriera ha conseguito i seguenti risultati:"}
{"id": "568705", "revid": "287204", "url": "https://it.wikipedia.org/wiki?curid=568705", "title": "Coppa UEFA 1992-1993", "text": "La Coppa UEFA 1992-1993 \u00e8 stata la 22\u00aa edizione dell'omonima competizione. Venne vinta dalla che super\u00f2 nella doppia finale il : per la societ\u00e0 torinese si tratt\u00f2 del terzo successo in questa competizione (prima squadra europea a raggiungere tale traguardo), il quale rappresent\u00f2 anche la vittoria con il maggior scarto in una delle doppie finali della manifestazione.\nFormula.\nSulla base del \"ranking\" UEFA al 1991, l'Inghilterra e la Polonia ottennero un secondo \"slot\" a discapito della Finlandia e dell'Ungheria.\nFurono tuttavia gli sconvolgimenti politici nell'Europa Orientale a richiedere l'intervento degli organi decisionali della confederazione calcistica continentale. L'esito dell'ultimo campionato sovietico della storia aveva assicurato due posti alla neonata Federazione Russa e uno alla neoindipendente Ucraina, in quest'ultimo caso con la pronta a subentrare a seconda degli esiti della coppa sovietica; ma il club ucraino aveva pi\u00f9 realistiche probabilit\u00e0 legate a un torneo nazionale rapidamente organizzato. Alla fine la UEFA riconobbe quest'ultima competizione, le cui risultanze incrociate con quelle sovietiche permisero di rispettare le distribuzioni originali di un club ucraino, appunto la Dinamo Kiev, e due russi, ripescando la .\nLa seconda decisione riguardava i due posti che la matematica assegnava alla scomparsa Germania Est, e che vennero ridistribuiti tra i due paesi pi\u00f9 meritevoli, ossia la Scozia e, in un primo momento, la Jugoslavia.\nIl terzo nodo da affrontare divenne tuttavia proprio quello dei resti della succitata repubblica balcanica, allorquando vennero sottoposti all'embargo dell'ONU. La Slovenia si era resa indipendente pacificamente e aveva fatto domanda di riconoscimento, ma il nuovo paese era molto piccolo e storicamente aveva avuto scarso peso nel calcio slavo, che era stato principalmente una questione serbo-croata: la UEFA decise quindi di rigirare agli sloveni il posto residuato dalla Germania Orientale, ma di assegnare quelli propri della Jugoslavia alle nazioni pi\u00f9 meritevoli nel \"ranking\" europeo, ossia l'Austria e la Romania.\nCi fu infine la questione della rinuncia albanese, che frutt\u00f2 un secondo \"slot\" per la Turchia."}
{"id": "568707", "revid": "1005847", "url": "https://it.wikipedia.org/wiki?curid=568707", "title": "Adnan Terzi\u0107", "text": "\u00c8 stato Presidente del Consiglio dei ministri della Bosnia ed Erzegovina dal dicembre 2002 al gennaio 2007. \u00c8 stato membro del Partito d'Azione Democratica (\"SDA\") fino al 2009.\nNel 1986 Terzi\u0107 si \u00e8 laureato al Dipartimento di Ingegneria dell'Universit\u00e0 di Sarajevo. Dal 1986 al 1990 \u00e8 stato consulente nella municipalit\u00e0 di Travnik. Tra il 1992 e il 1995 ha prestato servizio nell'Armata della Repubblica di Bosnia ed Erzegovina.\nDopo la guerra \u00e8 stato presidente della municipalit\u00e0 di Travnik e dal 1996 al 2001 Terzi\u0107 ricopr\u00ec le cariche prima di Vice e poi di Governatore del Cantone della Bosnia Centrale. Allo stesso tempo \u00e8 stato il rappresentante del (SDA) al parlamento bosniaco. Nell'ottobre 2001 \u00e8 stato nominato presidente delegato dell'SDA \u00e8 l'anno successivo capo dell'SDA succedendo a Sulejman Tihi\u0107.\nGli \u00e8 succeduto, nella carica di Presidente del Consiglio, Nikola \u0160piri\u0107.\n\u00c8 sposato e ha un figlio."}
{"id": "568710", "revid": "767487", "url": "https://it.wikipedia.org/wiki?curid=568710", "title": "Gli uomini che mettono il piede sulla coda della tigre", "text": " \u00e8 un film del 1945 diretto da Akira Kurosawa.\nIl film, con personaggi e interpreti esclusivamente maschili, fu inizialmente bandito da Douglas MacArthur per la sua rappresentazione di valori feudali, venendo distribuito solo nel 1952 dopo la firma del trattato di San Francisco. \u00c8 stato pubblicato in edicola con il titolo Gli uomini che camminavano sulla coda della tigre.\nTrama.\nNel 1185, il principe Minamoto no Yoshitsune \u00e8 ricercato dal fratello, il potente sh\u014dgun Minamoto no Yoritomo, che crede erroneamente egli sia colpevole di sedizione. Yoshitsune si dirige con sei fedelissimi servitori, guidati dal carismatico monaco guerriero Musashib\u014d Benkei, nel paese del suo unico amico, Fujiwara no Hidehira. Arrivati presso la foresta di Kataura attraverso le montagne, il buffo facchino della compagnia scopre la loro vera identit\u00e0 e poco dopo li avverte che le guardie della vicina barriera di Ataka sono in allerta e sanno del travestimento. Yoshitsune quindi si traveste da facchino, ma alla barriera Benkei e gli altri corrono il rischio di venire arrestati. Alla fine Benkei, picchiando Yoshitsune con il bastone, riesce a convincere il principe Togashi e le altre guardie che la compagnia \u00e8 composta di monaci in viaggio per raccogliere donazioni per aiutare l'imperatore nella costruzione di un grande tempio a Kyoto. Ammirato dall'incredibile sangue freddo mantenuto da Benkei durante l'interrogatorio, Togashi finge di credere alle loro credenziali e li lascia passare. Superata la barriera, Benkei in lacrime supplica Yoshitsune di perdonarlo. La compagnia viene raggiunta dai vassalli di Togashi che portano loro del sak\u00e8, con cui si ubriacano.\nDistribuzione.\nData di uscita.\nLe date di uscita internazionali sono state:\nEdizione italiana.\nNell'edizione italiana, distribuita direttamente in DVD, i titoli di testa furono completamente sostituiti da quelli italiani e la musica che li accompagnava venne eliminata. Il doppiaggio, ad opera della Doppiaggio Internazionale e diretto da Raffaele Uzzi su dialoghi di Maria Teresa Del Torso, fu eseguito senza la colonna sonora internazionale e quindi la musica presente mentre i personaggi parlano venne sostituita."}
{"id": "568711", "revid": "767487", "url": "https://it.wikipedia.org/wiki?curid=568711", "title": "Le strade della paura", "text": "Le strade della paura (\"Cohen and Tate\") \u00e8 un film del 1989 diretto da Eric Red e interpretato da Roy Scheider e Adam Baldwin. Si tratta del primo lungometraggio diretto da Eric Red. \u00c8 quasi totalmente ambientato nella macchina dei due killer, di notte. Oltre alle strade appaiono solo due paesaggi: la casa di Travis all'inizio, la citt\u00e0 di Houston alla fine.\nTrama.\nCohen e Tate sono due killer pagati per portare a Houston Travis Knight, un bambino di otto anni che ha assistito ad un omicidio e che i responsabili vogliono interrogare. Dopo aver ucciso i genitori del ragazzo e gli agenti che dovevano proteggerlo, lo rapiscono e cominciano il viaggio, che risulta faticoso fin dall'inizio (Travis riesce pure a scappare e ad incontrare un poliziotto, ma viene ripreso e l'agente ucciso), dal momento che i due killer hanno caratteri molto diversi, al limite della sopportazione reciproca. Cohen infatti \u00e8 un uomo anziano (e minato da sordit\u00e0: porta infatti un apparecchio acustico), molto professionale e non del tutto privo di umanit\u00e0, mentre Tate \u00e8 giovane, violento e psicotico. Quando Travis se ne accorge fa di tutto per far esasperare il pi\u00f9 giovane dei due, che arriva a volerlo uccidere. Cohen invece \u00e8 intenzionato a portare a termine l'incarico, a costo di uccidere Tate. Ma Tate grazie a un giubbotto antiproiettile sopravvive e cerca di eliminare il piccolo e il collega. Travis, scegliendo il male minore, aiuta Cohen ad uccidere Tate e insieme raggiungono Houston. Ma la polizia blocca la loro auto su un ponte. Vedendosi senza via di scampo, ferito e stremato, Cohen si complimenta con Travis perch\u00e9 \u00e8 molto in gamba per la sua et\u00e0 e infine si uccide."}
{"id": "568712", "revid": "77023", "url": "https://it.wikipedia.org/wiki?curid=568712", "title": "Cohen and Tate", "text": ""}
{"id": "568717", "revid": "15756", "url": "https://it.wikipedia.org/wiki?curid=568717", "title": "Messiah (videogioco)", "text": "Messiah \u00e8 un videogioco di avventura dinamica tridimensionale in terza persona sviluppato dalla Shiny Entertainment e pubblicato dalla Interplay nel 2000 per Windows.\nIl giocatore controlla Bob, un cherubino con l'aspetto di un putto, inviato da Dio per ripulire la terra dalla corruzione e dal peccato. Il piccolo angelo ha la capacit\u00e0 di prendere il controllo delle persone e in tal caso anche di usare armi e violenza.\nTrama.\nIl gioco \u00e8 ambientato in un futuro distopico, in una oscura metropoli.\nDopo aver sconfitto un super-umano geneticamente modificato, a Bob viene chiesto di tornare da Dio. Questi lo avverte dicendogli che, se gli umani continueranno a interferire con le sue creazioni, non ci sar\u00e0 pi\u00f9 posto per lui sulla terra e lascer\u00e0 gli uomini al loro destino.\nBob rifiuta e questo attrae l'attenzione del Diavolo, che guida Bob e tenta di condurlo fuori strada. Mentre la storia va avanti, diventa abbastanza evidente che il Diavolo rappresenta la corruzione sulla Terra. Tocca allora a Bob il compito di fermare questa corruzione.\nModalit\u00e0 di gioco.\nMentre Bob \u00e8 nella sua forma di cherubino, \u00e8 indifeso e facilmente annientabile. Tuttavia, pu\u00f2 possedere forme di vita saltando sul loro corpo. La forma di vita principale \u00e8 l'essere umano e Bob spender\u00e0 molto tempo saltando da un essere umano a un altro. Altri esempi includono ratti, cyborg e alieni. A livello di difficolt\u00e0 alto, Bob pu\u00f2 possedere un altro corpo solo quando il bersaglio non \u00e8 cosciente della sua presenza, difficolt\u00e0 che aggiunge degli elementi stealth al gioco.\nUna volta preso il controllo di un estraneo, pu\u00f2 interagire con l'ambiente e i personaggi non giocanti usando interruttori, armi e combattere anche senza armi. Alcuni interruttori possono essere utilizzati solamente da un essere umano specifico; per esempio \u00e8 richiesto uno scienziato per entrare nel laboratorio, oppure soltanto un lavoratore anti-radioattivo pu\u00f2 sopravvivere vicino a materiale nucleare; questi elementi formano le basi per i rompicapi del gioco. Altre funzionalit\u00e0 del gioco sono le ali di Bob: pu\u00f2 usarle infatti per accedere a zone inaccessibili per gli esseri umani.\nMolti esseri umani ignorano Bob, o gli complicano la vita. La polizia e gli agenti di vigilanza spareranno a vista contro Bob, come pure i Chots, una razza umanoide sempre in contrasto con la polizia, per ragioni non chiare.\nMan mano che Bob va avanti nel gioco, si fa una reputazione; una cattiva reputazione presso la polizia, come annunciato da questo comunicato nel gioco:\nTraduzione:\nCuriosit\u00e0.\nL'effetto sonoro \"uff\" pronunciato dal cherubino \u00e8 stato poi riutilizzato senza permesso dal videogioco \"Roblox\", causando controversie legali."}
{"id": "568719", "revid": "287204", "url": "https://it.wikipedia.org/wiki?curid=568719", "title": "Antonio Boroni", "text": "Biografia.\nDopo aver appreso i primi rudimenti musicali da Padre Martini a Bologna, entr\u00f2 nel 1757 al Conservatorio della Piet\u00e0 dei Turchini di Napoli, dove studi\u00f2 sotto l'insegnamento di Lorenzo Fago e Girolamo Abos. Nel 1758 torn\u00f2 a Roma per dare lezioni di musica al giovane Muzio Clementi, il quale era suo parente. Debutt\u00f2 come compositore d'opere durante il Carnevale del 1761 a Senigallia con il \"Demofoonte\", il quale fu ripreso nella stessa stagione dell'anno successivo al Teatro Dolfin di Treviso e a Vicenza. Quindi dal 1763 al 1766 fu attivo a Venezia per mettere in scena i suoi lavori operistici. Nell'autunno del 1766 lasci\u00f2 la citt\u00e0 lagunare per la volta di Praga e di Dresda, al fine di rappresentare altre sue opere. Rientr\u00f2 a Venezia nel 1769, ma l'anno successivo fu di nuovo in viaggio per l'Europa. Fu a Stoccarda il 4 maggio 1770, dove prese il posto di maestro di cappella, succedendo cos\u00ec a Niccol\u00f2 Jommelli. Ivi vi rimase fino al 1777, anno in cui decise di ritornare alla citt\u00e0 natale. Il 21 marzo 1778 fu nominato maestro di cappella della Basilica di San Pietro, nel 1782 della chiesa di San Luigi dei Francesi e nel 1790 a Sant'Apollinare, la chiesa del Collegio Germanico.\nConsiderazioni sull'artista.\nBoroni non fu un compositore prolifico, come ad esempio i coevi Piccinni e Anfossi, ma ci lasci\u00f2 degli apprezzabili drammi giocosi, come \"L'amore in musica\" e \"Il Carnevale\", che nel suo tempo ebbero molto successo. La loro melodia e il loro elegante ritmo seguono i dettami della scuola napoletana, ma con un leggero influsso di quella veneziana.\nLavori.\nOpere.\n\"Sono note 20 opere di Boroni; l'anno e la citt\u00e0 si riferiscono alla prima rappresentazione.\""}
{"id": "568721", "revid": "122450618", "url": "https://it.wikipedia.org/wiki?curid=568721", "title": "Testamento (San Francesco)", "text": "Il Testamento di san Francesco \u00e8 uno degli scritti pi\u00f9 importanti lasciati dal santo d'Assisi ai suoi confratelli.\nNel 1230, Papa Gregorio IX la bolla Quo elongati nega il valore giuridico del testamento e permette ai frati di ridurre le sofferenze fisiche che esso comportava, generando poi la disputa interna con il distacco degli Spirituali.\nUn solo testamento?\nIl pi\u00f9 noto testo di Francesco dal sapore di \"testamento spirituale\" \u00e8 quello redatto nelle settimane immediatamente precedenti la sua morte, probabilmente nel settembre del 1226. In realt\u00e0, per\u00f2, sono stati tramandati due diversi \"opuscula\" (scritti) chiamati entrambi \"testamento\". Accanto al pi\u00f9 lungo e celebre testo, \u00e8 stato conservato anche una breve testo, noto come il Testamento di Siena, dettato dal Santo nella primavera dello stesso anno. Il Santo si trovava nella citt\u00e0 toscana di Siena quando, a seguito di un prolungato sbocco di sangue, i compagni temettero il peggio e gli chiesero di lasciare loro le sue \"ultime volont\u00e0\". Ecco di seguito il testo:\nAlcuni dei temi di questo piccolo testamento ritornano, come dilatati e contestualizzati, nel pi\u00f9 ampio e meditato testo definitivo."}
{"id": "568725", "revid": "767487", "url": "https://it.wikipedia.org/wiki?curid=568725", "title": "A Life Once Lost", "text": "Gli A Life Once Lost sono un gruppo Metalcore/New Wave of American Heavy Metal nato nel 1998 a Filadelfia, Pennsylvania.\nI tre fondatori sono ancora tutti nella band e sono attualmente sotto contratto con la Ferret Records. Ci sono state alcune polemiche sul loro genere, alcuni critici li definivano Deathcore, ma la band stessa si definisce una band \"technical Groove metal\". In passato hanno partecipato al Sounds of the Underground, e all'Ozzfest."}
{"id": "568726", "revid": "6923", "url": "https://it.wikipedia.org/wiki?curid=568726", "title": "SimBin", "text": "La SimBin \u00e8 stata un'azienda di sviluppo di videogiochi svedese.\nL'azienda possedeva una rete di distribuzione globale con i relativi mercati principali in Europa e negli Stati Uniti d'America. La SimBin fu fondata nel 2003 ed occupava un totale di 70 dipendenti, consistente di 40 impiegati alle sede di Vara ed allo studio di sviluppo a G\u00f6teborg e di 30 consulenti distribuiti in tutto il mondo.\nI suoi titoli pi\u00f9 famosi sono stati \"GTR\" che godeva dei diritti del FIA GT e RACE che godeva di quelli del FIA WTCC."}
{"id": "568727", "revid": "77352035", "url": "https://it.wikipedia.org/wiki?curid=568727", "title": "Regola (San Francesco)", "text": ""}
{"id": "568728", "revid": "31789", "url": "https://it.wikipedia.org/wiki?curid=568728", "title": "Villa La Quiete", "text": "Villa La Quiete si trova nella collina di Castello a Firenze, ai piedi del Monte Morello. Considerata tra gli edifici pi\u00f9 significativi nei dintorni di Firenze, deve il suo nome a un affresco di Giovanni da San Giovanni intitolato \"La Quiete che domina i venti\" (1632).\nLa zona dove si trova il complesso era particolarmente amata dalla famiglia Medici, la quale vi possedeva alcune delle sue dimore pi\u00f9 belle come la Villa di Careggi, la Villa di Castello e la Villa della Petraia.\nLa Villa \u00e8 di propriet\u00e0 della Regione Toscana ed \u00e8 parte del sistema museale dell'Universit\u00e0 di Firenze. \nStoria.\nAnticamente chiamato \"Palagio di Quarto\", dal nome della zona collinare a quattro miglia romane dall'antico centro di Florentia, fu gi\u00e0 in possesso della famiglia Orlandini e nel 1438 appartenne al condottiero Niccol\u00f2 da Tolentino, che la ricevette in dono dalla Repubblica fiorentina per i suoi servigi militari.\nNel 1453 fu comprata da Pierfrancesco de' Medici e in seguito pervenne a Cosimo I che la destin\u00f2 alla commenda dell'Ordine di Santo Stefano.\nNel 1627 fu riacquistata da Cristina di Lorena, che la ristruttur\u00f2 dando il via a quello che \u00e8 considerato uno dei periodi di maggior splendore della villa. Cristina fece edificare un passaggio sospeso, una variante in piccolo del Corridoio vasariano, che giungeva fino a un vicino monastero camaldolese, dedicato a San Giovanni Evangelista di Boldrone. Con la morte di Cristina nel 1636 il complesso venne ereditato dal Granduca Ferdinando II, che, secondo la disposizione della madre, si doveva occupare dell'amministrazione della villa mentre l'uso era riservato alle granduchesse. La villa venne poi acquistata, tramite intercessione di Vittoria della Rovere e il finanziamento di un ignoto donatore, da Eleonora Ramirez de Montalvo (1650), che la destin\u00f2 a ritiro di campagna per la congregazione da lei fondata, le Montalve. In quel periodo la villa si chiam\u00f2 \"Istituto della Quiete\".\nNel 1686 la granduchessa Vittoria della Rovere, dopo la morte dell'amica Eleonora, prese sotto la sua protezione l'Istituto, promuovendo l'edificazione della chiesa delle Montalve, terminata nel 1688.\nAnche Anna Maria Luisa de' Medici, l'ultima discendente della famiglia, inizi\u00f2 a risiedere nella villa fra il 1720 e il 1730, e soprattutto a partire dal 1723, arredandola con oggetti provenienti da Palazzo Vecchio e da Palazzo Pitti. Durante la sua permanenza fu ristrutturata e ridecorata la villa e venne costruito il bel giardino all'italiana, per il quale venne realizzato anche il condotto idrico dalla vicina Fonte delle Lepricine. Il curatore fu il botanico Sebastiano Rapi, giardiniere di Boboli, che, su indicazione della stessa Anna Maria Luisa fece provenire il meglio delle specie botaniche e frutticole dalle varie ville medicee. Il giardino oggi resta uno dei rari esempi di giardino settecentesco che non ha subito modifiche al proprio impianto.\nL'ordine laico delle Montalve, dedicato all'istruzione di ragazze di buona famiglia, resistette sia alle soppressioni leopoldine che a quelle napoleoniche: durante l'occupazione francese subirono soltanto alcune spoliazioni, arginate in parte da provvidenziali sotterfugi che permisero di nascondere la maggior parte dei preziosi arredi della villa, come gli elementi argentei.\nNel 1886 le Montalve dovettero abbandonare a causa della soppressione la loro sede nel centro cittadino, la chiesa di San Jacopo di Ripoli, portando alla Quiete numerosi arredi e opere d'arte.\nSolo col desiderio del cardinale Elia Dalla Costa, nel 1937, l'ordine divenne religioso a tutti gli effetti, con la presa dei voti delle sorelle. Il complesso della villa \u00e8 rimasto a lungo sede dell'istituto di educazione, soppresso nel 1992, la cui ultima alunna \u00e8 uscita nel 2001. Il 5 febbraio 1992 la villa, assieme all'intero patrimonio immobiliare del Conservatorio delle Montalve alla Quiete, pass\u00f2 all'Universit\u00e0 degli Studi di Firenze, che l'ha destinata a ospitare per un breve periodo il Centro di Cultura per Stranieri e uffici di Polo, anche se in sostanza l'ha tenuta ampiamente inutilizzata. Nel 2008 \u00e8 in programma un passaggio della villa alla Regione Toscana.\nDescrizione.\nIl nucleo pi\u00f9 antico della villa \u00e8 quello attorno al primo cortile, pi\u00f9 vicino alla strada, dove venne poi addossata la chiesa delle Montalve. Risalgono invece all'Ottocento il salone, i fabbricati a est e la seconda altanza, che bilancia quella un tempo al centro della villa, creando un effetto non allineato alla simmetria del giardino all'italiana.\nLa chiesa.\nLa chiesa, opera di Pier Francesco Silvani su commissione di Vittoria della Rovere, ha sulla facciata esterna lo stemma combinato Medici-Della Rovere, al di sopra del portico.\nAll'interno presenta un coro basso e un coro alto, quest'ultimo usato dalle religiose per assistere alle funzioni. Tra le opere d'arte spicca un \"Crocifisso\" ligneo sagomato, gi\u00e0 attribuito a Coppo di Marcovaldo ed oggi ritenuto di autore ignoto, con le figure attorno al Cristo ridipinte nel Seicento; la sepoltura di Vittoria della Rovere con un bel busto del Foggini; il sepolcro di Eleonora Ramirez de Montalvo, con un busto in stucco dipinto; un tabernacolo in argento usato per contenere la ricca collezione di gioielli donati dalle allieve e dalle Montalve, ancora in loco.\nI parlatori.\nAlle spalle della chiesa, verso il giardino, si trovavano le stanze abitate dalle nobili protettrici, riconvertite in parlatori all'epoca di Anna Maria Luisa de' Medici, che fece anche rifare la decorazione ad affresco. Si tratta di due ambienti pi\u00f9 un salone.\nNel vestibolo, che confina sia con la sagrestia della chiesa, che col cortile e il primo parlatoio, si trova una grande lunetta con \"Noli me Tangere\", attribuita a Fra' Mattia della Robbia o a Giovanni.\nIl primo parlatoio presenta vari affreschi con finte architetture e paesaggi con alcune ville medicee (Poggio a Caiano, Pratolino e Poggio Baroncelli), mentre agli angoli sono raffigurati animali simbolici con motti dettati forse dalla stessa Elettrice Palatina. Il soffitto \u00e8 decorato da un finto pergolato, con numerosi volatili e elementi vegetali, mentre ai lati si trovano alcuni riferimenti araldici, come la corona del Granducato di Toscana.\nIl secondo parlatoio ha pure prospettive architettoniche in \"trompe l'oeil\", ma la sua decorazione \u00e8 anche influenzata dalla moda delle \"chinoiserie\". Vi si trova un antico pianoforte a muro, resto di un'amplissima collezione di strumenti musicali dell'Istituto con la quale si insegnava la musica alle nobili educande.\nIl salone, dove un tempo era esposta la parte pi\u00f9 importante della collezione di quadri, \u00e8 oggi decorato dalle due lunette di Giovanni della Robbia e Mattia della Robbia, rispettivamente un \"Noli me Tangere\" e un'\"Incredulit\u00e0 di san Tommaso\". Vi si trovano inoltre alcune formelle con cherubini sempre di manifattura robbiana.\nLa galleria.\nAl primo piano si trova la Galleria, che un tempo era un loggiato aperto verso l'esterno. \u00c8 decorata dall'affresco di Giovanni da San Giovanni del 1632 la \"Quiete che pacifica i venti\", commissionato da Cristina di Lorena e che d\u00e0 il nome alla villa.\nLa collezione d'arte.\nLa ricca collezione di opere d'arte \u00e8 oggi valorizzata in una sala espositiva inaugurata nel 2016.\nTra le opere spiccano l'\"Incoronazione della Vergine\" di Sandro Botticelli e bottega, lo \"Sposalizio di Santa Caterina\" di Ridolfo del Ghirlandaio, il \"Matrimonio mistico di Santa Caterina\" di Michele di Ridolfo del Ghirlandaio.\nAltre opere sono:\nIl ritratto di Eleonora Ramirez de Montalvo, oggi posto nell'androne di accesso.\nIl giardino.\nIl giardino all'italiana digrada verso sud ed \u00e8 strutturato simmetricamente con aiuole geometriche, riquadrate da siepi di bosso e ornate da fontane. Una grande scalinata conser\u00ecnte l'accesso dalla terrazza della villa, dove sono piantate alcuni alberi di magnolia, alla terrazza sottostante; tra le rampe \u00e8 collocata una grotticina, oggi in condizioni piuttosto precarie.\nUn alto muro circonda il giardino, intervallato all'interno da edicole seicentesche, la cui sagoma spunta anche sul profilo esterno. Numerosi sono i viali e vialetti interni, che portano al boschetto di lecci, allori e corbezzoli, lasciato tenuto molto alto e anticamente usato per la caccia, ovvero come \"ragnaia\" (cio\u00e8 per tendere le reti tra alberi con le quali si catturavano i piccoli volatili).\nA est della villa, delimitato da una limonaia, si trova un parco all'inglese ottocentesco, dall'aspetto informale e asimmetrico."}
{"id": "568729", "revid": "36426", "url": "https://it.wikipedia.org/wiki?curid=568729", "title": "Villa della Petraia", "text": ""}
{"id": "568731", "revid": "36426", "url": "https://it.wikipedia.org/wiki?curid=568731", "title": "Parco all'inglese", "text": ""}
{"id": "568734", "revid": "1745361", "url": "https://it.wikipedia.org/wiki?curid=568734", "title": "Cucina brasiliana", "text": "La cucina brasiliana (\"culin\u00e1ria do Brasil\") \u00e8 l'espressione dell'arte culinaria sviluppata in Brasile. In considerazione delle enormi distanze - se confrontate all'Europa - delle grandi differenze storiche e sociali e della impressionante variet\u00e0 degli ecosistemi compresi nel Brasile, l'espressione \"cucina brasiliana\" ha valore solo enciclopedico. Quello che pi\u00f9 facilmente pu\u00f2 essere osservato \u00e8 che esistono varie cucine regionali, che ne rappresentano il territorio, la cultura e l'organizzazione sociale, differenziandosi dalle altre.\nIl piatto pi\u00f9 famoso all'estero \u00e8 forse la \"feijoada\", piatto a base di fagioli neri a cui si aggiunge carne di maiale e di manzo, risultante in una preparazione molto nutriente anche se ottenuta da ingredienti comunemente disponibili. Nel Nord-Est del Brasile, in particolare nello Stato di Bahia, l'Acaraj\u00e9 \u00e8 uno dei piatti pi\u00f9 diffusi, composto da una pasta di fagioli del tipo feij\u00e3o-fradinho (\"Vigna unguiculata\", il nostro fagiolo bruno con occhio nero), cipolla e sale, fritta nell'olio di dend\u00ea, una palma locale. \nIl pesce di mare, soprattutto nella zona del nord-est, ha un posto di rilievo in cucina ed \u00e8 servito in combinazioni estremamente variate; tra i crostacei sono molto apprezzati il \"caranguejo\" (granchio), il \"sir\u00ec\" e i gamberetti. Nell'interno del Brasile, soprattutto in corrispondenza dei grandi fiumi, ha molta importanza il consumo del pesce d'acqua dolce, che in quelle condizioni raggiunge dimensioni considerevoli.\nI ristoranti tipici della regione Sud del Brasile sono le \"churrascarie\", dove si inizia con antipasti freddi e caldi al buffet a base di carne, pesce, riso, pasta, frutta e verdura e poi si mangia al tavolo dove viene servita una sequenza ininterrotta e variata di diversi tipi di carne cotta alla brace (Churrasco), presentata al tavolo con il pezzo intero allo spiedo, che il cameriere affetta al momento direttamente nel piatto.\nSe esiste un piatto che unisce il Brasile dal Nord al Sud e che attraversa tutte ampie differenze sociali, questo \u00e8 \"arroz com feij\u00e3o\", cio\u00e8 riso e fagioli.\nFrutta.\nFrutti onnipresenti in Brasile sono l'ananas chiamata \"abacaxi\", la papaya chiamata \"mam\u00e3o\" o \"mam\u00e3o papaya\", il mango chiamato \"manga\", il cocco verde da cui si beve il liquido interno al frutto prima della maturazione, la banana, ma la variet\u00e0 disponibile a secondo della stagione e della regione \u00e8 enorme. Si possono ricordare la maracuia, la goiaba, l'acerola (ricca di vitamina C), la fragola, l'umb\u00fa, il caj\u00fa, il cupua\u00e7\u00fa, il jambo, l'a\u00e7a\u00ec, le pere, le mele, le albicocche, le pesche, l'avocado, le arance che hanno un sapore molto aspro, simile a quello di un limone e tanti altri frutti meno diffusi.\nBevande.\nLa bevanda forse pi\u00f9 nota internazionalmente \u00e8 la caipirinha, fatta con zucchero, lime e cacha\u00e7a (grappa derivata dalla canna da zucchero). Tra gli analcolici, si segnala come molto popolare il guaran\u00e0, una bibita gassata molto zuccherata, ottenuta a partire dall'estratto eccitante di un piccolo frutto amazzonico di per s\u00e9 non commestibile.\nCucine regionali.\nLe tre cucine pi\u00f9 rappresentative della grande diversit\u00e0 brasiliana sono quelle di Bahia, per il nordest, quella di Minas Gerais, che affonda maggiormente nella tradizione portoghese, per il sudest, e quella \"ga\u00facha\" per il sud."}
{"id": "568735", "revid": "712828", "url": "https://it.wikipedia.org/wiki?curid=568735", "title": "Franky", "text": " \u00e8 uno dei protagonisti del manga \"One Piece\", scritto e disegnato da Eiichir\u014d Oda, e delle sue opere derivate. Nell'edizione italiana dell'anime il suo nome viene pronunciato \"Frenky\".\nIl suo vero nome \u00e8 ed era un tempo allievo di Tom. Nel tentativo di arrestare il Puffing Tom sul quale il maestro veniva condotto via per essere giustiziato, Franky venne investito dal Treno del mare e per sopravvivere fu costretto a modificare il proprio corpo, trasformandosi in un cyborg. In seguito diviene il boss della Franky Family, un'organizzazione di smantellatori di navi. Il suo sogno \u00e8 quello di costruire una nave in grado di solcare qualsiasi mare. \u00c8 il carpentiere della ciurma di Cappello di paglia, nonch\u00e9 il costruttore della loro seconda nave, la \"Thousand Sunny\".\nCreazione e sviluppo.\nOriginariamente il carpentiere della ciurma di Cappello di paglia era ben diverso dall'attuale Franky: era infatti un uomo piuttosto piccolo, pelato e dalla bocca larga e sottile. Franky inizialmente doveva essere un uomo che ha passato parecchi anni in galera, in grado di costruire armi ma non di utilizzarle, chiamato Golem: era piuttosto magro, non molto muscoloso e, a differenza di Franky, indossava i pantaloni.\nOda ha rivelato che nel disegnare la saga di Water Seven le uniche scene gi\u00e0 prefissate erano la distruzione della \"Merry\" e l'unione di Franky alla ciurma; ha inoltre rivelato che voleva che i lettori identificassero erroneamente Franky come antagonista, disegnandolo quindi in maniera tale da renderlo inizialmente odioso.\nBiografia del personaggio.\nL'infanzia, la Franky Family e l'incontro con Rufy.\nFranky nacque con il nome di Cutty Flam nel Mare Settentrionale. I suoi genitori erano dei pirati che lo abbandonarono a Water Seven: qui venne adottato da Tom, un uomo-pesce carpentiere noto per aver costruito la nave del Re dei pirati Gol D. Roger, la \"Oro Jackson\". Franky crebbe assieme a Tom, ad Iceburg (ragazzo anch'egli adottato che diventa presto il suo rivale e che lo soprannomina \"Franky\"), alla sirena Kokoro e al rospo gigante Yokozuna, imparando il mestiere di carpentiere. Nel corso della sua giovinezza costru\u00ec trentacinque navi da combattimento, chiamate \"Battle Franky\". Dopo la condanna di Roger, Tom venne raggiunto da alcuni funzionari del Governo mondiale, tra cui Spandam, e accusato di aver aiutato il Re dei pirati: in realt\u00e0 Spandam voleva entrare in possesso dei progetti dell'arma ancestrale Pluton custoditi da Tom, e questi li consegn\u00f2 ad Iceburg e Franky per evitare che cadessero nelle sue mani. Durante il processo al carpentiere venne concessa un'amnistia se fosse riuscito a costruire un Treno Marino, il Puffing Tom, in grado di collegare Water Seven a Enies Lobby, isola giudiziaria del Governo: alla conclusione dei lavori Spandam, per evitare il rilascio di Tom, ruba le Battle Franky e assalta la nave del Governo, facendo ricadere la colpa su Franky. Per proteggerlo Tom si autoaccusa del fatto, chiedendo che l'amnistia venisse usata per annullare quel capo d'accusa anzich\u00e9 la costruzione della \"Oro Jackson\", dichiarandosi fiero di aver aiutato Roger. Franky, pieno di rimorso, decise di provare a fermare il treno marino che trasportava Tom ad Enies Lobby, finendo per\u00f2 investito. In fin di vita si imbatt\u00e9 nel relitto di una nave: utilizzando i rottami sostitu\u00ec le parti del corpo che aveva danneggiato e si impiant\u00f2 delle armi, diventando un cyborg. Tornato a Water Seven fond\u00f2 la Franky Family, raggruppando tutti i poveri che vivevano nei bassifondi: essi si autoproclamarono cacciatori di taglie e iniziarono a smantellare le navi che catturavano. Passati alcuni anni rincontr\u00f2 Iceburg che gli consegn\u00f2 i progetti di Pluton per nasconderli al Governo.\nQuando la ciurma di Cappello di paglia sbarca a Water Seven, la Family assale Usop per rubargli i duecento milioni di berry che aveva con s\u00e9: per vendicarsi, il capitano Rufy assale e distrugge il quartier generale della banda, scatenando l'ira di Franky che lo sfida in un combattimento che viene per\u00f2 interrotto. Il cyborg rapisce quindi Usop sperando in una rivincita, ma entrambi vengono catturati dalla CP9, poich\u00e9 questi avevano scoperto che Franky possiede i progetti di Pluton. Franky viene condotto a Enies Lobby sul Treno marino assieme a Usop e a Nico Robin, consegnatasi per proteggere i compagni. Temporaneamente liberato da Sanji affronta e sconfigge Nero, per poi essere catturato nuovamente. A Enies Lobby scopre che Spandam ha intenzione di sfruttare Robin per trovare l'arma Pluton originale, e di ottenere i progetti per impedire che ne venga costruita una seconda per contrastarlo. Liberato dal rocambolesco arrivo di Rufy e compagni, dopo essersi accertato che Robin non ha intenzione di rivelare l'ubicazione di Pluton, distrugge i progetti; affronta e sconfigge poi Fukuro, per poi liberare Robin vendicandosi nel mentre anche di Spandam. Tornati a Water Seven propone alla ciurma di Rufy di costruire loro una nuova nave, la \"Thousand Sunny\", in sostituzione della loro \"Going Merry\", andata distrutta durante la fuga da Enies Lobby. Dopo aver scoperto di avere una taglia sulla testa si lascia convincere, inoltre, a unirsi a loro come carpentiere.\nA Thriller Bark aiuta Brook a recuperare la sua ombra, rubatagli da Gekko Moria. Alle isole Sabaody partecipa agli scontri alla casa d'aste e alla comparsa di Orso Bartholomew viene spedito sull'isola di Karakuri, luogo di nascita dello scienziato di punta della Marina, il dottor Vegapunk; qui accidentalmente innesca l'autodistruzione del suo laboratorio. Rimasto coinvolto nell'esplosione, utilizzando gli armamentari trovati in una parte segreta del laboratorio ricostruisce le parti del corpo danneggiate. Ricevuto il messaggio di Rufy sul loro prossimo incontro, sfrutta i due anni successivi per costruirsi nuovi potenziamenti e nuovi equipaggiamenti per la \"Sunny\".\nIl Nuovo Mondo.\nRitornato alle Sabaody, Franky si dirige alla Sunny, dove incontra Orso Bartholomew in guardia alla nave. Chieste spiegazioni a Silvers Rayleigh scopre la verit\u00e0 sulle azioni del membro della Flotta dei Sette, per poi rivelarla alla ciurma. Dopo essere riusciti a sfuggire alla Marina, si dirigono all'isola degli uomini-pesce, dove contribuiscono a sventare una cospirazione ai danni del regno da parte di Hody Jones e dei suoi pirati. Giunti nel Nuovo Mondo, sbarcano a Punk Hazard, dove si alleano con la ciurma dei pirati Heart capitanata da Trafalgar Law al fine di rovesciare l'Imperatore Kaido. Qui catturano lo scienziato Caesar Clown, produttore di frutti del diavolo artificiali e protetto di Donquijote Do Flamingo, il quale si arricchisce vendendo tali frutti al mercato nero e in particolar modo proprio a Kaido. Incontrano inoltre il samurai Kin'emon e Momonosuke, che si uniscono a loro. A Dressrosa, incontra Kyros e il popolo dei Tontatta e li guida a distruggere la fabbrica di frutti artificiali; qui affronta e sconfigge Se\u00f1or Pink. Giunti a Zo scoprono che Sanji, separatosi da loro a Dressrosa assieme a Nami, Brook e Chopper, \u00e8 stato rapito dall'Imperatrice Big Mom: mentre Rufy, accompagnato da Nami, Brook, Chopper e dai visoni Pedro e Carrot, si dirige a salvare il cuoco, il resto della ciurma si dirige con Law e i samurai Kin'emon, Kanjuro e Raizo al paese di Wa, per preparare l'offensiva contro Kaido\nA Wa Franky e gli altri scoprono la verit\u00e0 su Kin'emon e sui suoi compagni, apprendendo anche della storia di Kozuki Oden, ex membro della ciurma di Roger e padre di Momonosuke. Franky si occupa poi della costruzione delle navi per l'assalto a Onigashima, sede della ciurma di Kaido.\nDescrizione.\nAspetto fisico.\nInizialmente, quando era apprendista di Tom, era un ragazzo magro dai capelli azzurri; a seguito dell'incidente e della sua trasformazione in cyborg, il suo aspetto diventa pi\u00f9 singolare: Franky infatti presenta il naso completamente metallico, gli avambracci pi\u00f9 grandi del normale con tatuata sopra una stella blu e i capelli acconciati con un ciuffo alla Elvis. Dopo i due anni di allenamento, durante i quali resta coinvolto in un'esplosione vedendosi costretto a rimpiazzare molte delle sue parti del corpo, diventa ulteriormente pi\u00f9 eccentrico: il torace \u00e8 molto pi\u00f9 massiccio del normale e solcato da due cicatrici verticali, le braccia sono completamente robotiche e sono costituite da due grandi sfere rosse per spalle, due scatole metalliche come avambracci sulle quali \u00e8 disegnata met\u00e0 di una stella gialla e due enormi mani robotiche rosse, dalle quali fuoriescono delle mani pi\u00f9 piccole per i lavori di precisione. Inoltre, premendo il naso per tre secondi, pu\u00f2 modificare lunghezza e acconciatura dei capelli. \u00c8 solito vestirsi solamente con giacchette a maniche corte, tenute sempre sbottonate, e un paio di slip. Alla prima apparizione ha 34 anni.\nPersonalit\u00e0.\nFranky \u00e8 un personaggio eccentrico, immaturo e spesso irresponsabile, ma tende a comportarsi come una sorta di \"fratello maggiore\" con i suoi compagni, prima con la Franky Family e in seguito con la ciurma di Rufy. A causa del suo abbigliamento spesso viene definito un pervertito, cosa che lo esalta enormemente. Sebbene tenti in ogni modo di dimostrarsi un duro, spesso scoppia a piangere quando sente una storia toccante o quando \u00e8 felice, mentre quando \u00e8 euforico si mette in posa, unendo gli avambracci sopra la testa e piegando di lato un ginocchio; il doppiatore americano di Franky, Patrick Seitz, lo ha descritto come \"grosso, rumoroso ed emotivo\".\n\u00c8 molto legato alla memoria di Tom, che lo ha adottato e lo ha reso suo allievo: dopo la sua morte, sentendosi responsabile, ha fondato la Family con l'intento di tenere alla larga i pirati dalla citt\u00e0 che il suo maestro tanto amava, autodefinendosi cacciatori di taglie. Il suo sogno \u00e8 seguire le orme di Tom, costruttore della \"Oro Jackson\", creando una nave in grado di solcare qualsiasi mare.\nTaglia.\nLa sua prima taglia, assegnatagli dopo gli eventi di Enies Lobby, \u00e8 di 44 milioni di berry. Dopo i fatti di Dressrosa sale a 94 milioni e sul suo avviso di taglia compare la foto del Generale Franky.\nPoteri.\nQuando ha ricostruito il suo corpo, Franky vi ha inserito una gran quantit\u00e0 di armi e potenziamenti, quali mitragliatori, cannoni, lanciafiamme e cannoni ad aria compressa. Inoltre ha reso il suo corpo interamente d'acciaio, ottenendo cos\u00ec una grande resistenza ai colpi e un'invulnerabilit\u00e0 pressoch\u00e9 totale, e ha fatto s\u00ec che i suoi potenziamenti avessero come carburante la cola, essendone particolarmente ghiotto. Ci\u00f2 costituisce anche una limitazione: se rimane \"a secco\", infatti, i suoi attacchi perdono potenza; altro punto debole \u00e8 la schiena perch\u00e9, essendosi operato da solo, non ha potuto modificarla in alcun modo. Durante i due anni di allenamento ha migliorato il suo corpo utilizzando le conoscenze di Vegapunk, potendo sparare raggi laser e sfruttare tecnologie pi\u00f9 avanzate; pare inoltre abbia risolto il problema della cola, ma non \u00e8 riuscito comunque a rinforzarsi la schiena.\n Durante i due anni, oltre ad essersi potenziato, ha costruito un robot da combattimento chiamato sfruttando una particolare lega metallica, il wapometal. Tale robot \u00e8 in realt\u00e0 costituito da due parti, che prese singolarmente sono due dei veicoli in dotazione alla \"Sunny\": il , una moto a forma di rinoceronte, e il , un carrarmato a forma di dinosauro. Il Generale Franky \u00e8 dotato di una spada detta e di un cannone ad aria compressa detto .\nAccoglienza.\nNel sondaggio del 2006 \u00e8 risultato il 13\u00b0 personaggio pi\u00f9 amato di \"One Piece\". Nel sondaggio di popolarit\u00e0 dei personaggi di \"One Piece\" del 2014 si \u00e8 classificato 16\u00ba. Nel sondaggio del 2017 si piazza al 20\u00ba posto pari merito con Marco.\nCarl Kimlinger di Anime News Network ha descritto il combattimento tra Franky e Fukuro come una \"bizzarra vetrina per il bizzarro set di mosse\" del personaggio, apprezzando soprattutto l'insensatezza e l'inusualit\u00e0 di alcuni attacchi del cyborg.\nNella cultura di massa.\n\u00c8 prevista l'installazione di una statua raffigurante Franky a Kumamoto, citt\u00e0 natale di Oda: la statua fa parte di una serie raffigurante i membri della ciurma di Cappello di paglia pensata come ringraziamento all'autore per il sostegno dato alla citt\u00e0 durante il terremoto del 2016. Il pesista statunitense Payton Otterdahl alle Olimpiadi di Tokyo 2020 ha omaggiato One Piece mettendosi nella tipica posa di Franky e urlando la sua esclamazione, ottenendo i ringraziamenti di Oda e dello staff del manga."}
{"id": "568738", "revid": "118817756", "url": "https://it.wikipedia.org/wiki?curid=568738", "title": "Preghiera semplice", "text": "La preghiera semplice \u00e8 una preghiera cristiana, conosciuta a partire dall'inizio del Novecento, attribuita a San Francesco anche se il suo vero autore rimane ignoto.\nStoria.\n\u00c8 stata pubblicata la prima volta in Francia, nella rivista ecclesiastica \"La Clochette\", da Padre Esther Bouquerel nel dicembre 1912. Il testo era in francese, anonimo, e si intitolava \"Belle pri\u00e8re \u00e0 faire pendant la messe\". In Italia la preghiera \u00e8 apparsa per la prima volta sull'\"Osservatore Romano\" il 20 gennaio 1916.\n\u00c8 tradizionalmente attribuita a San Francesco anche se non ve ne sono riscontri: secondo lo storico Christian Renoux l'attribuzione al santo sarebbe avvenuta nell'ambito del protestantesimo francese, ma comunque in un contesto francescano .\nVersioni.\nLa versione originale di questa preghiera \u00e8 la seguente:\n\"La Clochette\", n\u00b0 12, dic. 1912, p.\u00a0285.\nLa versione italiana \u00e8:"}
{"id": "568746", "revid": "767487", "url": "https://it.wikipedia.org/wiki?curid=568746", "title": "Clinoch di Alt Clut", "text": "Secondo le \"Harleian genealogies\", era figlio di Dumnagual Hen, suo predecessore, e padre di Tutagual, suo probabile successore."}
{"id": "568747", "revid": "49022", "url": "https://it.wikipedia.org/wiki?curid=568747", "title": "Tutagual", "text": ""}
{"id": "568756", "revid": "767487", "url": "https://it.wikipedia.org/wiki?curid=568756", "title": "Aborym", "text": "Gli Aborym sono un gruppo italiano industrial-black metal fondato a Taranto nel 1992.\nStile.\nDefiniscono il proprio stile \"alien-black-hard/industrial\". Questa immagine viene data utilizzando un'iconografia apocalittica ed erotica, citt\u00e0 in rovina, panorami post-industriali, corpi femminili ricoperti di luci, tagli ed \"abrasioni\". I testi trattano principalmente tematiche come spiritualit\u00e0, esoterismo e satanismo\nStoria.\nNascono nel 1992 a Taranto per iniziativa del bassista e leader Malfeitor Fabban. Dopo due demo autoprodotte intitolate \"Worshipping Damned Souls\" (1993) e \"Antichristian Nuclear Sabbath\", nel 1998 gli Aborym arrivarono al loro primo album intitolato \"Kali Yuga Bizarre\" (Scarlet)\nSin dagli esordi hanno avuto modo di collaborare con importanti nomi della scena black metal internazionale, come il cantante Attila Csihar (Mayhem), ottenendo un buon riconoscimento internazionale anche grazie a queste blasonate partecipazioni. Altre collaborazioni sono state con Bard \"Faust\" Eithun degli Emperor; Karyn Crisis dei Crisis; Prime Evil dei Mysticum; Davide Tiso; Narchost; Richard K.Szabo di TWZ, il sassofonista Marcello Balena; Emiliano Natali; Marc Urselli; Giulio Moschini degli Hour of Penance e Pete di Blood Tsunami.\nFino al 2005, in cui il gi\u00e0 citato Faust entra a far parte della band, gli Aborym hanno sempre utilizzato batterie elettroniche nei loro album, ma la scelta di un batterista acustico non ha impedito alla band di continuare nell'utilizzo di samples e rumori industriali, loro caratteristica fin dagli esordi.\nNel 2013 \u00e8 uscito il loro sesto album studio \"Dirty\"."}
{"id": "568757", "revid": "21079", "url": "https://it.wikipedia.org/wiki?curid=568757", "title": "Srinivasa Aaiyangar Ramanujan", "text": ""}
{"id": "568758", "revid": "32741", "url": "https://it.wikipedia.org/wiki?curid=568758", "title": "Prudente de Morais e Barros", "text": ""}
{"id": "568759", "revid": "18397", "url": "https://it.wikipedia.org/wiki?curid=568759", "title": "Procedura esecutiva", "text": ""}
{"id": "568760", "revid": "18397", "url": "https://it.wikipedia.org/wiki?curid=568760", "title": "Processo esecutivo", "text": ""}
{"id": "568762", "revid": "18397", "url": "https://it.wikipedia.org/wiki?curid=568762", "title": "Procedura civile", "text": ""}
{"id": "568764", "revid": "767487", "url": "https://it.wikipedia.org/wiki?curid=568764", "title": "Raymond Arthur Dart", "text": "Si dedic\u00f2 particolarmente allo studio della preistoria del Sudafrica, sulla base di reperti fossili, arrivando ad elaborare un'interessante ipotesi di una forma osteodontocheratica da parte delle australopitecine.\nNel 1924, in Sudafrica, presso la localit\u00e0 di Taung, fece una scoperta che segn\u00f2 un importante passo avanti: i resti dello scheletro di un ominide morto all'et\u00e0 di circa tre anni, che fu chiamato Bambino di Taung e ricevette la denominazione scientifica di Australopithecus africanus. Aveva un cervello simile a quello delle scimmie, ma la dentatura e la posizione eretta lo avvicinavano alla specie umana. La scoperta di Dart rappresent\u00f2 una grande novit\u00e0, perch\u00e9 spost\u00f2 la sede originaria dell'umanit\u00e0 dall'Asia all'Africa. Questo spostamento sarebbe stato confermato dalle ulteriori ricerche.\nImportanti anche i suoi studi sull'antropodimorfismo fra negridi e khoisanidi.\nDart \u00e8 stato scienziato, un uomo eccezionale e poliedrico con un vero zelo per la condivisione della conoscenza.\nHa influenzato il mondo della anatomia, paleoantropologia, medicina e l'assistenza infermieristica.\nFu maestro ispiratore, creatore di uomini, e riparatore di menti e muscoli.\nDurante il suo mandato come capo del Dipartimento di Anatomia presso l'Universit\u00e0 di Witwatersrand, vicino a Johannesburg, aiut\u00f2 uno studente il cui braccio era stato paralizzato dalla nascita.\nNel 1963, venne a conoscenza del lavoro pionieristico del dottor Glenn Doman (fisiologo) e il dottor Carl Delacato (psicologo), nel campo delle cerebrolesioni.\nDart appassionato dalle ricerche trascorrer\u00e0 gli ultimi 20 anni della sua vita tra il Sudafrica e degli Istituti per il Raggiungimento del Potenziale Umano (IAHP) di Glenn Doman."}
{"id": "568766", "revid": "115572484", "url": "https://it.wikipedia.org/wiki?curid=568766", "title": "Radio Citt\u00e0 Fujiko", "text": "Radio Citt\u00e0 Fujiko (a volte radiocitta'fujiko) \u00e8 un'emittente radiofonica italiana comunitaria, con sede a Bologna in via Zanardi, 369.\nTrasmette sui 103.100\u00a0MHz in modulazione di frequenza, raggiungendo un'area che copre la citt\u00e0 di Bologna e gran parte del resto della sua citt\u00e0 metropolitana e alcune zone delle province di Modena e di Ferrara.\nDa sempre vicina all'area della sinistra libertaria, Radio Citt\u00e0 Fujiko rappresenta una delle pi\u00f9 longeve esperienze dell'emittenza libera bolognese.\nStoria.\nRadio Citt\u00e0.\n\"Radio citt\u00e0\" \u00e8 nata nel 1976 per iniziativa di un gruppo di giornalisti bolognesi provenienti dalla redazione del quotidiano bolognese \"Il Foglio\" diretto da Luigi Pedrazzi. La data convenzionale di inizio delle trasmissioni \u00e8 il 29 ottobre 1976. Nel 1987 assunse la denominazione di \"Radio Citt\u00e0 103\". Sempre in quello stesso anno, in contrasto alla decisione della cooperativa proprietaria della testata di imporre una direzione pi\u00f9 fedele agli orientamenti del nuovo consiglio di amministrazione legato a Democrazia Proletaria, soggetto intervenuto a scongiurare la prevista chiusura dell'emittente, molti redattori fuoriuscirono dalla radio andando a fondare Radio Citt\u00e0 del Capo.\nRadio Fujiko.\n\"Radio Fujiko\" ha iniziato le trasmissioni il 25 agosto 2000, in diretta dal Festival Nazionale dell'Unit\u00e0 di Bologna. Nata dalle ceneri di Oasi Radio, ha assunto questo nome da Fujiko Mine, protagonista della serie animata giapponese Lupin III.\n a Radio Citt\u00e0 del Capo, interrompendo cos\u00ec le trasmissioni e l'attivit\u00e0.\nRadio Citt\u00e0 Fujiko.\nIl gruppo redazionale che aveva animato i quattro anni di attivit\u00e0 di Radio Fujiko, dopo alcuni mesi di trasmissioni congiunte e al termine di un'approfondita fase istruttoria, si \u00e8 fuso con l'emittente Radio Citt\u00e0 103, che dall'autunno 2004 ha preso il nome di Radiocitt\u00e0 Fujiko.\nLa sede storica di Radio Citt\u00e0 Fujiko era sita a Bologna in via Masi 2 ed \u00e8 stata abbandonata nel 2005. Dopo quasi tre anni negli studi di via Paolo Fabbri 110, dal settembre 2008 al settembre 2016 l'emittente ha avuto sede nel fabbricato della \"Casa del Popolo Spartaco\" in via Giambologna, 4.\n&lt;br&gt;Dal 29 settembre 2016 la nuova sede si trova in via Zanardi, 369."}
{"id": "568768", "revid": "76865", "url": "https://it.wikipedia.org/wiki?curid=568768", "title": "Raymond Dart", "text": ""}
{"id": "568769", "revid": "124123", "url": "https://it.wikipedia.org/wiki?curid=568769", "title": "Atle Selberg", "text": "La sua notoriet\u00e0 \u00e8 legata ai suoi lavori nella teoria analitica dei numeri e sull'ipotesi di Riemann.\nBiografia.\nDa studente, Selberg fu fortemente influenzato dai lavori e dalla personalit\u00e0 del matematico Srinivasa Aaiyangar Ramanujan. Studi\u00f2 quindi alla Universit\u00e0 di Oslo, ove fin\u00ec il dottorato nel 1943.\nDurante la Seconda guerra mondiale lavor\u00f2 in solitario, a causa della occupazione militare tedesca della Norvegia. I suoi risultati furono resi noti dopo la guerra; tra questi, alcuni risultati sugli zeri della funzione zeta di Riemann. Dopo la guerra, pass\u00f2 alla teoria dei crivelli, un argomento della teoria dei numeri studiato precedentemente e quasi ignorato, riportato in auge dal matematico norvegese. In un articolo del 1947 introdusse il cosiddetto \"crivello di Selberg\", uno strumento che sar\u00e0 poi usato per dimostrare il teorema di Chen, una forma pi\u00f9 \"debole\" della congettura di Goldbach.\nNel 1948 Selberg costru\u00ec una dimostrazione elementare del teorema dei numeri primi. Il matematico Paul Erd\u0151s forn\u00ec contemporaneamente un'altra dimostrazione dello stesso teorema, usando un risultato cruciale di Selberg: ne nacque una disputa sull'attribuzione della dimostrazione. Per tutti questi risultati Selberg ottenne la medaglia Fields nel 1950.\nNegli anni cinquanta Selberg si spost\u00f2 negli Stati Uniti presso l'Institute for Advanced Study di Princeton, dove \u00e8 morto il 6 agosto 2007. In quegli anni ottenne altri importanti risultati, tra cui alcuni collegamenti fra il laplaciano e le superfici di Riemann. Ottenne il Premio Wolf nel 1986."}
{"id": "568773", "revid": "118685520", "url": "https://it.wikipedia.org/wiki?curid=568773", "title": "Scacchi progressivi", "text": "Gli scacchi progressivi sono una variante degli scacchi eterodossi in cui i giocatori, anzich\u00e9 eseguire una mossa a turno, eseguono serie sempre pi\u00f9 lunghe di mosse. Il gioco inizia con il bianco che fa una mossa, quindi il nero ne fa due, poi il bianco risponde con tre, il nero con quattro e cos\u00ec via.\nQuesta variante degli scacchi \u00e8 stata ideata in Scozia, e fu portata a conoscenza del mondo scacchistico internazionale nel 1947 dal russo Eugene Znosko-Borovsky con il libro \"Lectures pour Tous\", che la defin\u00ec \"una variante pi\u00f9 attraente degli scacchi marsigliesi\" . Il francese Joseph Boyer diede una descrizione di questo gioco nel libro \"Les jeux d'\u00e9checs non orthodoxes\" (Parigi, 1951). In Italia tra i primi ad interessarsi a questa variante degli scacchi ci fu il maestro internazionale Francesco Scafarelli. Attualmente \u00e8 una delle varianti degli scacchi pi\u00f9 diffuse tra quelle che usano pezzi tradizionali.\nDescrizione.\nCi sono due principali varianti degli scacchi progressivi: gli \"scacchi progressivi scozzesi\" (noti anche semplicemente come \"scacchi scozzesi\") e gli \"scacchi progressivi italiani\".\nEsse hanno in comune le seguenti regole:\nGli scacchi italiani e scozzesi si differenziano per le regole che definiscono come poter dare lo scacco al re:\nGli scacchi progressivi, cos\u00ec come quelli tradizionali, fanno uso della notazione algebrica. Tuttavia, la numerazione delle mosse \u00e8 differente. Anzich\u00e9 registrare una mossa del bianco e del nero sotto lo stesso numero (ad esempio, per gli scacchi tradizionali, codice_1), ad ogni serie di mosse \u00e8 attribuito un numero (il che per gli scacchi progressivi comporta, ad esempio: codice_2). In questo modo il numero usato per la registrazione indica anche il numero di mosse giocabili per la serie.\nEsiste anche un'altra variante degli scacchi progressivi, gli \"scacchi progressivi inglesi\", che introducono alcuni cambiamenti rilevanti alle regole:\nGli scacchi progressivi possono essere presenti anche in altre varianti; ad esempio, giocando a scacchi circe, di norma si preferisce la variante progressiva.\nGli scacchi progressivi sono considerati particolarmente indicati per gli scacchi per corrispondenza o altro mezzo lento di comunicazione, poich\u00e9 in genere le partite si chiudono in un numero ridotto di serie di mosse.\nVincitori del campionato italiano.\nL' A.I.S.E. (\"Associazione Italiana Scacchi Eterodossi\") ha organizzato a partire dal 1975 diversi campionati italiani di scacchi progressivi, tutti giocati per corrispondenza (nei primi anni per posta e poi via e-mail). L'elenco parziale dei vincitori \u00e8 il seguente:"}
{"id": "568778", "revid": "599013", "url": "https://it.wikipedia.org/wiki?curid=568778", "title": "Uat", "text": ""}
{"id": "568779", "revid": "587663", "url": "https://it.wikipedia.org/wiki?curid=568779", "title": "Radio Fujiko", "text": ""}
{"id": "568780", "revid": "37401", "url": "https://it.wikipedia.org/wiki?curid=568780", "title": "Conferenza di Berlino (1884)", "text": "La Conferenza di Berlino del 1884-1885, detta anche Conferenza dell'Africa Occidentale o Conferenza sul Congo (in tedesco: \"Kongokonferenz\"), regol\u00f2 il commercio europeo in Africa centro-occidentale nelle aree dei fiumi Congo e Niger e sanc\u00ec la nascita dello Stato Libero del Congo sotto l'influenza di Leopoldo II del Belgio.\nLa Conferenza fu voluta dal Cancelliere tedesco Otto von Bismarck e dalla Francia allo scopo di regolare le molteplici iniziative europee nell'area del Bacino del fiume Congo. Tuttavia la conferenza consent\u00ec, seppure non negli atti ufficiali, alle potenze europee di proclamare possedimenti all'interno delle zone costiere occupate. Ci\u00f2 che port\u00f2 alla cosiddetta corsa per l'Africa.\nGli antefatti.\nNella seconda met\u00e0 del XIX secolo le potenze europee, spinte dagli interessi dell'imperialismo, cominciarono a dedicare la loro attenzione al continente africano. Nel 1876 il re del Belgio Leopoldo II organizz\u00f2 a Bruxelles una conferenza geografica e l'anno dopo prese contatti con l'esploratore britannico Stanley che aveva attraversato il territorio dell'Africa subequatoriale dalla costa dell'Oceano Indiano a quella dell'Oceano Atlantico.\nNel 1878 nacque a Bruxelles il Comitato di studi dell'alto corso del fiume Congo (\"Comit\u00e9 d'\u00e9tudes du Haut-Congo\") di cui Leopoldo fu uno dei massimi finanziatori. Il comitato, l'anno successivo, incaric\u00f2 Stanley di una spedizione che raggiunse il fiume nell'agosto del 1879. Nel 1880 vennero stipulati i primi trattati commerciali di sfruttamento della zona.\nL'accordo Brazz\u00e0-Makoko.\nCome c'era da aspettarsi, le altre potenze non rimasero a guardare. L'esploratore italiano al servizio francese Pietro Savorgnan di Brazz\u00e0 partito per l'Africa occidentale, nel settembre del 1880 stipul\u00f2 il cosiddetto trattato Brazza-Makoko con il re Iloo dei Teke (il cui titolo era appunto \u201cMakoko\u201d). Con questo accordo la Francia estese un protettorato sul territorio del monarca indigeno e stabil\u00ec una base in posizione strategica all'inizio del corso superiore navigabile del Congo.\nQuando si diffuse la notizia dell'accordo in Europa, la stampa francese parl\u00f2 di \u00abuna terra vergine, grassa, vigorosa e feconda\u00bb, e i portoghesi che detenevano i pi\u00f9 solidi diritti su quei territori (avendo scoperto la foce del Congo nel 1482) cominciarono ad irritarsi. Nello stesso tempo Leopoldo accelerava la penetrazione nell'area, mentre il parlamento francese ratificava nel novembre 1882 i trattati di Brazz\u00e0.\nL'accordo anglo-portoghese.\nA questo punto, di fronte ai vantaggi che poteva ricavarne la Francia, anche la Gran Bretagna scese in campo e pur di tenere lontana l'antagonista, decise di appoggiare le rivendicazioni portoghesi.\nIl 26 febbraio 1884, a Londra, fu sottoscritto il trattato anglo-portoghese, con il quale la Gran Bretagna riconosceva la sovranit\u00e0 del Portogallo sull'intera foce del Congo. Leopoldo si trov\u00f2 quindi con un impero coloniale in formazione senza, a sentire gli inglesi, sbocco sul mare. Il re del Belgio, allora, per convincere Londra a mollare il Portogallo escogit\u00f2, contro il sistema protezionistico di Lisbona, la formula dello \"Stato senza dogane\", del quale avrebbero beneficiato tutte le nazioni europee. L'area del fiume Congo sarebbe diventata di libero commercio, per cui l'accordo anglo-portoghese che gi\u00e0 aveva poche speranze di essere ratificato dal parlamento britannico e dalla comunit\u00e0 internazionale, di fatto, decadde completamente.\nVerso la formazione dell'impero coloniale tedesco.\nInaspettatamente anche la Germania, potenza tradizionalmente continentale, in quei mesi si diede da fare. Intravedendo buone opportunit\u00e0 elettorali e di politica sociale, il Cancelliere Bismarck, nel 1884, si decise a riconoscere come colonie tutti i territori non ancora rivendicati da altre potenze in cui erano presenti insediamenti commerciali tedeschi. Nacque cos\u00ec, a macchia di leopardo sul continente africano, quello che sarebbe divenuto l'impero coloniale tedesco.\nNello stesso tempo, nel tentativo di riconciliarsi con la Francia, il 7 giugno 1884, Bismarck dichiar\u00f2 di non riconoscere il trattato anglo-portoghese e ad agosto si mise in contatto con Parigi per lanciare l'idea di una conferenza internazionale. Avutone buona accoglienza, interpell\u00f2 anche Londra e Lisbona puntualizzando che la conferenza avrebbe dovuto occuparsi dei seguenti punti:\nLa conferenza.\nOttenuto il consenso dell'Europa, Bismarck invit\u00f2 tutti i Paesi che gi\u00e0 avevano interessi in quei territori, e cio\u00e8 Gran Bretagna, Francia, Germania, Portogallo, Paesi Bassi, Belgio, Spagna e Stati Uniti. Inoltre \u00aballo scopo di assicurare alle risoluzioni della conferenza l'assenso generale\u00bb furono invitati, ma quasi solo come osservatori, l'Austria-Ungheria, la Svezia-Norvegia, la Danimarca, l'Italia, l'Impero ottomano e la Russia.\nBismarck apr\u00ec la conferenza il 15 novembre 1884. Egli ricord\u00f2 i punti principali dell'ordine del giorno sottolineando quello relativo alla definizione delle regole per stabilire la sovranit\u00e0 di una potenza sulla costa africana.\nIl commercio fluviale sul Congo e sul Niger.\nStanley, presente alla conferenza come inviato degli Stati Uniti ma, di fatto, agente di re Leopoldo, propose di estendere l'area di libero commercio il pi\u00f9 possibile, dall'Oceano Atlantico fino all'Oceano Indiano. Non ci furono grandi obiezioni alla proposta. Solo Francia e Portogallo, che vantavano gi\u00e0 rivendicazioni, cercarono di assicurarsi qualche territorio sulla costa atlantica, e la Gran Bretagna, che appoggiava il Sultano di Zanzibar, cerc\u00f2 di ottenerne sulla costa dell'Oceano indiano.\nSi giunse al compromesso di fissare due aree di commercio libero. La prima, detta del \"Bacino del Congo e dei suoi affluenti\", si estendeva dall'Oceano Atlantico fino ai Grandi Laghi; la seconda, detta \"Zona marittima orientale\", si estendeva dai Grandi Laghi all'Oceano Indiano. Per quest'ultima zona, che comprendeva parte del Sultanato di Zanzibar, la Gran Bretagna puntualizz\u00f2 che gli accordi avrebbero vincolato solo i firmatari, proteggendo cos\u00ec il sistema tariffario del sultano.\nAnalogamente al Congo si stabil\u00ec la libera navigazione anche per il fiume Niger, nonostante la Gran Bretagna vantasse il controllo dell'area.\nLa colonizzazione.\nAltre questioni, di carattere umanitario, vennero affrontate alla conferenza. Le missioni religiose e scientifiche furono poste sotto protezione e venne confermato il divieto di tratta degli schiavi. Gli inglesi proposero, inoltre, il divieto di vendita dei superalcolici. Suggerimento non accolto da tedeschi e olandesi; per i primi dei quali l'esportazione di superalcolici in Africa occidentale rappresentava i 3/5 del totale. Si stabil\u00ec quindi che sarebbero state le autorit\u00e0 locali a regolare tale commercio, consentendolo di fatto.\nQuanto ai territori, l'atto finale della conferenza defin\u00ec che la potenza che avesse preso possesso di un tratto di costa, per considerarlo propria colonia, doveva metterne a conoscenza gli altri firmatari e istituirvi una misura di effettiva autorit\u00e0. Con ci\u00f2, il 26 febbraio 1885, la conferenza chiuse i lavori.\nLo Stato Libero del Congo.\nIl notevole protrarsi del congresso (quasi tre mesi) fu dovuto, pi\u00f9 che alle trattative ufficiali, a intense trattative di corridoio che determinarono la nascita dello Stato Libero del Congo, patrocinata da Leopoldo II del Belgio. Francesi e portoghesi che avevano diretti interessi nella zona furono coloro che ebbero i colloqui pi\u00f9 faticosi. Al termine dei quali, la Francia, (5 febbraio 1885) e il Portogallo (15 febbraio) riconobbero il nuovo Stato.\nPer cui il 23 febbraio 1885, l'Associazione Internazionale del Congo, dietro la quale figurava Leopoldo II, dichiar\u00f2 che in virt\u00f9 di trattati conclusi con i sovrani locali le venivano concessi ampi territori per la formazione di uno Stato libero e indipendente. I confini della nuova entit\u00e0 politica erano stati delimitati a seguito di convenzioni con Francia e Portogallo. Tali confini rientravano (ma con un accesso pi\u00f9 limitato al mare) nella zona che abbiamo visto del \"Bacino del Congo e dei suoi affluenti\". Nella dichiarazione si precisava anche che l'Associazione Internazionale del Congo non avrebbe percepito alcun diritto di dogana.\nL\u2019inizio della \u201ccorsa per l\u2019Africa\u201d.\nAl di l\u00e0 delle decisioni sullo Stato Libero del Congo, la conferenza di Berlino negli atti ufficiali si limit\u00f2 a sancire regole commerciali, umanitarie e, solo riguardo alle coste, di colonizzazione. Su quest'ultimo punto, poi, c'\u00e8 da considerare che quasi tutti i tratti costieri del continente erano gi\u00e0 occupati. Tuttavia, dopo i lavori della conferenza, si fecero strada in diplomazia concetti come la \"sfera di influenza da consolidare\" e l\"Hinterland\", idea tedesca per cui una potenza con rivendicazioni sulla costa aveva diritto all'entroterra adiacente.\nL\u2019articolo 34 del trattato della Conferenza apriva infatti ad ogni potenza partecipante, anche se non ufficialmente, la possibilit\u00e0 di fondare protettorati in Africa con il consenso delle altre: \u00abOgni potenza che in futuro si impossessi di un territorio sulle coste del continente africano, esterno ai possedimenti attuali, o che, non avendo attualmente alcun possedimento, ne acquisti e assuma un protettorato [\u2026] accompagner\u00e0 l\u2019uno o l\u2019altro atto con una relativa comunicazione, indirizzata alle altre potenze firmatarie del presente Atto, affinch\u00e9 queste possano impugnare l\u2019annessione se vi sono elementi fondati per farlo\u00bb. L\u2019articolo era perfetto per la Germania che non aveva ancora possedimenti in Africa ma solo insediamenti commerciali.\nTale situazione consent\u00ec infatti a Berlino, gi\u00e0 durante la Conferenza, di vedersi riconosciuto il Camerun e, poco dopo, gli consent\u00ec di proclamare un protettorato sul territorio di quella che sarebbe divenuta l'Africa Orientale Tedesca: nasceva l'impero coloniale tedesco. Da questo momento le varie potenze, ma soprattutto Francia e Gran Bretagna, si contrastarono per la conquista di nuovi territori all'interno del continente africano, ci\u00f2 che in inglese venne chiamato \"scramble for Africa\" (\"corsa per l'Africa\")."}
{"id": "568782", "revid": "124123", "url": "https://it.wikipedia.org/wiki?curid=568782", "title": "J\u00f3zsef Darvas", "text": "Fra il 1936 e il 1937 fu uno dei redattori della rivista \"\"Gondolat\" (Pensiero), emanazione del partito comunista clandestino. Dopo il 1945 assunse importanti incarichi, tra cui quello prestigioso di ministro della cultura. Nel 1959 venne nominata presidente della neoricostituita Associazione degli scrittori. La sua carriera di scrittore e romanziere culmin\u00f2 nel 1936 con \"A legnagyobb magyar falu\" (il pi\u00f9 grande villaggio ungherese), e due anni pi\u00f9 tardi con \"Egy parasztcsal\u00e0d tort\u00e9nete\" (La storia di una famiglia contadina). Tra i drammi, il pi\u00f9 rilevante \u00e8 \"Kormos \u00e9g\" (Cielo fuligginoso, 1959). Del 1963 \u00e8 il romanzo \"R\u00e9szeg es\u0151\"\" (Pioggia ubriaca), spaccato sulla vita sociale degli ultimi vent'anni."}
{"id": "568783", "revid": "228446", "url": "https://it.wikipedia.org/wiki?curid=568783", "title": "Conferenza sul Congo", "text": ""}
{"id": "568784", "revid": "174925", "url": "https://it.wikipedia.org/wiki?curid=568784", "title": "Olympiakos Syndesmos Filathl\u014dn Peirai\u014ds", "text": "L'Olympiakos Syndesmos Filathl\u014dn Peirai\u014ds (greco: \u03a0\u03bf\u03b4\u03bf\u03c3\u03c6\u03b1\u03b9\u03c1\u03b9\u03ba\u03ae \u0391\u03bd\u03ce\u03bd\u03c5\u03bc\u03b7 \u0395\u03c4\u03b1\u03b9\u03c1\u03b5\u03af\u03b1 \u039f\u03bb\u03c5\u03bc\u03c0\u03b9\u03b1\u03ba\u03cc\u03c2 \u03a3\u03cd\u03bd\u03b4\u03b5\u03c3\u03bc\u03bf\u03c2 \u03a6\u03b9\u03bb\u03ac\u03b8\u03bb\u03c9\u03bd \u03a0\u03b5\u03b9\u03c1\u03b1\u03b9\u03ce\u03c2, IPA: [olimbia\u02c8kos]), noto come Olympiakos oppure Olympiacos o, talora internazionalmente, Olympiacos Pireo, \u00e8 una societ\u00e0 polisportiva greca, con sede al Pireo. \nLa squadra di calcio che nacque il 10 marzo 1925 (anno di fondazione della polisportiva), trae il proprio nome dai giochi olimpici antichi e, assieme con l'emblema del club, l'adolescente coronato d'alloro vincitore dei Giochi olimpici dell'antichit\u00e0, rappresenta la moralit\u00e0, l'onore, la competizione, lo splendore, la sportivit\u00e0 e la lealt\u00e0 racchiusi nell'ideale olimpico nell'antica Grecia.\nLa sezione calcistica ha sempre militato nella massima divisione del campionato greco di calcio, risultando uno dei tre club mai retrocessi in seconda serie e, inoltre, \u00e8 la pi\u00f9 titolata di Grecia, avendo vinto 46 campionati, 28 coppe e 4 supercoppe greche, per un totale di 77 trofei nazionali che ne fanno il nono club calcistico pi\u00f9 titolato al mondo. Detiene anche il primato di campionati vinti consecutivamente, ben 7, dal 1996-1997 al 2002-2003 e dal 2010-2011 al 2016-2017, conquistati dopo i cinque consecutivi vinti dal 1953-1954 al 1958-1959, quando il club fu soprannominato \"Thrylos\" (, \"la leggenda\"). \nNel 2012-2013, con la conquista del 40\u00ba titolo nazionale, la societ\u00e0 viene insignita della quarta stella, diventanodo la prima squadra del paese balcano a raggiungere tale traguardo; mentre nel 2014-2015, a seguito della vittoria del quinto campionato consecuitvo, il club raggiunse un altro risultato di rilevanza intercontinentale, diventando l'unico club al mondo ad aver vinto una serie di cinque o pi\u00f9 campionati consecutivi per cinque volte nella propria storia, primato sottolineato dalla FIFA in una lettera di congratulazioni recapitata al club direttamente dal presidente Joseph Blatter.. In ambito nazionale la squadra vanta altri primati quali: primo club ad aver vinto cinque Coppe di Grecia consecutive (dal 1956-1957 al 1960-1961) e unico club ad aver vinto sei campionati da imbattuto (1937, 1938, 1948, 1951, 1954-1955)..\nIn ambito europeo, invece, l'Olympiakos ha raggiunto come miglior risultato i quarti di finale della UEFA Champions League nel 1998-1999, quando fu eliminato in extremis dalla , e i quarti di finale della Coppa delle Coppe nel 1992-1993, quando fu estromesso dall'; vanta inoltre la vittoria di una Coppa dei Balcani, che si aggiudic\u00f2 nel 1963, diventando il primo club greco a vincere un trofeo internazionale.\nDisputa le partite interne allo stadio Ge\u014drgios Karaiskak\u012bs del Pireo (33 334 posti). \u00c8 la squadra con pi\u00f9 sostenitori in Grecia, con circa quattro milioni di tifosi in patria e milioni di tifosi nelle comunit\u00e0 greche sparse per il mondo. Vive un'accesa rivalit\u00e0 con il , con cui disputa il cosiddetto \"derby degli eterni nemici\".\nStoria.\nEsordi (1925-1931).\nL'Olympiakos fu fondato il 10 marzo 1925 al Pireo. Lo scopo iniziale del club, come specificato nello statuto, era lo sviluppo e la pratica sistematica di competizioni atletiche, la diffusione dell'ideale atletico dei Giochi olimpici antichi e la promozione della socialit\u00e0 e dell'etica sportiva tra i giovani secondo principi egualitari di moralit\u00e0 e cura della salute. I membri del \"Piraikos Podosfairikos Omilos FC\" (Club sportivo e calcistico del Pireo) e del \"Piraeus Fans Club FC\" decisero, durante una storica assemblea, di sciogliere i due club e di farli confluire in un unico sodalizio, che propugnasse questa visione dello sport in seno alla comunit\u00e0. Notis Kamperos, ufficiale superiore della marina militare greca, propose il nome \"Olympiakos\" e come emblema scelto l'effigie di un giovane con una corona di ulivo sulla testa, secondo l'usanza di premiazione per i vincitori delle Olimpiadi nell'antichit\u00e0. Michalis Manouskos, noto industriale del Pireo, propose il nome per esteso di \"Olympiakos Syndesmos Filathlon Pireos\". Oltre a Kamperos e Manouskos, tra i membri fondatori pi\u00f9 preminenti figuravano Stavros Maragoudakis, direttore dell'ufficio postale; Nikos Andronikos, mercante; Dimitrios Sklias, ufficiale dell'esercito greco; Nikolaos Zacharias, avvocato; Athanasios Mermigas, notaio; Kostas Klidouchakis, che divenne il primo portiere della squadra di calcio; Ioannis Kekkes, agente di borsa; infine, su tutti, la famiglia Andrianopoulos, ben nota famiglia di mercanti del Pireo, che gioc\u00f2 un ruolo fondamentale nella fondazione dell'Olympiakos. I cinque fratelli Yiannis, Dinos, Giorgos, Vassilis e Leonidas Andrianopoulos diedero lustro al club, consolidandone la reputazione. Yiannis, Dinos, Giorgos e Vassilis furono i primi a giocare con la squadra, mentre Leonidas, il pi\u00f9 giovane dei cinque, fece il suo debutto pi\u00f9 tardi e milit\u00f2 per otto anni nel club (1927-1935). I cinque fratelli formarono una linea d'attacco entrata nella storia: ben presto l'Olympiakos divenne immensamente popolare e molto tifato in Grecia. All'epoca la loro base di tifosi consisteva sostanzialmente di gente della classe operaia, che si recava presso il Velodromo Neo Phaliron, l'impianto che ospitava le partite interne del club prima dello Stadio Ge\u014drgios Karaiskak\u012bs. La squadra si laure\u00f2 campione del Pireo nel 1925 e nel 1926.\nNel 1926 fu fondata la federcalcio ellenica, che organizz\u00f2 il campionato panellenico nel 1927-1928. Fu il primo campionato nazionale e vi parteciparono squadre del campionato ateniese, del campionato del Pireo e del campionato macedone (Salonicco). La formula prevedeva dei play-off; il primo vincitore fu l'. Il campionato panellenico fu organizzato in questo modo fino al 1958-1959.\nNel 1928-1929, a causa di dissidi tra l'Olympiakos e la federcalcio ellenica, il club del Pireo decise di non prendere parte al campionato greco. Lo seguirono il e l', che tra di loro e con l'Olympiakos nel corso di quell'anno giocarono amichevoli e si riunirono nel P.O.K..\nFrattanto il club continuava a dominare il campionato del Pireo, vinto nel 1926-27, 1928-29, 1929-30 e 1930-31. Grazie a questi successi la squadra si ritagli\u00f2 un ruolo importante nel panorama calcistico greco, divenuto egemone quando riusc\u00ec a restare imbattuta contro tutte le squadre greche per tre anni di fila (dal 14 marzo 1926 al 3 marzo 1929), facendo registrare 30 vittorie e solo 6 pareggi in 36 partite. La stampa greca rimase entusiasta per le prestazioni della squadra, che fu soprannominata \"Thrylos\" (\"Leggenda\") per la prima volta nella storia. Nel 1930-1931 il quarto campionato panellenico vide la prima vittoria dell'Olympiakos, successo che marc\u00f2 l'inizio di un'epoca d'oro per il club del Pireo. L'Olympiakos si aggiudic\u00f2 il torneo con grande autorevolezza, mettendo a registro 11 vittorie, 2 pareggi e una sola sconfitta. In casa furono 7 su 7 le vittorie, sei delle quali per 3-1, contro Panathinaikos, AEK Atene, Aris Salonicco, e , e una per 4-1, contro l'. Oltre ai gi\u00e0 citati fratelli Andrianopoulos e a Kostas Klidouchakis, militarono nel club nel primo periodo d'oro (1925-1931) Achilleas Grammatikopoulos, Lakis Lekkos, Philippos Kourantis, Nikos Panopoulos, Charalambos Pezonis e Kostas Terezakis.\nDominio in Grecia e seconda guerra mondiale (1931-1946).\nDagli anni '30 il campionato panellenico conobbe una popolarit\u00e0 sempre maggiore in Grecia. Nell'ottobre 1931 Giorgos e Yiannis Andrianopoulos, emblematici calciatori e membri fondatori dell'Olympiakos, si ritirarono dall'attivit\u00e0 agonistica. Furono sostituiti da nuove figure di rilievo, Giannis Vazos, Christoforos Raggos, Theologos Symeonidis, Michalis Anamateros, Spyros Depountis, Aris Chrysafopoulos, Nikos Grigoratos, Panagis Korsianos, oltre ai fratelli Giannis e Vangelis Chelmis. Il club vinse cinque campionati in nove stagioni (1932-33, 1933-34, 1935-36, 1936-37, 1937-38). Nel 1940 aveva gi\u00e0 vinto sei dei primi undici campionati panellenici disputati. Il formidabile trio d'attacco composto da Giannis Vazos, Christoforos Raggos e Theologos Symeonidis fu autore di numerosi gol ed entr\u00f2 nelle grazie dei tifosi. Giannis Vazos milit\u00f2 nell'Olympiakos per 18 anni (1931-1949), riuscendo a mettere a segno 450 gol in 364 partite (179 gol in 156 partite ufficiali), numeri che lo issarono al secondo posto nella classifica dei marcatori del club di tutti i tempi e in vetta alla classifica dei cannonieri del campionato in quattro stagioni (1933, 1936, 1937 e 1947).\nLa squadra vinse il campionato panellenico nel 1936-1937 e nel 1937-1938 da imbattuta. In Coppa di Grecia, malgrado alcune vittorie clamorose come quella da record per 1-6 ottenuta sul campo del Panathinaikos al Leoforos nel 1932 (marcatori: V. Andrianopoulos 16', 68', 88', Raggos 24', Vazos 69', 70'), che resta la vittoria pi\u00f9 larga in trasferta nel \"derby degli eterni nemici\", la squadra non riusc\u00ec a vincere il trofeo nelle prime quattro edizioni.\nCon l'invasione della Grecia da parte dell'Italia fascista, il 28 ottobre 1940, molti atleti dell'Olympiakos si arruolarono nell'esercito greco per combattere contro gli invasori dell'Asse. Chistoforos Raggos fu gravemente ferito alla gamba sinistra nel gennaio 1941 e non pot\u00e9 tornare all'attivit\u00e0 agonistica. Leonidas Andrianopoulos soffr\u00ec di congelamento sul fronte albanese e rischi\u00f2 di perdere la vita, mentre Nikos Grigoratos si fer\u00ec alla gamba durante la battaglia di Klisura. Inoltre, dopo la successiva occupazione della Grecia da parte dell'Asse, i calciatori dell'Olympiakos si unirono alla resistenza greca e combatterono fieramente contro i nazisti. Il giocatore Nikos Godas, figura simbolica del club, fu capitano dell'Esercito popolare greco di liberazione (ELAS) e combatt\u00e9 contro i tedeschi su vari fronti. Fu giustiziato con indosso la maglia e i calzoncini dell'Olympiakos, come da suo ultimo desiderio: \"Sparatemi e uccidetemi con indosso la mia maglia dell'Olympiakos e non bendatemi. Voglio vedere i colori della mia squadra prima dell'ultimo sparo\". Michalis Anamateros fu membro della resistenza greca e fu ucciso nel 1944. L'Olympiakos pag\u00f2 un grande tributo di sangue durante la guerra, l'occupazione dell'Asse e la conseguente guerra civile greca. L'ascesa sportiva del club sub\u00ec una grave battuta d'arresto.\nLa Leggenda (1946-1959).\nDopo la guerra l'Olympiakos vide ritirarsi molti dei giocatori chiave dei successi prebellici, ritiri che portarono a profondi cambiamenti nella rosa. Il capitano dell'Olympiakos e prolifico goleador Giannis Vazos rrimase in squadra insieme a Giannis Chelmis. Tra i nuovi acquisti spiccarono i nomi di Andreas Mouratis, Alekos Chatzistavridis, Stelios Kourouklatos e Dionysis Minardos. Quando riprese un regolare campionato, la squadra torn\u00f2 ad occupare un ruolo egemone nel panorama greco. Dal 1946 al 1959 l'Olympiakos vinse 9 degli 11 campionati greci disputati (1946-1947, 1947-1948, 1950-1951, 1953-1954, 1954-1955, 1955-1956, 1956-1957, 1957-1958, 1958-1959) ed estese le vittorie a 15 campionati dei primi 23 giocati in Grecia.\nI sei campionati consecutivi vinti dal 1954 al 1959 rappresentarono un record per il campionato greco fino al 2003, quando lo stesso Olympiakos seppe fare di meglio, vincendo sette titoli consecutivi dal 1997 al 2003 (i sette titoli di fila furono poi vinti anche dal 2011 al 2017).\nNello stesso periodo (1946-1959), il club vinse 8 Coppe di Grecia delle prime 13 disputate (1946-1947, 1950-1951, 1951-1952, 1953-1954, 1956-1957, 1957-1958, 1958-1959), realizzando 6 \"double\" (1947, 1951, 1954, 1956, 1957, 1958, 1959), 3 dei quali consecutivi (1956-1959). La squadra dell'Olympiakos degli anni '50, composta da Andreas Mouratis, Ilias Rossidis, Thanasis Bebis, Ilias Yfantis, Babis Kotridis, Kostas Polychroniou, Giorgos Darivas, Babis Drosos, Antonis Poseidon, Savvas Theodoridis, Kostas Karapatis, Mimis Stefanakos, Thanasis Kinley, Stelios Psychos, Giannis Ioannou, Themis Moustaklis, Vasilis Xanthopoulos, Dimitris Kokkinakis, Giorgos Kansos, Kostas Papazoglou e Aristeidis Papazoglou, segn\u00f2 un'epoca, la prima era di assoluto dominio dell'Olympiakos sul fronte nazionale, che consolid\u00f2 in modo granitico la fama e la popolarit\u00e0 del club. Grazie agli straordinari successi ottenuti il club all'epoca si guadagn\u00f2 il soprannome di \"Thrylos\", \"la Leggenda\".\nIl 13 settembre 1959 l'Olympiakos fece il suo debutto nelle coppe europee, nel primo turno della Coppa dei Campioni 1959-1960 contro il , divenendo il primo club greco a disputare una coppa europea. La partita di andata si tenne allo Stadio Karaiskakis del Pireo e vide l'Olympiakos passare in vantaggio con un gol di Kostas Papazoglou, primo gol segnato da un greco e da una squadra greca nelle coppe europee. Il prolifico attaccante del Milan Jos\u00e9 Altafini pareggi\u00f2 i conti con un colpo di testa al 33\u00ba minuto di gioco, su cross di Giancarlo Danova. Ilias Yfantis riport\u00f2 i greci in vantaggio al 45\u00ba minuto, controllando la palla tra Cesare Maldini e Vincenzo Occhetta e battendo il portiere con un tiro al volo per il 2-1. Al 72\u00ba minuto Altafini pareggi\u00f2 con un altro colpo di testa, dopo un calcio di punizione di Nils Liedholm. La partita fin\u00ec con un risultato storico per i greci, che fermarono il Milan campione d'Italia pur non schierando alcuno straniero, mentre il Milan annoverava quattro giocatori stranieri di classe mondiale: Altafini, Liedholm, Juan Alberto Schiaffino ed Ernesto Grillo. Nella partita di ritorno il Milan si impose con il punteggio di 3-1 (marcatori: Giancarlo Danova 12', 26', 85'; Psychos 68') e si qualific\u00f2 per il turno successivo, anche se nel secondo tempo l'Olympiakos non sfigur\u00f2.\nPrimi successi internazionali ed era M\u00e1rton Bukovi (1960-1972).\nL'Olympiakos inizi\u00f2 gli anni '60 vincendo la Coppa di Grecia nel 1959-1960 e nel 1960-1961, portando dunque a cinque i successi consecutivi nella competizione (record greco). In questo decennio fu costituita una squadra forte, formata da giocatori affermatisi verso la fine degli anni '50 e nuovi innesti come Giannis Gaitatzis, Nikos Gioutsos, Pavlos Vasileiou, Vasilis Botinos, Giannis Fronimidis, Christos Zanteroglou, Grigoris Aganian, Stathis Tsanaktsis, Mimis Plessas, Giangos Simantiris, Pavlos Grigoriadis, Savvas Papazoglou, Stelios Besis, Sotiris Gavetsos, Tasos Sourounis, Vangelis Milisis, Orestis Pavlidis, Panagiotis Barbalias e, ultimo ma non meno importante, il goleador Gi\u014drgos Sider\u012bs, miglior marcatore di sempre dell'Olympiakos con 493 gol in 519 partite in tutte le competizioni (224 gol in 284 partite di campionato greco).\nNel 1963 l'Olympiakos divenne il primo club greco a vincere una competizione internazionale, la Coppa dei Balcani, competizione molto popolare negli anni '60 (la finale del 1967 attir\u00f2 42.000 spettatori), essendo all'epoca la seconda competizione pi\u00f9 importante per le squadre dei paesi balcanici (dopo la Coppa dei Campioni). L'Olympiakos vinse il proprio raggruppamento battendo il (1-0) al Karaiskakis (gol di Stelios Psychos 49'), il (3-2) e il (1-0) e pareggiando con il Galatasaray (1-1) allo Stadio Mithatpa\u015fa (Metin Oktay 78'; Aristeidis Papazoglou 6') e con il Sarajevo (3-3) allo Stadio Ko\u0161evo. In finale affront\u00f2 il . Vinta la partita di andata al Pireo (1-0 con gol di Gi\u014drgos Sider\u012bs al 37\u00ba minuto), perse allo Stadio Nazionale Vasil Levski con lo stesso punteggio e prevalse nel terzo match al Mithatpa\u015fa di Istanbul (campo neutro) con il punteggio di 1-0 (gol di Mimis Stefanakos all'87\u00ba minuto).\nIl club vinse poi la Coppa di Grecia nel 1962-1963 e nel 1964-1965, portando a 7 le coppe nazionali vinte in 9 anni. Dal 1959 al 1965, per\u00f2, non riusc\u00ec a vincere il campionato. Le mediocri prestazioni spinsero il club a ingaggiare l'esperto allenatore ungherese M\u00e1rton Bukovi, con Mih\u00e1ly Lantos, ex componente della leggendaria nazionale ungherese degli anni '50, come suo vice. L'innovativo tecnico ungherese, pioniere del modulo 4-2-4 (insieme con B\u00e9la Guttmann e Guszt\u00e1v Sebes) era un tattico molto competente, che adottava un gioco offensivo e pretendeva molto dai calciatori in allenamento. Le sue tattiche innovative e i suoi moderni metodi di allenamento trasformarono l'Olympiakos, che divenne una squadra votata all'attacco con un costante movimento dei giocatori in tutte le zone del campo e scambi in velocit\u00e0, che produssero un calcio spettacolare. Sotto la gestione Bukovi e con l'apporto di giocatori quali Gi\u014drgos Sider\u012bs, Nikos Gioutsos, Kostas Polychroniou, Vasilis Botinos, Aristeidis Papazoglou, Pavlos Vasileiou, Giannis Gaitatzis, Christos Zanteroglou, Grigoris Aganian, Mimis Plessas, Giannis Fronimidis e Orestis Pavlidis, l'Olympiakos vinse due campionati greci consecutivi (1965-1966 e 1966-1967).\nIl titolo del 1965-1966 fu raggiunto con 23 vittorie, 4 pareggi e 3 sole sconfitte in 30 partite. Il 12 giugno 1966, per l'incontro decisivo contro il Trikala, furono 15.000 i sostenitori dell'Olympiakos che si recarono a Trikala per celebrare la vittoria (5-0) e il trionfo in campionato dopo sette anni.\nNel 1966-1967 l'Olympiakos vinse 12 delle prime 14 partite di campionato, record assoluto nel calcio greco, rimasto imbattuto fino al 2013, quando lo stesso Olympiakos, allenato dallo spagnolo M\u00edchel, batt\u00e9 il proprio primato vincendo 13 delle prime 14 partite del campionato 2013-2014. La squadra si aggiudic\u00f2 il titolo in modo convincente e con alcune vittorie notevoli, come il 4-0 contro gli arcirivali del Panathinaikos allo Stadio Karaiskakis (marcatori: Vasileiou 17', Sideris 20', 35', 62'), dove l'Olympiakos gioc\u00f2 un calcio spumeggiante e manc\u00f2 molte occasioni per arrotondare il risultato. Bukovi divenne una leggenda per i tifosi della squadra e in onore della sua creatura, l'Olympiakos del 1965-1967, fu composto anche un inno divenuto popolare in tutta la Grecia, dal titolo \"\u03a4\u03bf\u03c5 \u039c\u03c0\u03bf\u03cd\u03ba\u03bf\u03b2\u03b9 \u03c4\u03b7\u03bd \u03bf\u03bc\u03b1\u03b4\u03ac\u03c1\u03b1, \u03c4\u03b7 \u03bb\u03ad\u03bd\u03b5 \u039f\u03bb\u03c5\u03bc\u03c0\u03b9\u03b1\u03ba\u03ac\u03c1\u03b1\" (\"La grande squadra di Bukovi si chiama Olympiakos\").\nPoco prima della fine della stagione 1966-1967 ebbe luogo il colpo di Stato militare che port\u00f2 al potere in Grecia la dittatura dei colonnelli, il cui insediamento ebbe conseguenze nefaste per l'Olympiakos. Nel dicembre 1967 Giorgos Andrianopoulos, leggenda del club, di cui fu presidente per 13 anni (1954-1967), fu costretto a lasciare la presidenza dal regime. Inoltre il regime ferm\u00f2 il trasferimento di Gi\u014drgos Koudas all'Olympiakos e qualche giorno dopo arriv\u00f2 un'altra mazzata per il club: M\u00e1rton Bukovi fu costretto a lasciare il paese dal regime militare, perch\u00e9 bollato come comunista. L'ungherese lasci\u00f2 la Grecia il 21 dicembre 1967 insieme con Mih\u00e1ly Lantos.\nEra Goulandris (1972-1975).\nUn nuovo glorioso capitolo della storia del club si apr\u00ec nel 1972, quando divenne presidente Nikos Goulandris. Egli riaffid\u00f2 i ruoli dirigenziali a tutti i membri dell'Olympiakos (tra cui Giorgos Andrianopoulos) che erano stati destituiti dal regime militare, ripristin\u00f2 libere elezioni e seppe circondarsi di dirigenti fidati e di valore. Ingaggi\u00f2 come allenatore Lakis Petropoulos e acquist\u00f2 ottimi giocatori come Giorgos Delikaris, Yves Triantafyllos, Julio Losada, Milton Viera, Panagiotis Kelesidis, Michal\u012bs Kr\u012btikopoulos, Takis Synetopoulos, Romain Argyroudis, Maik Galakos, Nikos Gioutsos, Giannis Gaitatzis, Vasilis Siokos, Thanasis Angelis, Lakis Glezos, Petros Karavitis, Kostas Davourlis, Giannis Kyrastas, Dimitris Persidis, Lefteris Poupakis e Babis Stavropoulos. L'Olympiakos vinse 3 titoli nazionali consecutivi (1972-1973, 1973-1974, 1974-1975) e 2 Coppe di Grecia (nel 1972-1973 battendo in finale il PAOK per 1-0 e nel 1974-1975 battendo in finale il Panathinaikos per 1-0), per un totale di 2 \"double\" in 3 anni. Nel 1972-1973 il campionato fu per altro vinto subendo solo 13 gol in 34 partite, record di sempre per il campionato greco. Il punto pi\u00f9 alto di questo ciclo fu toccato senza dubbio nella stagione 1973-1974, allorquando l'Olympiakos vinse il titolo con il record di punti (59) e gol segnati (102), concedendo solo 14 gol e facendo registrare 26 vittorie, 7 pareggi e una sola sconfitta.\nIn ambito europeo l'Olympiakos elimin\u00f2 il Cagliari di Riva, all'epoca tra le migliori squadre d'Italia, dalla Coppa UEFA 1972-1973, battendolo per 2-1 al Pireo e per 1-0 al Sant'Elia, diventando cos\u00ec la prima squadra greca a vincere in terra italiana. Nel turno seguente l'Olympiakos se la vide con il , imbattuto da 16 partite consecutive nelle competizioni europee. I greci furono sconfitti per 4-0 al White Hart Lane, ma nel ritorno, pur se eliminati, riuscirono a violare l'imbattibilit\u00e0 degli \"Spurs\" battendoli per 1-0 al Pireo e stabilendo la prima vittoria di una squadra greca contro una squadra inglese.\nLa squadra del Pireo affront\u00f2 il di Kenny Dalglish, una delle pi\u00f9 quotate squadre europee dell'epoca, nei trentaduesimi di finale della Coppa dei Campioni 1974-1975. A Celtic Park, dove il Celtic on aveva mai perso (27 vittorie e 9 pareggi) nelle coppe europee dal 1962 al 1974, l'Olympiakos pass\u00f2 in vantaggio con Milton Viera al 36\u00ba minuto, ma il Celtic pareggi\u00f2. Nel ritorno, al Pireo, i greci si imposero per 2-0 sulla squadra campione di Scozia in carica con reti di Kritikopoulos e Stavropoulos. Ai sedicesimi di finale fu l' a eliminare i greci dopo due partite al cardiopalma. Sconfitti per 5-1 all'andata, i greci, chiamati alla missione impossibile nella partita di ritorno in casa, sfiorarono clamorosamente l'impresa in un match caratterizzato dal controverso arbitraggio di K\u00e1roly Palotai: furono ben quattro le reti annullate all'Olympiakos, che vinse per 3-0 e che cercava il 4-0 per qualificarsi, e furono almeno tre i rigori netti negati alla squadra di casa, mentre Stavropoulos fu espulso senza un motivo valido. La partita \u00e8 nota in Grecia come il \"massacro di Palotai\".\nDominio nei primi anni '80 e quarti di finale di Coppa UEFA (1975-1996).\nDopo le dimissioni di Goulandris nel 1975, la squadra attravers\u00f2 un periodo di digiuno di vittorie nella seconda met\u00e0 degli anni '70.\nNell'estate del 1979 il campionato greco divenne professionistico e Stavros Daifas divenne proprietario e presidente del club. L'Olympiakos si riafferm\u00f2 come potenza del calcio greco, vincendo 4 titoli consecutivi (1979-1980, 1980-1981, 1981-1982, 1982-1983) con un organico composto dal bomber Nikos Anastopoulos, da Martin Novoselac, Vicente Estavillo, Thomas Ahlstr\u00f6m, Roger Albertsen, Maik Galakos, Tasos M\u012btropoulos, Tak\u012bs Nikoloud\u012bs, Nikos Sarganis, Nikos Vamvakoulas, Giorgos Kokolakis, Vangelis Kousoulakis, Petros Michos, Tak\u012bs Lemon\u012bs, Christos Arvanitis, Petros Xanthopoulos, Stavros Papadopoulos, Meletis Persias, Giorgos Togias e Kostas Orfanos.\nKazimierz G\u00f3rski, allenatore polacco, fu artefice dei successi del 1980, del 1981 e del 1983 (nel 1981 ci fu il nono \"double\" nella storia del club, grazie alla vittoria della Coppa di Grecia), mentre Alketas Panagoulias, gi\u00e0 CT della nazionale greca e della nazionale statunitense, fu artefice del successo del 1982, ottenuto dopo una memorabile vittoria per 2-1 contro gli arcirivali del Panathinaikos (marcatori: Estavillo 6', Anastopoulos 69') in un match cruciale che si gioc\u00f2 all'ultimo turno a Volos. Con Panagoulias l'Olympiakos si aggiudic\u00f2 anche il titolo del 1986-1987, con una squadra formata da giocatori esperti in squadra dai primi anni '80 come Anastopoulos, Mitropoulos, Michos, Xanthopoulos e altri quali Milo\u0161 \u0160esti\u0107, Giorgos Vaitsis, Jorge Barrios, Andreas Bonovas, Alexis Alexiou e Vasilis Papachristou.\nL'8 febbraio 1981 si verific\u00f2 un evento drammatico, il disastro dello Stadio Karaiskak\u012bs. Presso il Gate 7 ventuno tifosi persero la vita dopo una corsa per celebrare la vittoria per 6-0 dell'Olympiakos contro l'AEK Atene.\nIl periodo pi\u00f9 oscuro nella storia del club fu quello vissuto dalla fine degli anni '80 alla met\u00e0 degli anni '90.\nNel 1987 l'Olympiakos fu acquistato dall'uomo d'affari Giorgio Koskotas, che fu presto condannato per malversazione, lasciando la societ\u00e0 fortemente indebitata. Il club attravers\u00f2 un periodo di turbolenza amministrativa e sul campo la squadra, priva di una solida guida societaria, rimase nove stagioni senza conquistare il campionato (dal 1987-1988 al 1995-1996) nonostante potesse schierare grandi giocatori come l'ungherese Lajos D\u00e9t\u00e1ri, l'ucraino Oleh Protasov e il polacco Andrzej Juskowiak, oltre a Juan Gilberto Funes, Bent Christensen, Hennadiy Lytovchenko, Yuri Savichev, Daniel Batista, Fabi\u00e1n Estay e ad una spina dorsale composta dai greci Vassilis Karapialis, Kiriakos Karataidis, Giotis Tsalouchidis, Nikos Tsiantak\u012bs, Giorgos Vaitsis, Minas Hantzidis, Theodoros Pahatouridis, Savvas K\u014dfid\u012bs, Chris Kalantzis, G\u03b9org\u03bfs Mitsibonas, Ilias Talikriadis, Alekos Rantos, Panagiotis Sofianopoulos, Ilias Savvidis e Michalis Vlachos. Furono questi i cosiddetti \"anni di pietra dell'Olympiakos\".\nIl club si aggiudic\u00f2 la Coppa di Grecia 1989-1990 battendo in finale l' (4-2), la Coppa di Grecia 1991-1992 battendo in finale il PAOK (1-1 allo Stadio Toumba di Salonicco e 2-0 al Pireo) e la Supercoppa di Grecia 1992 battendo l'AEK Atene (3-1 allo Stadio Olimpico Spyros Lou\u012bs). La squadra, guidata dall'ex fuoriclasse ucraino Oleh Blochin, raggiunse i quarti di finale della Coppa delle Coppe 1992-1993, eliminando il di Ars\u00e8ne Wenger dopo una sofferta vittoria per 1-0 allo Stadio Louis II con un gol nei minuti finali di Giorgos Vaitsis e un pareggio a reti inviolate allo Stadio Karaiskakis nell'incontro di ritorno. A eliminare l'Olympiakos fu l' (1-1 al Pireo, 3-1 allo Stadio Vicente Calder\u00f3n).\nL'epoca d'oro (1996-2010).\nSette titoli consecutivi, semifinale di Champions sfiorata (1996-2003).\nLa situazione miglior\u00f2 nel 1993, quando divenne presidente Socratis Kokkalis, il quale, avendo ottenuto dal governo greco il condono dei debiti della societ\u00e0, seppe presto far risorgere il club, riorganizzandolo e ristrutturandolo.\nNel 1996 arriv\u00f2 l'allenatore bosniaco Du\u0161an Bajevi\u0107, che aveva abbandonato l'AEK Atene dopo un diverbio dovuto a questioni economiche. La squadra era gi\u00e0 forte, potendo contare su Kyriakos Karata\u00efd\u012bs, Vassilis Karapialis, Gr\u012bgor\u012bs Ge\u014drgatos, Alex\u012bs Alexandr\u012bs, Gi\u014drgos Amanatid\u012bs, Nikos Dabizas e Ilija Ivi\u0107. Il presidente ingaggi\u00f2 tutti i migliori giovani talenti del panorama ellenico, vale a dire Predrag \u0110or\u0111evi\u0107 e Stelios Giannakopoulos (entrambi dal ), Refik \u0160abanad\u017eovi\u0107, Andreas Niniad\u012bs, Gi\u014drgos Anatolak\u012bs, Alexandros Kaklamanos, Alex\u012bs Alexandr\u012bs, Gi\u014drgos Amanatid\u012bs, oltre al portiere Dimitris Eleftheropoulos, di ritorno dal prestito al Proodeftiki. Molti di questi giocatori, fra cui il capitano \u0110or\u0111evi\u0107, avrebbero militato per tanti anni nell'Olympiakos.\nL'Olympiakos torn\u00f2 a vincere il campionato nel 1996-1997, con 12 punti di vantaggio sull'AEK Atene e 20 punti sul Panathinaikos. Fu il primo successo dopo nove anni e la prima pietra di un nuovo periodo di dominio assoluto in campo nazionale. Nel 1997-1998 la squadra, puntellata con gli innesti di Dimitris Mavrogenidis, Sini\u0161a Gogi\u0107, Ilias Poursanidis e Peter Ofori-Quaye, rivinse il campionato, stavolta in modo pi\u00f9 sofferto, prevalendo in una lotta con AEK Atene e Panathinaikos grazie ad una decisiva vittoria per 2-0 sul campo del Panathinaikos, distanziato alla fine di tre punti in classifica.\nNel 1997-1998, a dieci anni dall'ultima apparizione nella massima competizione calcistica continentale, l'Olympiakos torn\u00f2 a disputare la Champions League, dove si piazz\u00f2 terzo nel proprio gruppo nella fase a gironi, dietro a (futuro vincitore della competizione) e e davanti al . Nello stesso anno vinse il titolo greco per la seconda volta consecutiva.\nIl 1998-1999 fu una delle migliori stagioni nella storia del club, che in patria centr\u00f2 il \"double\" campionato-Coppa di Grecia: in campionato furono dieci i punti di vantaggio dall'AEK Atene secondo in classifica e 11 i punti dal Panathinaikos terzo; in coppa la squadra batt\u00e9 per 2-0 in finale il Panathinaikos con gol di Mavrogenidis al 54\u00b0 e Ofori-Quaye al 90\u00ba minuto, pur avendo giocato per pi\u00f9 di 60 minuti in inferiorit\u00e0 numerica.\nSul fronte europeo la squadra fu protagonista di un ottimo percorso in Champions League. Superato agevolmente l' nel secondo turno preliminare, l'Olympiakos approd\u00f2 alla fase a gironi, dove ottenne 11 punti, frutto di 3 vittoria casalinghe contro (1-0), (2-1) e (2-0) e 2 pareggi esterni (2-2 contro il Porto e 1-1 contro la Croazia Zagabria) in 6 partite. Ai quarti di finale, contro la del neo-tecnico Carlo Ancelotti, i greci limitarono i danni all'andata, segnando con Andreas Niniad\u012bs su calcio di rigore al 90\u00b0 il gol del 2-1 di fronte a 10.000 sostenitori greci giunti al Delle Alpi. Nella partita di ritorno l'Olympiacos domin\u00f2 l'incontro: si port\u00f2 in vantaggio al 12\u00b0 di gioco con un colpo di testa di Sini\u0161a Gogi\u0107 su cross di Gr\u012bgor\u012bs Ge\u014drgatos, sprec\u00f2 con Gi\u014drgos Amanatid\u012bs una ghiotta occasione per raddoppiare (decisiva, sul suo colpo di testa ravvicinato, fu la respinta del portiere Michelangelo Rampulla) e tenne in mano la qualificazione sino all'85\u00ba minuto, quando la Juventus riusc\u00ec a segnare il gol della qualificazione approfittando di un vistoso errore del portiere Dimitris Eleftheropoulos, eroe delle partite precedenti. Nonostante la delusione europea, la stagione fu comunque molto positiva anche grazie al \"double\" domestico e fu senz'altro una delle pi\u00f9 fruttuose dell'intera storia del club del Pireo.\nLe successive quattro stagioni portarono altri quattro scudetti (1999-2000, 2000-2001, 2001-2002, 2002-2003) e videro l'Olympiakos ingaggiare giocatori di caratura internazionale quali Zlatko Zahovi\u010d, Giovanni, Christian Karembeu e Rivaldo, oltre a P\u00e4r Zetterberg, Z\u00e9 Elias, Nery Castillo, Chr\u012bstos Patsatzoglou, Lampros Choutos e Stelios Venetidis.\nNel 1999-2000, nonostante le enormi aspettative suscitate dall'ottima stagione precedente e dagli arrivi di Giovanni e Zahovi\u010d, la squadra non super\u00f2 la fase a gironi della Champions League e l'11 novembre 1999 Bajevi\u0107 fu esonerato malgrado la squadra fosse prima in classifica in Grecia. Al suo posto subentr\u00f2 Alberto Bigon affiancato dal vice allenatore Giampiero Ceccarelli, ma fu esonerato il 10 aprile 2000, a 8 giornate dalla fine del campionato, malgrado la squadra fosse prima in classifica (con un punto sul Panathinaikos). Ioannis Matzourakis, assieme a Ceccarelli, guid\u00f2 la squadra alla vittoria del titolo con 8 vittorie nelle ultime 8 partite.\nNel 2000-2001 la squadra di Matzourakis si piazz\u00f2 terza nel suo girone nella prima fase a gruppi della Champions League, a pari punti con il Lione, che si qualific\u00f2 come seconda. Contrasti con Giovanni e Choutos e dissapori con i tifosi portarono all'esonero del tecnico, che lasci\u00f2 il posto al suo vice Tak\u012bs Lemon\u012bs. L'Olympiakos continu\u00f2 a dominare in patria, vincendo il suo 30\u00b0 titolo nazionale, il quinto consecutivo, con 12 punti di vantaggio sul Panathinaikos e 17 sull'AEK Atene. Nella finale di Coppa di Grecia arriv\u00f2 una sconfitta (2-4) contro il PAOK.\nNel 2001-2002 la squadra di Lemonis vinse un altro scudetto, il sesto consecutivo, stavolta in modo sofferto. L'Olympiakos chiuse a pari punti con l'AEK Atene, ma ebbe la meglio perch\u00e9 fece meglio negli scontri diretti. In Coppa di Grecia fu sconfitto in finale per 2-1 dall'AEK Atene, mentre in Champions League si piazz\u00f2 ultimo nel suo girone di prima fase.\nDal 2002 al 2004 la squadra si trasfer\u00ec allo Stadio Georgios Kamaras, per consentire che lo Stadio Ge\u014drgios Karaiskak\u012bs fosse rinnovato in vista delle Olimpiadi di Atene 2004.\nNel campionato 2002-2003 il successo arriv\u00f2 dopo un finale thrilling: alla 29\u00aa giornata l'Olympiakos ospit\u00f2 il Panathinaikos, capolista con tre punti di vantaggio sulla squadra del Pireo, cui sarebbe servita una vittoria. I biancorossi ebbero la meglio sui verdi per 3-0 (marcatori: Giovanni 3', Giannakopoulos 15' 48') allo Stadio Georgios Kamaras e celebrarono il record di sette campionati vinti consecutivamente, traguardo dal sapore storico, poi bissato nel 2017. Meno fortunata l'avventura nelle coppe: in Coppa di Grecia arriv\u00f2 un'eliminazione ai quarti di finale; in Champions League la compagine ellenica si piazz\u00f2 ultima nel suo girone di prima fase.\nPi\u00f9 difficile fu l'annata 2003-2004. Il nuovo allenatore, Oleh Protasov, che per quattro anni aveva vestito la maglia del club, fu esonerato il 17 marzo 2004. Lo rimpiazz\u00f2 per due giorni il tecnico delle giovanili Sini\u0161a Gogi\u0107, prima della nomina di Nikos Alefantos, gi\u00e0 alla guida del club in due occasioni nei decenni passati. Sotto la sua gestione la squadra si piazz\u00f2 seconda in campionato a due punti dal Panathinaikos, non riuscendo a vincere il sesto titolo consecutivo. In finale di Coppa di Grecia fu sconfitta per 3-1 dal Panathinaikos e in Champions League arriv\u00f2 ultima nel girone vinto dalla Juventus.\nCinque titoli consecutivi e due partecipazioni di fila alla Champions League (2004-2010).\nNel 2004 l'Olympiakos richiam\u00f2 in panchina Du\u0161an Bajevi\u0107 e ingaggi\u00f2 il trentaduenne fuoriclasse brasiliano Rivaldo, Pallone d'oro 1999 e Campione del mondo 2002 con il . Con lui arriv\u00f2 Antonis Nikopolidis, Campione d'Europa 2004 con la . Alla fine della stagione arriv\u00f2 un altro \"double\" nazionale. Il campionato fu vinto con un solo punto di vantaggio sul Panathinaikos, la Coppa di Grecia con un 3-0 in finale all'Aris. In Champions League il percorso della squadra fu dignitoso, con 10 punti guadagnati in un difficile girone con (poi vincitore del torneo), e e qualificazione sfumata negli ultimi quattro minuti di gioco dell'ultimo match giocato ad Anfield contro il Liverpool.\nIl 17 giugno 2005 Bajevi\u0107 lasci\u00f2 il posto al norvegese Trond Sollied. La campagna acquisti previde gli arrivi dell'attaccante cipriota Michal\u012bs K\u014dnstantinou dal Panathinaikos, del difensore Michal\u012bs Kaps\u012bs dal e del centrocampista Yaya Tour\u00e9 dal . In campionato 2005-2006 l'Olympiakos trionf\u00f2 per la 34\u00aa volta, vincendo tutti e quattro i derby contro Panathinaikos e AEK Atene, impresa riuscita in precedenza solo nel 1972-1973, con uno score di 11 gol fatti e 3 subiti. L'AEK Atene fu sconfitto dall'Olympiakos anche nella finale della Coppa di Grecia per 3-0, successo che valse il secondo double consecutivo per gli uomini allenati da Sollied. In campionato la squadra stabil\u00ec una striscia di 16 vittorie consecutive, battendo il suo precedente record il calcio greco.\nDopo una stagione da record, nel 2006 Trond Sollied volle in squadra Micha\u0142 \u017bew\u0142akow, J\u00falio C\u00e9sar e Tomislav Butina. Dopo deludenti risultati in Champions League fu esonerato alla fine del 2006 e sostituito da Tak\u012bs Lemon\u012bs, che port\u00f2 in prima squadra Vasil\u012bs Torosid\u012bs e condusse la compagine biancorossa alla vittoria del terzo campionato di fila, anche se fall\u00ec la conquista della Coppa di Grecia a causa di una sorprendente eliminazione contro il .\nNell'estate del 2007 l'Olympiakos attu\u00f2 una campagna acquisti molto dispendiosa, con gli arrivi di Luciano Galletti, Darko Kova\u010devi\u0107, Ra\u00fal Bravo, Lomana LuaLua, Cristian Ledesma e Leonel N\u00fa\u00f1ez. Torn\u00f2 in squadra il difensore Paraskevas Antzas e fu ingaggiato anche il talentuoso attaccante Konstantinos Mitroglou, 19 anni, proveniente dal . La cessione del messicano Nery Castillo allo fu la pi\u00f9 costosa nella storia del calcio greco (20 milioni di euro, 5 dei quali finirono nelle tasche del giocatore per via di un accordo siglato in precedenza). Il ruolo di direttore sportivo fu affidato a Ilija Ivi\u0107.\nIn campionato la squadra non part\u00ec bene, ma in Champions League disput\u00f2 un ottimo girone e, grazie al secondo posto (11 punti, gli stessi del ), si qualific\u00f2 per gli ottavi di finale a spese di e , prima di essere eliminata agli ottavi di finale dal . A causa del cattivo rendimento in campionato Sokratis Kokkalis esoner\u00f2 Takis Lemonis e lo sostitu\u00ec con Jos\u00e9 Segura, che port\u00f2 l'Olympiakos alla conquista del titolo, il quarto consecutivo, e della Coppa di Grecia (battuto in finale l' per 2-0), prima di dimettersi.\nL'estate del 2008 vide l'Olympiakos proseguire nella politica di rafforzamento, con gli ingaggi di Dudu Cearense, Avraam Papadopoulos, Diogo Luis Santo e Matt Derbyshire. Come allenatore fu assunto lo spagnolo Ernesto Valverde, che firm\u00f2 un triennale. La stagione inizi\u00f2 con alcune sconfitte, tra cui quelle che portarono all'eliminazione dalla Champions League nel terzo turno preliminare contro l'. Retrocessa in Coppa UEFA, la squadra si qualific\u00f2 per la fase a gironi, che super\u00f2 prima di cadere ai sedicesimi di finale contro il . In campionato accus\u00f2 inizialmente dei problemi in trasferta, ma vinse poi campionato (il quinto consecutivo) e coppa nazionale, stabilendo il proprio 14\u00b0 double domestico.\nNel maggio 2009 fu reso noto che il contratto con Valverde non sarebbe stato rinnovato per dissapori di natura economica e che alla guida tecnica della squadra sarebbe stato posto, dalla stagione seguente, il georgiano Temuri Ketsbaia. Nell'estate del 2009 l'Olympiakos ingaggi\u00f2 Olof Mellberg dalla Juventus per 2,5 milioni di euro, Jaouad Zairi dall' ed Enzo Maresca dal . Rientrarono dai prestiti Ra\u00fal Bravo (dal Real Madrid), Georgios Katsikogiannis e Cristian Ledesma. Dopo sole sei giornate del campionato 2009-2010 Ketsbaia fu esonerato malgrado avesse ottenuto 5 vittorie e un pareggio e fu sostituito prima ad interim dal montenegrino Bo\u017eidar Bandovi\u0107 e poi dal brasiliano Zico. Sotto la guida dell'ex stella della nazionale brasiliana la squadra and\u00f2 bene in campionato sino all'inverno e in Champions League, pur penalizzata da molti infortuni, si qualific\u00f2 per gli ottavi di finale finendo seconda nel girone, a soli tre punti dall' capolista. Il 19 gennaio 2010 Zico fu esonerato dopo aver ottenuto una sola vittoria in quattro partite e rimpiazzato con Bandovi\u0107. A febbraio l'Olympiakos fu eliminato agli ottavi di Champions League dal , vittorioso in casa (1-0) e, in extremis, in trasferta (2-1). I biancorossi conclusero il campionato al secondo posto, a sei punti dal Panathinaikos, pur avendo battuto i verdi per 2-0 con doppietta di Mitroglu nel novembre 2009. Fu l'ultima stagione con Sokratis Kokkalis alla guida del club: il presidente lasci\u00f2 l'incarico dopo due decenni.\nNove titoli, di cui sette consecutivi (2010-oggi).\nNel 2010 il club pass\u00f2 nelle mani del magnate Evangelos Marinakis. Durante la sua prima stagione come presidente, egli riport\u00f2 in panchina Ernesto Valverde e ingaggi\u00f2 calciatori di spessore internazionale come Albert Riera, Ariel Ibagaza, Kevin Mirallas, Marko Panteli\u0107 e Fran\u00e7ois Modesto. La squadra vinse il campionato 2010-2011 per la 38\u00aa volta nella sua storia, con 13 punti di vantaggio dal Panathinaikos secondo.\nIn vista della nuova stagione arrivarono Jean Makoun, Pablo Orbaiz, Iv\u00e1n Marcano, Rafik Djebbour e Djamel Abdoun. La compagine del Pireo non trad\u00ec le attese e nel 2011-2012 mise in bacheca il 39\u00ba titolo e la 25\u00aa Coppa di Grecia della sua storia. In Champions League ben figur\u00f2 in un difficile girone con Arsenal, e , ma, nonostante i 9 punti ottenuti grazie a due prestigiose vittorie interne contro Arsenal e Dortmund (entrambe per 3-1) e una vittoria esterna contro il Marsiglia (1-0), persero la qualificazione all'ultima giornata a causa della vittoria del Marsiglia in casa del Dortmund (3-2), raggiunta con due gol segnati negli ultimi cinque minuti di partita, dopo che il Dortmund si era portato sul 2-0. L'Olympiakos prosegu\u00ec il cammino europeo in Europa League, dove ai sedicesimi di finale elimin\u00f2 il (1-0 in casa e in trasferta), prima di cadere per la regola dei gol fuori casa contro il negli ottavi (vittoria esterna per 1-0 con gol di David Fuster e sconfitta interna per 2-1 al Pireo, dopo essere stati in vantaggio fino all'81\u00ba minuto e aver colpito due pali nel primo tempo).\nNel 2012 Ernesto Valverde annunci\u00f2 la sua decisione di tornare in Spagna e fu sostituito con il portoghese Leonardo Jardim, che fu clamorosamente esonerato il 19 gennaio 2013, con la squadra prima con 10 punti di vantaggio sulla seconda in campionato. La compagine del Pireo si era piazzata terza nel girone di Champions League, con 3 vittorie e 3 sconfitte in 6 partite. Dal 19 gennaio al 3 febbraio 2013 fu guidata ad interim da Ant\u014dn\u012bs Nikopolid\u012bs, prima dell'ingaggio dello spagnolo M\u00edchel, che guid\u00f2 la squadra alla vittoria del 40\u00ba titolo nazionale (che diede diritto alla quarta stella sulla maglia) con 15 punti di vantaggio sul PAOK e 5 giornate di anticipo rispetto alla fine del torneo e della 26\u00aa Coppa di Grecia (3-1 in finale all'Asteras Tripolis): fu il 16\u00ba \"double\" per il club ateniese. Nel febbraio 2013 fu il a eliminare l'Olympiakos nei sedicesimi di finale di Europa League.\nLa campagna acquisti dell'estate 2013 vide arrivare al Pireo Javier Saviola, Joel Campbell, Roberto, Alejandro Dom\u00ednguez, Vladim\u00edr Weiss, Delvin N'Dinga e Leandro Salino. La squadra di M\u00edchel visse un'ottima stagione a livello nazionale e internazionale. Si piazz\u00f2 secondo nel girone di Champions League con 10 punti, qualificandosi per gli ottavi di finale della competizione per la terza volta in sei anni. Qui vinse in casa contro il Manchester United per 2-0 (marcatori: Alejandro Dom\u00ednguez 38', Campbell 55') una partita dominata, ma perse per 3-0 nel ritorno a Old Trafford. Senza problemi, invece, il cammino nel campionato greco 2013-2014, vinto (41\u00ba titolo) con addirittura 17 punti di vantaggio sul PAOK secondo.\nMalgrado due vittorie di prestigio contro Atletico Madrid e Juventus, la squadra usc\u00ec nella fase a gironi della Champions League 2014-2015, piazzandosi terza e accedendo comunque all'Europa League. Il 6 gennaio 2015, con l'Olympiakos ad un solo punto dal PAOK capolista in campionato, M\u00edchel fu esonerato e sostituito con il portoghese V\u00edtor Pereira. In Europa League la squadra fu eliminata ai sedicesimi di finale dal poi finalista, ma riusc\u00ec a centrare la 17\u00aa accoppiata scudetto-Coppa di Grecia (12 punti di vantaggio sul Panathinaikos secondo in campionato e 3-1 in finale di coppa allo )\nNel luglio 2015 la panchina dell'Olympiakos pass\u00f2 al portoghese Marco Silva. Con lui il club greco conquist\u00f2 il 43\u00ba campionato greco con 6 giornate di anticipo (nuovo record per il calcio greco), segnalandosi soprattutto per il record di 17 vittorie consecutive (risultato senza precedenti in Europa), e perse per 2-1 la finale di Coppa di Grecia contro l'AEK Atene. Terzo con 3 vittorie e 3 sconfitte in 6 partite nel girone di Champions League, in Europa League l'Olympiakos fu eliminato dall' ai sedicesimi di finale. Alla fine della stagione, conclusa con altre 8 vittorie di fila, a sorpresa il portoghese decise di dimettersi per ragioni personali.\nNel giugno 2016 fu ingaggiato l'allenatore spagnolo V\u00edctor S\u00e1nchez, che si dimise dopo due mesi a causa dell'eliminazione contro l' nel terzo turno preliminare di Champions League. Gli successe il portoghese Paulo Bento, esonerato il 6 marzo 2017 con la squadra prima in campionato con 7 punti di vantaggio sulla seconda. Al suo posto subentr\u00f2 Vasilis Vouzas, prima del ritorno di Tak\u012bs Lemon\u012bs il 23 marzo. La compagine del Pireo si aggiudic\u00f2 con una giornata di anticipo il suo 44\u00b0 titolo nazionale, il settimo consecutivo e il 19\u00b0 in 21 anni, eguagliando il record di sette titoli consecutivi stabilito nel 2003. La squadra fu eliminata dall'AEK Atene in semifinale di Coppa di Grecia e dal ai sedicesimi di finale di Europa League.\nNel giugno 2017 la panchina dell'Olympiakos pass\u00f2 all'albanese Besnik Hasi, che firm\u00f2 un contratto di due anni. Dopo la sconfitta interna contro lo Sporting Lisbona all'esordio nel girone di Champions League e alcuni risultati deludenti in campionato, il 26 settembre Hasi fu sollevato dall'incarico e sostituito con il rientrante Lemonis. Nel gennaio 2018, malgrado la scalata dal quinto al primo posto in campionato prima di Natale, anche Lemonis fu esonerato a causa dell'eliminazione maturata alla fine della fase a gironi di Champions League. Gli subentr\u00f2 lo spagnolo \u00d3scar Garc\u00eda, a sua volta sollevato dall'incarico il 3 aprile dopo un deludente pareggio che fece scendere la squadra dal secondo al terzo posto in campionato. Gli subentr\u00f2 ad interim Chr\u012bstos Kont\u012bs, che condusse la squadra al terzo posto in campionato.\nNel giugno 2018, come annunciato l'11 aprile, la panchina fu affidata al portoghese Pedro Martins. Superati i preliminari di Europa League 2018-2019, la squadra super\u00f2 anche la fase a gironi grazie al successo casalingo per 3-1 all'ultima giornata contro il (contro cui serviva una vittoria con almeno due gol di scarto), prevalendo sugli italiani grazie ad una migliore differenza reti; l'eliminazione dal torneo giunse ai sedicesimi di finale, per mano della . Sul fronte nazionale, il campionato 2018-2019 fu chiuso al secondo posto. Nella stagione 2019-2020 la squadra, rinforzata dagli arrivi di R\u00faben Semedo, Mathieu Valbuena e Youssef El-Arabi, torn\u00f2 ad aggiudicarsi il campionato nazionale, con sei giornate di anticipo, e fu eliminata nella fase a gironi della UEFA Champions League, per poi essere estromessa agli ottavi di finale di Europa League. Nel 2020-2021 fu bissato il successo in campionato, con ben sette giornate di anticipo sulla fine del torneo, grazie alla vittoria per 3-1 contro i rivali del Panathinaikos; in campo europeo la squadra del Pireo usc\u00ec ai gironi di Champions e agli ottavi di finale di Europa League.\nColori e simboli.\nColori.\nLa maglia tipica dell'Olympiakos \u00e8 a righe bianche e rosse verticali e i pantaloncini e i calzettoni invece possono essere sia bianchi, sia rossi. Durante la propria storia la maglia ha subito mutazioni a seconda del numero di strisce presenti sulla maglia, ma ultimamente la maglia \u00e8 costituita da righe rosse e bianche di pari numero e pari larghezza. La maglia da trasferta, di solito, \u00e8 nera mentre la terza maglia \u00e8 argento.\nStrutture.\nStadio.\nLo stadio Ge\u014drgios Karaiskak\u012bs, situato nella zona Faliro, un quartiere del Pireo, prende il nome da Giorgios Karaiskak\u012bs, eroe nazionale della guerra d'indipendenza greca.\nL'impianto fu costruito nel 1895 come velodromo per ospitare gli eventi ciclistici delle Giochi olimpici del 1896. Il suo nome originario era Neo Phaliron Velodrome. L'Olympiakos cominci\u00f2 ad usare questo stadio sin dalla sua fondazione nel 1925. Nel 1964 lo stadio fu rinnovato, assumendo l'attuale nome e la forma che aveva fino al 2003, cio\u00e8 con la pista di atletica intorno al terreno di gioco.\nLa storia del Karaiskak\u012bs e dell'Olympiakos \u00e8 stata segnata dalla peggior tragedia dello sport greco, conosciuta come \"disastro dello stadio Karaiskak\u012bs\". L'8 febbraio 1981 l'Olympiakos ospit\u00f2 l', gara finita per 6-0 ed evento senza precedenti, perch\u00e9 l'Olympiakos mai si era imposto con uno scarto cos\u00ec grande su un'altra squadra ospitata al Pireo. Durante gli ultimi minuti di gioco centinaia di tifosi dell'Olympiakos si precipitarono verso il Gate 7, l'uscita principale, per festeggiare con i giocatori, ma le porte erano chiuse e i tornelli rimasero quasi tutti bloccati, impedendo l'uscita delle persone. Mentre la gente continuava a scendere dalle tribune, incapace di accorgersi di cosa stesse succedendo, il Gate 7 divent\u00f2 una trappola mortale: furono schiacciate tantissime persone, decine di tifosi furono gravemente feriti e 21 giovani morirono per soffocamento.\nNel 1984 l'Olympiakos abbandon\u00f2 il Karaiskak\u012bs temporaneamente per andare a giocare allo stadio Olimpico di Atene, appena edificato. Dopo cinque anni nello stadio Olimpico, la squadra torn\u00f2 a giocare al Karaiskak\u012bs, dove rimase fino al 1997, per poi tornare allo stadio olimpico. Nel 2002 lo stadio Olimpico fu chiuso per i lavori di rinnovo per l'Olimpiade estiva di Atene 2004 e quindi la squadra dovette trasferirsi allo stadio Georgios Kamaras a Rizoupoli (Atene), stadio di casa dell'Apollon Smyrnis. L'Olympiakos rimase in questo stadio per due anni.\nLo stadio Karaiskak\u012bs, oramai in rovina, fu affidato all'Olympiakos. Il club ebbe l'obbligo di ricostruirlo e di rimuovere la pista di atletica, lasciando soltanto il campo di calcio. Questo fu richiesto perch\u00e9 lo stadio doveva ospitare le partite di calcio dell'Olimpiade estiva del 2004. In cambio l'Olympiakos ottenne il diritto all'uso esclusivo dello stadio fino al 2052, coprendo tutti i costi di manutenzione e pagando il 15% delle entrate allo stato. Il vecchio stadio fu demolito nella primavera del 2003 e fu ricostruito nel tempo record di 14 mesi. Fu completato il 30 giugno 2004, per un costo totale di 60 milioni di euro.\nOggi il Karaiskak\u012bs \u00e8 uno degli stadi pi\u00f9 moderni d'Europa. Ospita anche il museo dell'Olympiakos e numerosi servizi.\nAllenatori e presidenti.\nDi seguito \u00e8 riportata la lista degli allenatori che si sono succeduti alla guida del club nella sua storia.\nDi seguito \u00e8 riportata la lista dei presidenti che si sono succeduti alla dirigenza del club nella sua storia.\nStatistiche e record.\nPartecipazione ai campionati e ai tornei internazionali.\nCampionati nazionali.\nDalla stagione 1959-1960 alla 2019-2020 il club ha ottenuto le seguenti partecipazioni ai campionati nazionali:\nTornei internazionali.\nAlla stagione 2019-2020 il club ha ottenuto le seguenti partecipazioni ai tornei internazionali:\nStatistiche individuali.\nIl giocatore con pi\u00f9 presenze nelle competizioni europee \u00e8 Predrag \u0110or\u0111evi\u0107 a quota 83, mentre i migliori marcatori sono lo stesso \u0110or\u0111evi\u0107 e K\u014dstas M\u012btroglou con 15 gol.\nStatistiche di squadra.\nL'Olympiakos \u00e8 stata per quattro anni la squadra vittima della peggiore sconfitta nella storia della Champions League, avendo perso per 7-0 a Torino contro la nella fase a gironi della UEFA Champions League 2003-2004 (peggior sconfitta nelle competizioni europee nella storia del club, mentre il record assoluto appartiene al , che nel 2007-2008 perse per 8-0 ad Anfield contro il ). Ha anche ottenuto una larga vittoria per 6-2 contro il allo Stadio Georgios Kamaras di Atene nell'edizione 2002-2003, ma la migliore in assoluto \u00e8 rappresentata dal 6-1 ottenuto contro lo nel secondo turno preliminare della UEFA Europa League 2010-2011.\nNonostante il suo quasi incontrastato dominio nazionale, l'Olympiakos non \u00e8 ancora riuscito a imporsi a livello europeo: i migliori risultati degli ateniesi nelle coppe europee risalgono alla Coppa delle Coppe 1992-1993, quando l'Olympiakos raggiunse i quarti di finale, dove fu eliminato dall', e alla UEFA Champions League 1998-1999, quando il club del Pireo fu eliminato dalla Juventus, sempre ai quarti di finale.\nTifoseria.\nStoria.\nPrincipalmente i tifosi sono della citt\u00e0 del Pireo, dove il club \u00e8 situato. La popolarit\u00e0 del club increment\u00f2 intorno agli anni 50, quando la squadra cominci\u00f2 a collezionare record e trofei in serie e divent\u00f2 cos\u00ec il club pi\u00f9 tifato in Grecia. Tradizionalmente, l'Olympiakos \u00e8 usato per rappresentare la classe operaia, ma il club attrae fan di tutte le classi sociali e i loro ultr\u00e0 non sono associati a nessuna di esse.\nL'Olympiakos \u00e8 il club greco pi\u00f9 popolare secondo i sondaggi. Molti quotidiani e riviste dicono che il club ha una popolarit\u00e0 intorno al 29-37% tra i tifosi e 20,3-29,3% tra la popolazione totale. Il club \u00e8 molto popolare al Pireo, dove \u00e8 tifato da pi\u00f9 di met\u00e0 della popolazione. \u00c8 anche il club pi\u00f9 tifato ad Atene, con una percentuale del 45,1%. Fuori da Atene, il club \u00e8 il pi\u00f9 popolare nella Grecia centrale, nel Peloponneso, nella zona di Salonicco e nelle isole dell'Egeo e dello Ionio.\nNel 2006, l'Olympiakos \u00e8 stato inserito nella top ten dei club con pi\u00f9 tifosi abbonati. \u00c8 al nono posto proprio sopra al . Nell'aprile del 2006 vantava 83.000 tifosi iscritti.\nGemellaggi e rivalit\u00e0.\nLa tifoseria dell'Olympiakos ha un forte gemellaggio con la torcida della e con lo .\nIl maggiore rivale dell'Olympiakos \u00e8 il ; la sfida \u00e8 chiamata \"derby degli eterni nemici\". \u00c8 il principale derby di Atene e di tutta la Grecia. Infatti sono i due club pi\u00f9 importanti e titolati del paese. La rivalit\u00e0 \u00e8 dovuta anche alle divergenze culturali, sociali e religiose. Infatti l'Olympiakos tradizionalmente rappresenta la classe operaia, mentre il \u00e8 considerata la squadra dell'alta societ\u00e0 di Atene.\nUn'altra rivalit\u00e0 \u00e8 quella con l', a causa della vicinanza e della forte rivalit\u00e0 in campo. Altre forti rivalit\u00e0 sono con il PAOK e l'Ethnikos Pireo, la seconda squadra del Pireo.\nOrganico.\nRosa 2021-2022.\n\"Aggiornata al 10 febbraio 2022.\"\n \nAltre sezioni sportive.\nLa polisportiva \"Olympiakos\" oltre alla famosa sezione calcistica comprende anche sezioni di altri 16 sport, tra le quali le pi\u00f9 note sono quelle di pallacanestro, pallanuoto e pallavolo."}
{"id": "568785", "revid": "287204", "url": "https://it.wikipedia.org/wiki?curid=568785", "title": "Campionato mondiale femminile di pallacanestro 2006", "text": "La XV edizione del Campionato Mondiale Femminile di Pallacanestro FIBA 2006 \u00e8 stata disputata in Brasile dal 12 al 23 settembre 2006. Il torneo \u00e8 stato co-organizzato dalla FIBA, la federazione internazionale, e dalla Confedera\u00e7ao Brasileira de Basketball, la federazione brasiliana.\nLa fase finale \u00e8 stata giocata da 16 squadre, divise in quattro gironi eliminatori. Le prime tre di ogni girone accedono al turno successivo.\nSquadre partecipanti.\nIl Brasile si \u00e8 qualificato come paese ospitante, mentre le altre squadre si sono qualificate come campionesse o seconde classificate dei rispettivi campionati continentali:\nLa divisione in gironi per la prima fase sar\u00e0:\nArbitri.\nPer il torneo la FIBA ha selezionato 25 arbitri professionisti:\nGironi di qualificazione.\nLe prime tre dei quattro gruppi passano ai due gironi di accesso ai quarti di finale, le ultime due di ogni girone disputano le gare per i posti dal tredicesimo al sedicesimo.\nGironi di accesso ai quarti di finale.\nLe prime quattro dei due gruppi passano ai quarti di finale, le ultime due di ogni girone disputano le gare per i posti dal nono al dodicesimo. Le squadre si portano dietro i punti totalizzati nella prima fase a gironi, e si scontrano solo contro le squadre provenienti dall'altro girone.\nStatistiche.\n\"Dati aggiornati al 23 settembre 2006, fine della manifestazione.\""}
{"id": "568788", "revid": "122124591", "url": "https://it.wikipedia.org/wiki?curid=568788", "title": "Costa da Morte", "text": "La Costa da Morte (\"Costa de la Muerte\" in spagnolo, \"Costa della Morte\" in italiano) \u00e8 una zona costiera della Galizia situata nella provincia spagnola di A Coru\u00f1a e compresa tra Malpica e il Capo Fisterra: il cuore della zona \u00e8 Sito naturale di importanza nazionale di Cabo Vil\u00e1n a Camari\u00f1as. Dalle condizioni spesso difficili del mare e dalla conformazione della costa, formata da numerose scogliere rocciose a picco sull'oceano, deriva il nome che rimanda ad antichi racconti di pescatori e ad immani tragedie del mare. \nLa Costa da Morte \u00e8 stata in passato palcoscenico di molti naufragi avvenuti anche recentemente, come quello della petroliera \"Prestige\". Le autorit\u00e0 della Galizia hanno sempre negato la strage di fauna successiva ed hanno contrastato in passato i volontari di Greenpeace che intendevano pulire le spiagge. Non \u00e8 difficile lungo le coste scorgere delle croci erette in prossimit\u00e0 del mare come preghiera per i dispersi in mare: le pi\u00f9 celebri sono quelle di Cabo Roncudo e a Capo Fisterra. Tale costa \u00e8 anche nota tra i pescatori galiziani, per la grande abbondanza del crostaceo Pedunculata."}
{"id": "568792", "revid": "587663", "url": "https://it.wikipedia.org/wiki?curid=568792", "title": "Radiocitta'fujiko", "text": ""}
{"id": "568806", "revid": "56620", "url": "https://it.wikipedia.org/wiki?curid=568806", "title": "The Abyss (film)", "text": "The Abyss \u00e8 un film del 1989 scritto e diretto da James Cameron, e interpretato da Ed Harris, Mary Elizabeth Mastrantonio e Michael Biehn.\nLa sua realizzazione fu estremamente travagliata e si protrasse per circa due anni ad un costo mai confermato ufficialmente ma stimato in 69,5 milioni di dollari.\nLa versione uscita nelle sale dura 138 minuti, la versione \"Special Edition\" uscita in DVD raggiunge i 163 minuti.\nNel 1990 usc\u00ec il romanzo omonimo di Orson Scott Card \"Abyss\", trasposizione letteraria del film.\nIl film \u00e8 dedicato al capitano Pierce Oliver Kidd Brewer, Jr., membro del cast deceduto poco tempo dopo l'uscita del film.\nTrama.\nUn sottomarino SLBM statunitense affonda nelle vicinanze delle Isole Cayman nel Mar dei Caraibi a causa dello scontro con un oggetto sottomarino non identificato. Gli americani decidono che per impedire che i sommozzatori sovietici se ne impadroniscano \u00e8 necessario organizzare una spedizione il prima possibile, scelgono quindi di inviare una squadra della Navy SEAL a bordo di una piattaforma subacquea privata chiedendo agli operai della compagnia petrolifero proprietaria dell'impianto di collaborare. Il team della SEAL \u00e8 comandato dal tenente Hiram Coffey, accompagnato dalla progettista della piattaforma Lindsey, ex-moglie dell'operaio Bud Brigman, capo della piattaforma. Durante la discesa per arrivare sul fondo dell'oceano l'esperto sommozzatore Coffey si accorge di subire un tremito alla mano, chiaro sintomo della sindrome nervosa da alta pressione, tuttavia sceglie di tacere per non mettere a repentaglio la propria carriera.\nDurante la prima esplorazione del sottomarino uno dei membri della spedizione avvista uno strano organismo fluttuante che emana luce violetta e che sembra studiarlo curiosamente, quando riferisce la sua visione agli altri membri del team non viene creduto e la sua visione viene bollata come \"allucinazione dovuta all'errata dose di ossigeno\", stessa sorte tocca anche a Lindsey quando avvista uno di questi strani esseri. I membri della squadra SEAL hanno segretamente ricevuto l'ordine di recuperare solo la testata nucleare e per questo prendono possesso di un mezzo per lo spostamento nei fondali oceanici e recuperano la bomba.\nNel frattempo in superficie si sta sviluppando una tempesta che porta in breve ad una rottura e alla conseguente caduta di una trivella che finisce in un crepaccio oceanico, il cavo della trivella si tende e trascina l'habitat sul bordo del crepaccio oceanico. Le conseguenze sono disastrose poich\u00e8 durante questo incidente muoiono alcuni membri di entrambi i team mentre altri vengono feriti, inoltre tutte le comunicazioni con la nave madre in superficie sono interrotte.\nDurante la prima notte in isolamento uno strano tentacolo composto da acqua di mare si leva dal boccaporto ed inizia ad esplorare l'habitat, gli occupanti se ne accorgono e riescono a socializzare con la strana entit\u00e0 instaurando un primitivo dialogo. Proprio durante la fase di contatto Coffey si rende conto di ci\u00f2 che sta succedendo e interviene troncando con una porta automatica il grosso tentacolo, mentre parla con gli altri mostra i primi segni della pazzia procuratagli dallo stress e dalla pressione.\nNessuno ha dubbi che il tentacolo si collegato che gli organismi visti durante le esplorazioni, inoltre tutti concordano sul fatto che l'atteggiamento dell'entit\u00e0 era sicuramente pacifico ed esplorativo, quindi decidono di approfondire e di cercare di stabilire un dialogo. Uno strumento per l'esplorazione dei fondali chiamato \"Big Geek\" viene programmato per essere spedito nel luogo da cui queste strane entit\u00e0 provengono con lo scopo di effettuare delle riprese.\nCoffey continua a mostrare segni di squilibrio e decide irrazionalmente che l'entit\u00e0 \u00e8 una macchinazione dei sovietici e va quindi distrutta. Prendendo possesso delle armi segretamente imbarcate Coffey e i suoi uomini sopravvissuti all'incidente prendono il controllo dell'habitat con la forza e rinchiudono in una stanza Lindsey, Budd e tutti i suoi subalterni. Tramite dei monitor Lindsey e Budd si rendono conto del piano di Coffey, ovvero collegare l'ordigno nucleare al \"Big Geek\" in modo da distruggere l'intera civilit\u00e0 degli esseri non identificati. Coffey inoltre non si rende conto che la potenza dell'ordigno \u00e8 tale che l'onda d'urto distruggerebbe anche l'habitat e tutti i suoi occupanti.\nBud decide di impedirlo ed insieme ad un membro del suo team decidono di aprire il boccaporto della loro cella improvvisata e tentare di nuotare fino a un altro boccaporto che immette in una stanza non chiusa e non sorvegliata. Nonostante il parere contrario di Lindsey, che teme per la vita dell'ex marito (i due non hanno tute e la temperatura dell'acqua \u00e8 vicina allo zero e bastano pochi minuti di immersione per andare in ipotermia), Budd parte con la consapevolezza che forse in fondo l'ex-moglie gli vuole ancora bene. I due arrivano al boccaporto ma sfortunatamente lo trovano chiuso e non riescono ad aprirlo, Bud decide di tentare di arrivare fino alla piscina d'immersione e riesce nel suo intento ma viene scoperto da Coffey che inizia a picchiarlo, Bud viene salvato solo dall'intervento del suo collega.\nCoffey nel frattempo riesce ad infilarsi in uno dei batiscafi e decide di portare \"Big Geek\" sul fondale \"a mano\". Bud nel frattempo libera gli altri e insieme a Lindsey iniziano una battaglia nei batiscafi con Coffey. Alla fine Coffey riesce a spedire \"Big Geek\" dove voleva ma non riesce a risalire a causa di un guasto e il suo batiscafo implode per la pressione uccidendolo.\nAnche il batiscafo di Bud e Lindsey \u00e8 gravemente danneggiato: non si pu\u00f2 muovere e imbarca acqua. Bud era riuscito ad infilarsi una tuta prima di entrarci mentre Lindsey no, e quindi rischia di morire congelata ancor prima che affogata. Bud riesce a trasportarla fino all'habitat ma durante il tragitto Lindsey perde i sensi, Bud tenta di rianimarla e grazie alla sua perseveranza ci riesce.\nDopo che Lindsey si \u00e8 ripresa Bud decide di andare a prendere \"Big Geek\" prima che la bomba esploda. Grazie ad uno speciale fluido liquido che consente di respirare Bud pu\u00f2 immergersi fino alla profondit\u00e0 mostruosa di 7 500 metri, qui disinnesca la bomba ma si rende conto di non avere abbastanza fluido ossigenato per ritornare in superficie. Mentre si prepara a dare l'addio ai suoi cari vede una delle entit\u00e0 che gli tende la mano e lo porta nella loro citt\u00e0. Qui Bud si toglie il casco in uno speciale ambiente che gli consente di respirare e viene riportato in superficie dai \"nativi del mare\" che si rivelano al mondo.\nEdizione speciale.\nNell'edizione speciale (talvolta detta \"director's cut\"), curata dal regista come la precedente, la trama \u00e8 quasi identica. Sono state aggiunte delle scene che si riferiscono alle tensioni tra USA e URSS a causa dell'incidente del sottomarino \"Montana\" e delle scene nell'ultima parte del film.\nMentre Bud \u00e8 ospite nella citt\u00e0 degli esseri sottomarini, apprende che i \"nativi del mare\" hanno sempre sopportato le intromissioni degli uomini e l'inquinamento dei loro mari, ma in quegli ultimi giorni si erano sentiti attaccati, e gli vengono mostrate delle immagini in cui Bud scopre che mentre loro erano intrappolati sul fondo dell'oceano il \"Popolo del mare\" era sul punto di distruggere quasi tutta la popolazione mondiale con una serie di giganteschi tsunami che avrebbero spazzato le coste dell'intero mondo: all'ultimo momento tuttavia essi avevano rinunciato poich\u00e9 commossi dal tenero scambio di frasi tra Bud e Lindsey (entrambi convinti che Bud fosse in punto di morte). Bud risale portando anche il messaggio del \"Popolo del mare\" che invita ad una convivenza pacifica tra i due popoli e tranquillizza gli umani che i megatsunami erano solo un avvertimento e non una minaccia.\nIn questa versione sono presenti le scene in cui Bud \"dialoga\" con un esponente del \"Popolo\" che gli mostra i loro progetti. Inoltre ci sono sequenze ambientate in alcune citt\u00e0 del mondo in cui la folla attonita guarda i megatsunami correre furiosamente e poi fermarsi immobili a pochi metri dalle coste e i loro festeggiamenti quando queste gigantesche onde vengono \"assorbite\" senza danni dal mare. Sono state reintegrate inoltre alcune battute di Bud e Lindsey nella fase di risalita inerenti a questa parte della storia che furono rimosse a suo tempo poich\u00e9 prive di significato in assenza delle sequenze precedentemente tagliate. Altre brevi scene descrittive ed esplicative sono state reinserite durante tutta la pellicola.\nProduzione.\nLa realizzazione di \"The Abyss\" \u00e8 tuttora considerata una delle pi\u00f9 travagliate e complesse produzioni della storia del cinema mondiale. Molti attori e membri dello staff che vi presero parte occasionalmente rievocano nelle interviste alcune delle innumerevoli vicissitudini che travagliarono la produzione del film.\nIdeazione.\nL'idea per \"The Abyss\" venne in mente a James Cameron dopo aver partecipato ad una lezione di scienze riguardante l'esplorazione dei fondali oceanici in una scuola superiore. Cameron scrisse immediatamente una breve storia incentrata sulle vicende di un gruppo di scienziati rinchiusi in un laboratorio sul fondo dell'oceano. Il film si differenzia notevolmente da quella che era la storia iniziale, infatti se l'idea di base rimase invariata, diversi dettagli della trama sono stati aggiunti e rimossi nel corso degli anni.\nCameron si rese presto conto che l'idea di un \"gruppo di scienziati\" era troppo poco attraente per un film di Hollywood e scelse di modificarla trasformando gli scienziati in operai specializzati. Mentre realizzava \"Aliens\", Cameron e la produttrice Gale Anne Hurd decisero che \"The Abyss\" poteva essere realizzato e sarebbe stato il prossimo film. Cameron inizi\u00f2 a scrivere la sceneggiatura e la termin\u00f2 alla fine del 1987. Cameron e la Hurd erano sposati prima di \"The Abyss\", si separarono durante la pre-produzione e divorziarono nel febbraio 1989, cio\u00e8 circa due mesi dopo la fine delle riprese, Cameron scelse di inserire le sue vicende personali nella relazione tra i personaggi principali Lindsey e Bud.\nNon si sa con esattezza n\u00e9 quanto fosse il budget iniziale n\u00e9 il costo finale dell'opera completata. Un dirigente della compagnia di produzione dichiar\u00f2 che il film cost\u00f2 47.000.000 $ mentre il \"The Wall Street Journal\" parl\u00f2 di 60.000.000 $, negli ultimi anni si sono diffuse voci che parlano addirittura di . Nonostante la cifra precisa non sia nota \u00e8 un dato di fatto che il film fu indubbiamente costosissimo, molto pi\u00f9 delle produzioni medie del periodo.\nPre-produzione.\nIn base alla sceneggiatura si prevedeva che circa il 40% delle riprese sarebbe stato effettuato in acqua, per questo il cast e lo staff si esercitarono per una settimana a lavorare sott'acqua alle Isole Cayman.\nCameron e il suo staff furono costretti a progettare e costruire un sistema che consentiva al regista di comunicare sott'acqua con i membri del cast e della troupe, questo sistema consentiva inoltre di registrare i dialoghi degli attori direttamente sul nastro.\nCameron inizialmente progettava di girare il film alle Bahamas, in cui la storia era ambientata. Il regista si rese conto ben presto che ci\u00f2 era impossibile perch\u00e9 la zona \u00e8 soggetta a frequenti tempeste ed egli doveva avere il pieno controllo dell'ambiente per garantire la sicurezza agli attori ed evitare ritardi sulla tabella di marcia. Il film fu girato alla \"Cherokee Nuclear Power Station\", poco lontano da Gaffney in Carolina del Sud. La centrale era costata oltre 700 milioni di dollari ma a causa di diversi problemi era stata abbandonata dalla compagnia che l'aveva costruita, Cameron scelse di usarla per via dei due giganteschi contenitori per reattori nucleari. Il pi\u00f9 grande era profondo circa 17 m, aveva un diametro di circa 64 m e poteva contenere circa 28.000 mc di acqua. Il pi\u00f9 piccolo dei due venne utilizzato solo per alcune scene addizionali ed era considerevolmente pi\u00f9 piccolo potendo contenere \"solo\" 9.500 mc di acqua.\nIl laboratorio sottomarino era composto da sei moduli collegati tra loro, per progettarlo e realizzarlo furono necessari oltre 6 mesi e una volta ultimato fu ancorato al fondo della vasca grande grazie ad una colonna di 90 tonnellate di cemento. Per i due mezzi di trasporto subacquei Cameron si rivolse alla \"Can-Dive Services Ltd.\", una ditta canadese specializzata nella tecnologia per l'esplorazione sottomarina e sui fondali oceanici.\nRiprese.\nIl primo giorno di riprese si ebbe un grave inconveniente dovuto alla formazione di una crepa nel grande serbatoio che caus\u00f2 una fuoriuscita di acqua e un allagamento sul set. Il danno fu prontamente riparato dagli esperti della produzione.\nPer la maggior parte delle riprese subacquee Cameron si affid\u00f2 ad Al Giddings, gi\u00e0 noto nel campo delle riprese sottomarine per il suo lavoro in \"Abissi\" e che in seguito lavorer\u00e0 nuovamente con Cameron per \"Titanic\". Giddings us\u00f2 tre cineprese inserite in apposite casse di sicurezza resistenti alla pressione dell'acqua da lui appositamente create. Cameron volle inoltre che i volti degli attori fossero visibili durante le riprese e per questo vennero usate tute con caschi particolari, inoltre il regista aveva il problema di rendere l'acqua sufficientemente scura da poter essere realistica per un film ambientato diverse migliaia di metri sotto il livello del mare, ma non troppo per poter effettuare le riprese, alla fine per poter ottenere l'isolamento dalla luce solare, la superficie dell'acqua \u00e8 stata riempita da milioni di palline di plastica nera.\nLe riprese richiesero agli attori una permanenza subacquea superiore a quanto preventivato, per salvaguardare la salute degli attori fu installata una camera di decompressione a cui ogni attore doveva sottoporsi quotidianamente.\nIl cast e lo staff lavoravano per 70 ore a settimana, 6 giorni su 7 per oltre 6 mesi in un set isolato, questo caus\u00f2 un forte stress a molte persone. Lo stesso Cameron ammise \"Sapevo che sarebbe stato difficile da girare, ma non avevo idea di quanto sarebbe stata dura. Non vorrei mai ripeterlo\".\nCameron e il suo staff non avevano idea di come fare per girare la scena dell'allagamento dell'habitat sottomarino senza far correre rischi agli attori, alla fine impiegarono oltre 4 ore e mezza solo per trovare un sistema che consentisse di girarla in sicurezza.\nDurante la produzione si verificarono frequenti black out in cui si ritrovavano tutti non solo nell'oscurit\u00e0 pi\u00f9 totale, ma persino nell'impossibilit\u00e0 di comunicare tra di loro. E con due sole certezze: il recupero non immediato e la riserva d'aria in progressiva diminuzione.\nL'attore Leo Burmester dichiar\u00f2: \"Filmare \"The Abyss\" \u00e8 la cosa pi\u00f9 difficile che io abbia mai fatto. Jim Cameron \u00e8 il tipo di regista che ti spinge al limite, ma non ti fa fare nulla che non faccia lui stesso\".\nA causa dei tanti inconvenienti la produzione and\u00f2 a rilento e molti attori si lamentarono pubblicamente di questo, Mary Elizabeth Mastrantonio ha dichiarato \"Non abbiamo mai iniziato e finito una scena nello stesso giorno\".\nCameron ha pi\u00f9 volte ribadito che per girare la scena in cui Harris respira nel fluido \u00e8 stato usato uno dei preparati sperimentali realmente esistenti all'epoca, e durante le riprese sono stati usati 5 topi che furono realmente immersi nel fluido e che realmente respirarono. Questi 5 topi consentirono al regista di realizzare 5 scene tra cui il regista scelse la migliore, Cameron puntualizz\u00f2 sempre che tutti i 5 topi riuscirono a sopravvivere alla loro scena e non soffrirono assolutamente. Nonostante queste precisazioni nel Regno Unito la scena del topo immerso nel fluido che consente di respirare fu tagliata su richiesta della \"Royal Veterinarian\" che la giudicava crudele. Visto che i test sul fluido avevano dato risultati discordanti (nonostante i 5 topi usciti indenni) che registrarono anche decessi di cavie l'attore Ed Harris di comune accordo con Cameron prefer\u00ec non fidarsi e durante le riprese delle scene in questione trattenne il fiato o si ricorse a trucchi, dichiarando che il peggior momento della realizzazione del film fu quando il liquido gli entr\u00f2 nel naso e rischi\u00f2 di perdere i sensi.\nTerminate le riprese i membri del cast erano talmente stressati dai vari incidenti e dallo stile dittatoriale di Cameron che alcuni non parteciparono alla promozione del film.\nPost-produzione.\nGli effetti speciali furono affidati a diverse compagnie. La direzione venne affidata alla \"Dream Quest Images\" mentre gli effetti computerizzati e ottici vennero realizzati dalla nota \"Industrial Light &amp; Magic\" di George Lucas. La scena del gigantesco tentacolo acquatico, creato con l'utilizzo di un attore virtuale, che si snoda per l'habitat sottomarino dura poco pi\u00f9 di un minuto ma la ILM impieg\u00f2 sei mesi per realizzarla.\nI tempi di post-produzione furono talmente lunghi da ritardare l'uscita del film, originariamente programmata per il 4 luglio 1989. Alla fine il film usc\u00ec nell'agosto 1989, vale a dire quasi un anno e mezzo dopo l'inizio della lavorazione e quasi due anni dopo l'inizio della fase di scrittura.\nColonna sonora.\nLa colonna sonora \u00e8 stata composta da Alan Silvestri ed \u00e8 stata pubblicata da Var\u00e8se Sarabande prima su LP il 22 agosto 1989, poi su CD il 1\u00ba giugno 1990 (numero di catalogo VSD 5235). Si tratta di un'edizione di 13 tracce per una durata complessiva di 47 minuti. Il 6 gennaio 2014 la stessa casa discografica ha poi pubblicato la \"Deluxe Edition\", un'edizione a doppio CD limitata a 3000 copie (numero di catalogo VCL 1213 1144) che presenta la colonna sonora quasi nella sua completezza (la musica che si sente durante i titoli di coda non \u00e8 completa). Alle 28 tracce di cui questa edizione \u00e8 composta si aggiungono, nel secondo CD, 10 \"Bonus Tracks\", costituite da versioni alternative di tracce usate nel film. La durata totale \u00e8 di 113 minuti.\nAccoglienza.\n\"The Abyss\" fu distribuito negli Stati Uniti l'11 agosto 1989 in 1.533 sale cinematografiche. Nella settimana di apertura il film and\u00f2 molto bene incassando $. Al momento del ritiro nelle sale nordamericane aveva incassato $ collocandosi al 24\u00ba posto della classifica annuale e $ nel resto del mondo per un incasso totale di circa $.\nIl film ebbe una critica molto positiva, grazie anche alla trama ben strutturata e agli effetti speciali creati da Joe Letteri (creatore poi di King Kong e della trilogia de Il Signore degli Anelli).\nDoppiaggio italiano.\nLa direzione del doppiaggio e i dialoghi italiani sono stati curati da Susanna Javicoli per conto della KAMOTI Srl. Per le scene aggiunte nella \"Special Edition\" \u00e8 stato richiamato lo stesso cast di doppiatori, ad eccezione di Loris Loddi per Hippy (sostituito da Luigi Ferraro), di Franco Zucca per Sonny (sostituito da Angelo Maggi) e di Stefano De Sando per Leland McBride (sostituito da Ennio Coltorti)."}
{"id": "568807", "revid": "38120", "url": "https://it.wikipedia.org/wiki?curid=568807", "title": "The abyss", "text": ""}
{"id": "568813", "revid": "32741", "url": "https://it.wikipedia.org/wiki?curid=568813", "title": "Hadj Brahim Khaled", "text": ""}
{"id": "568816", "revid": "33751", "url": "https://it.wikipedia.org/wiki?curid=568816", "title": "Nazionale di calcio di Capo Verde", "text": "La nazionale di calcio di Capo Verde \u00e8 la rappresentativa nazionale calcistica di Capo Verde ed \u00e8 posta sotto l'egida della Federa\u00e7\u00e3o Caboverdiana de Futebol. I giocatori di Capo Verde sono soprannominati \"Crioulos\" (creoli) e \"Tubar\u00f5es azuis\" (squali blu).\nMai qualificatasi per la Coppa del mondo (ha sfiorato la qualificazione alle edizioni del 2014 e 2018), ha preso parte a 3 fasi finali della Coppa d'Africa, raggiungendo i quarti di finale in occasione della prima partecipazione, nel 2013. La nazionale capoverdiana vanta un trofeo a livello continentale, la Coppa Am\u00edlcar Cabral, vinta nell'edizione casalinga del 2000 ai danni del , sconfitto per 1-0 in finale.\nNella graduatoria FIFA, in vigore da agosto 1993, il miglior posizionamento raggiunto da Capo Verde \u00e8 stato il 27\u00ba posto del febbraio 2014, mentre il peggiore \u00e8 stato il 182\u00ba posto dell'aprile 2000; al dicembre 2021 la squadra occupa il 73\u00ba posto della graduatoria.\nStoria.\nResasi indipendente dal Portogallo nel 1975, la Repubblica di Capo Verde dovette attendere fino al 1978 per esordire in campo internazionale, con una sconfitta per 1-0 contro la . Nel 1982 venne fondata la Federazione calcistica di Capo Verde, affiliata alla FIFA dal 1986.\nNel 2000 vinse la Coppa Am\u00edlcar Cabral nell'edizione casalinga, battendo per 1-0 in finale il . Il 2 novembre 2002 affront\u00f2 per la prima volta una compagine non africana, il in amichevole, in una partita conclusasi con il risultato di 0-0.\nIl 24 maggio 2010 la nazionale dell'arcipelago africano riusc\u00ec a strappare un lusinghiero 0-0 in casa del , in un'amichevole di preparazione giocata dai lusitani in vista di Sudafrica 2010. Nel 2011 sfior\u00f2 la qualificazione alla Coppa d'Africa 2012, sfumata a causa della peggiore differenza reti rispetto a (vincitore del gruppo A) e (seconda migliore tra le seconde). L'anno dopo per\u00f2, il 14 ottobre 2012, Capo Verde consegu\u00ec la qualificazione all'edizione 2013 della Coppa d'Africa, la prima nella sua storia. Tale risultato fu ottenuto grazie alla vittoria nel doppio confronto contro il favorito . Un 2-0 casalingo nella partita di andata a Praia ed una sconfitta per 1-2 al ritorno a Yaound\u00e9, permisero alla nazionale dell'arcipelago di ottenere per la prima volta l'accesso alla massima competizione per nazionali del continente africano. La prima esperienza nella fase finale si chiuse con il raggiungimento dei quarti di finale, che videro la squadra eliminata per 2-0 dal .\nI buoni progressi mostrati furono confermati nelle successive qualificazioni al campionato mondiale del 2014. I capoverdiani, inseriti in un girone di qualificazione con , e , chiusero addirittura al primo posto, con 4 vittorie e 2 sconfitte e la decisiva vittoria esterna sul campo della Tunisia. Poco dopo, per\u00f2, la nazionale dell'arcipelago fu ufficialmente sanzionata dalla FIFA per aver schierato lo squalificato Fernando Varela proprio nella gara decisiva, Tunisia-Capo Verde 0-2, del 7 settembre 2013. Il massimo organismo internazionale decret\u00f2 l'assegnazione della vittoria a tavolino per 3-0 alla nazionale tunisina, ponendo fine alle speranze di Capo Verde di qualificarsi al mondiale e mandando i tunisini a disputare i play-off di qualificazione al posto dei capoverdiani.\nNel novembre 2014 la nazionale dell'arcipelago si qualific\u00f2 per la Coppa d'Africa 2015 in Guinea Equatoriale, chiudendo al primo posto il girone di qualificazione che includeva anche , e . La seconda partecipazione di fila alla fase finale del massimo torneo continentale si chiuse per i capoverdiani al primo turno, a causa di un minor numero di reti fatte rispetto alla , che pure aveva ottenuto tre pareggi come i \"Crioulos\". Il 31 marzo 2015 Capo Verde batt\u00e9 clamorosamente il in amichevole: la selezione allenata da Rui \u00c1guas si impose per 2-0 grazie ai gol siglati da Oda\u00efr Fortes e Geg\u00e9, marcature realizzate entrambi nel corso della prima frazione. Nelle qualificazioni al la squadra giunse alla terza fase in un girone contro , e , ma chiuse al terzo posto con due vittorie (entrambe contro i sudafricani) e quattro sconfitte.\nTornata a qualificarsi alla fase finale della Coppa d'Africa in vista dell'edizione 2021, la nazionale capoverdiana usc\u00ec agli ottavi di finale, contro il poi vincitore della competizione.\nRosa attuale.\nLista dei convocati per la . Il 3 gennaio 2022 Delmir\u00f2 ed Elber \u00c9vora vengono aggiunti alla lista dei convocati per completare il limite massimo consentito di 28 giocatori, mentre il 7 gennaio 2022 Djaniny viene sostituito per infortunio da Vagner Gon\u00e7alves."}
{"id": "568817", "revid": "101284359", "url": "https://it.wikipedia.org/wiki?curid=568817", "title": "Setticelli", "text": "I Setticelli o Settecelli rappresentano un'antica ed importante famiglia toscana originaria di Empoli.\nNotizie generali.\nLa famiglia Setticelli \u00e8 totalmente estinta da almeno centocinquant'anni, ma per secoli ha annoverato importanti esponenti della vita pubblica di Firenze, Pistoia e dell'empolese, dove, almeno fin dal primo Rinascimento, possedeva la cosiddetta \"Villa di Brusciana\", tuttora esistente seppur ridotta a casa colonica e poi ad abitazione civile. A Brusciana i Setticelli, oltre a trascorrere la \"villeggiatura estiva\" (possedevano infatti anche un grande palazzo a Firenze, oggi non pi\u00f9 rintracciabile), risedettero a lungo stabilmente, come dimostrano le carte notarili riguardanti nascite, morti, partecipazione alla vita pubblica, testamenti e sepolture nella contigua Chiesa di San Bartolomeo. Anche a Firenze li si pu\u00f2 rintracciare nel primo cinquecento con importanti cariche pubbliche, registrati nel Quartiere di Santo Spirito e con sepolcreto familiare nella Chiesa di San Marco.\nIl motto dei Setticelli fu \"Magna est veritas et praevalebit\". Nel loro stemma erano raffigurati tre pesci sormontati da un lambello d'oro con gigli.\nAlcuni esponenti della casata.\nDon Giovanni Setticelli.\nDue religiosi Setticelli, Cristoforo e Giovanni, vennero mandati in Lombardia dopo il Concilio di Trento, e se ne trova traccia (come mittenti, destinatari o semplicemente citati) nella corrispondenza di Carlo Borromeo conservata alla Biblioteca Ambrosiana. Giovanni in particolare fu assai caro al Santo milanese, che lo conobbe a Roma, quando era Segretario di Stato dello zio Pio IV, perch\u00e9 entrambi ebbero frequentazioni con San Filippo Neri, che aveva al seguito numerosi fiorentini. Carlo lo volle nella sua Diocesi, nel 1571 gli affid\u00f2 la cura di Sobrio nella Valle Levantina (Le Tre Valli Svizzere erano soggette allora all'Arcivescovo di Milano), per nominarlo in seguito curato di Lonate Pozzolo, borgo di notevole importanza e con un buon numero di monasteri di vari ordini religiosi.. Il saggio di Andrea Mastalli, \"S.Carlo Borromeo e Giovanni Setticelli curato di Lonate Pozzolo\" in \"Rassegna Storica del Seprio\", riporta:\nNe c'\u00e8 da stupirsene, giacch\u00e9 c'era molta inquietudine nei conventi, specie femminili, a quei tempi, a causa delle vocazioni assai dubbie. Nel 1575 si tenne a Roma il Giubileo dell'Anno Santo, cui parteciparono sia San Carlo che il curato Setticelli, ma Giovanni fu colpito da un grave malanno, probabilmente un ictus. Il Borromeo non accett\u00f2 le sue dimissioni, lo esort\u00f2 ad assumere un incarico meno faticoso, lo fece curare invano dal suo medico personale, ma nel 1580 Giovanni part\u00ec, trascorse un breve periodo a Firenze e infine si rec\u00f2 a Roma dove, malgrado lo stato di salute, venne nominato Arciprete della Rotonda (il Pantheon, oggi Basilica di S. Maria ad Martyres). Carlo gli scrisse una affettuosa lettera di commiato.\nPodest\u00e0 e capitani.\nDi Cosimo di Piero \u00e8 reperibile un carteggio dei primi del '600 con un certo Falconieri nell'archivio Del Riccio. Un suo nipote Piero, nato nel 1575 ed ex-frate, spos\u00f2 una Pitti. Questi ebbe un figlio omonimo probabilmente, come si usava, perch\u00e9 postumo al padre, sposato con una Leopardi di Cortona, che fu Podest\u00e0 di Bucine e Valdambra nel 1669. Il figlio di questi, Cosimo (1659-1734), rest\u00f2 scapolo e, per testamento, lasci\u00f2 fra le altre cose ad un benefattore la sua casa a Brusciana, fabbricato che esiste tuttora negli immediati pressi della \"Villa Setticelli\".\nDal Podest\u00e0 Piero sopra citato nacque il Capitano Carlo (1663-1721), battezzato a San Miniato e sepolto nella Chiesa di Brusciana. Suo figlio Giovanni Pietro (1694-1769) nacque invece a Livorno, probabilmente a causa degli impegni militari del padre; fu anch'egli Capitano con residenza nella medesima citt\u00e0, ma mor\u00ec e venne sepolto nella sua Brusciana.\nEgli si preoccup\u00f2 di vedere confermato il patriziato fiorentino della sua famiglia con decreto del 1765. Dalla consorte Maria Vittoria Mazzanti, figlia di un Gonfaloniere di Livorno, ebbe molti figli, quasi tutti nati \"in Villa\", anche se diversi morirono precocemente, come era frequente a quei tempi. Trascrive ad esempio il supposto-Figlinesi:\nL'ingegner Carlo Cosimo Setticelli.\nGiovanni Pietro ebbe anche almeno due figlie Suore, di cui una nel Monastero della S.S. Annunziata di San Miniato), il figlio Luigi Reverendo a Colle, il figlio Tommaso \"Ispettore Generale delle porte di Firenze\" e infine il pi\u00f9 eminente Ingegnere Carlo Cosimo, Ispettore generale della Magona, Amministratore del Patrimonio Ecclesiastico di Firenze, bonificatore di paludi e di interi territori, Direttore di lavori per l'edificazione di Chiese e strade, esperto di silvicoltura. Ad esempio, in un'ispezione ai tagli fatta nell'Alpeggio Campanile rivel\u00f2 l'assoluta mancanza delle pi\u00f9 elementari regole nella gestione dei boschi.\nPietro Leopoldo, nelle sue \"Relazioni sul governo della Toscana\", cit\u00f2 spesso in modo lusinghiero (o meno) l'ingegner Setticelli. Ad esempio:\nL'ingegnere Carlo Cosimo si spos\u00f2 tardi, nel 1787, ma anch'egli mise al mondo una decina di figli con la giovane consorte Mirra Giuseppa, patrizia pistoiese, figlia di Giovanni Villani di facoltosa e importante famiglia. A Pistoia fu ufficializzato come Nobile locale e acquist\u00f2 un palazzo, mantenendo comunque lo stabile a Firenze in Via Larga, l'attuale via Cavour, che forse coincideva con l'antica rinascimentale dimora della famiglia Setticelli. Egli compr\u00f2 anche la villa e i poderi di Monteboro, soprastanti Brusciana, dagli eredi dell'estinta famiglia Bardelli, discendenti dagli altrettanto estinti Corsali (cui apparteneva il navigatore Andrea, scopritore della Nuova Guinea).\nI Setticelli, da secoli una stirpe numericamente molto esigua, conobbero una vera esplosione demografica, tanto che nella met\u00e0 dell'ottocento erano adulti contemporaneamente ben 6 maschi di questa famiglia. Ma nell'aprile 1800, in piena attivit\u00e0 nonostante l'et\u00e0 pi\u00f9 che matura, l'ingegnere Carlo Cosimo si ammal\u00f2 gravemente e mor\u00ec a Pistoia.\nL'intellettuale Luigi Setticelli.\nDal ramo di Tommaso, Ispettore generale delle Porte fiorentine, discese Luigi Setticelli, nato nel 1826, noto polemico esponente dell'intellighenzia e della cultura fiorentina. Scrisse ad esempio \"Il Duomo di Firenze. Il Setticelli e il Nardini Despotti Mospignotti\" del 1873; il testo del recitativo e romanza \"M'ami!\u2026Ripetilo!\u2026\" musicato da Gaetano Palloni; ed un carteggio con Tommaso Corsi conservato alla Biblioteca Nazionale di Firenze.\nLa fine.\nNei primi anni della seconda met\u00e0 dell'Ottocento avvenne un'ecatombe in questa famiglia, che falcidi\u00f2 in rapida successione tutti i figli di Carlo, un suo unico nipote, nonch\u00e9 l'ultimo discendente di suo fratello Tommaso. Sopravvisse di poco l'Avvocato Giovan Pietro, che fece in tempo a vendere la tenuta di Monteboro e Brusciana. Con lui la storia della famiglia fin\u00ec."}
{"id": "568818", "revid": "32741", "url": "https://it.wikipedia.org/wiki?curid=568818", "title": "Cheb Khaled", "text": ""}
{"id": "568822", "revid": "1522738", "url": "https://it.wikipedia.org/wiki?curid=568822", "title": "Georgi P\u0103rvanov", "text": "\u00c8 stato Presidente della Bulgaria dal 22 gennaio 2002 al 22 gennaio 2012.\nBiografia.\nOrientamento politico.\n\u00c8 a favore dell'adesione bulgara alla NATO e all'Unione europea. Di storia socialista, dopo la sua elezione si \u00e8 dimesso dal Partito Socialista Bulgaro (BSP), in quanto in Bulgaria i presidenti della repubblica non possono essere membri di un partito.\nNel suo programma elettorale si presentava come un presidente \"sociale\", con un'attenzione verso i poveri, i disoccupati e le persone pi\u00f9 svantaggiate. Parvanov contribu\u00ec attivamente alla formazione della coalizione tripartita tra socialisti (BSP), liberali (NDSV) e il partito della minoranza turca (DPS) che form\u00f2 il governo il 16 agosto 2005.\n\u00c8 diventato presidente battendo il predecessore, Pet\u0103r Stojanov, alle elezioni presidenziali del novembre 2001.\nStudi e carriera accademica.\nDopo il diploma alla Scuola scientifica di Pernik nel 1975, si \u00e8 laureato all'Universit\u00e0 di Sofia in Storia nel 1981 ed \u00e8 entrato come ricercatore nell'Istituto di Storia del Partito Comunista Bulgaro. Nel 1988 ha ottenuto il Dottorato in Storia e l'anno dopo \u00e8 stato nominato Ricercatore anziano aggiunto.\nCarriera politica.\nAder\u00ec nel 1981 all'allora Partito Comunista Bulgaro, l'attuale Partito Socialista Bulgaro (il partito cambi\u00f2 nome nel 1990) di cui divenne Vicepresidente nel 1994 e Presidente nel 1996. \u00c8 stato a capo del Gruppo Parlamentare per l'Amicizia con la Grecia e membro del Comitato Parlamentare in radio e televisione dal 1994 al 1997; ha ricoperto i ruoli di Presidente del Gruppo Parlamentare dei Democratici di Sinistra e del Gruppo parlamentare di Coalizione per la Bulgaria dal 1997 al 2001. Con le elezioni del novembre 2001 \u00e8 stato eletto Presidente della Repubblica di Bulgaria e si \u00e8 insediato il 22 gennaio 2002.\nNell'ottobre 2006 si \u00e8 ripresentato candidato alla presidenza della repubblica ed \u00e8 stato rieletto al secondo mandato ottenendo il 75,9% dei voti.\nPubblicazioni.\nHa pubblicato decine di articoli scientifici, monografie e libri, tra cui:\nI servizi segreti.\nNel 2006 ha ammesso che prima del 1989 i Servizi segreti bulgari avevano un dossier per lui, sotto lo pseudonimo di Gotse. Il dossier, come molti altri dei servizi segreti, non \u00e8 mai stato pubblicato e non \u00e8 elemento sufficiente per dire che P\u0103rvanov fosse un agente segreto; le persone che hanno potuto leggerlo hanno reso dichiarazioni contrastanti riguardo al suo contenuto. Secondo P\u0103rvanov, il dossier contiene solo informazioni da lui fornite ai servizi segreti in veste di storico, in relazione a un'opera riguardante fatti avvenuti un centinaio di anni prima.\nLe elezioni del 2006.\nAl primo turno delle elezioni, il 22 ottobre, P\u0103rvanov, presidente in carica, ha ottenuto il 64,047% di voti, davanti al capo ultranazionalista Volen Siderov, con il 21,486%; questi \u00e8 tuttavia passato comunque al ballottaggio, poich\u00e9 la legge bulgara prevede un'affluenza di almeno il 50% perch\u00e9 un presidente sia eletto al primo turno, mentre l'affluenza del primo turno era stata del 42.51%.[3]\nIl secondo turno ha visto una nettissima vittoria di P\u0103rvanov, con circa il 75,9% dei voti. P\u0103rvanov \u00e8 cos\u00ec divenuto il primo presidente bulgaro a essere democraticamente rieletto per un secondo mandato. L'affluenza alle urne del secondo turno \u00e8 stata del 41,11%.\nVita privata.\n\u00c8 sposato con Zorka P\u0103rvanova e ha due figli.\nCuriosit\u00e0.\n\u00c8 membro della Societ\u00e0 Internettiana Bulgara dal maggio 2001."}
{"id": "568823", "revid": "26630", "url": "https://it.wikipedia.org/wiki?curid=568823", "title": "S\u0115fir\u014dt", "text": "S\u0115fir\u014dt, sephirot, sephiroth, sefiroth o sefirot (), al singolare sephirah o anche sefirah (, lett. \"enumerare\"), \u00e8 un termine che compare nella cabala.\nDefinizione.\nLa parola \"Sefirot\" \u00e8 connessa, secondo il \"Sefer Yetzirah\", con \"sefer\" (libro), \"sefar\" (computo) e \"sipur\" (storia), che derivano dalla stessa radice \"SFR\" (\u05e1\u05e4\u05e8). Il significato basilare viene reso come \"emanazioni\": le Sefirot nella Cabala ebraica sono le dieci modalit\u00e0 o gli \"strumenti\" di Dio (a cui ci si riferisce con \u05d0\u05d5\u05e8 \u05d0\u05d9\u05df \u05e1\u05d5\u05e3 \"Or Ein Sof\", \"Luce Senza Limiti\") attraverso cui l'Ein Sof (l'Infinito) si rivela e continuativamente crea sia il reame fisico che la Catena dei Reami metafisici superiori (\"Seder hishtalshelus\").\nNel Pentateuco il termine \u00e8 anche correlato appunto al \"\"conteggio\" per gli ebrei compiuto da Aronne e Mos\u00e8, con il supporto del popolo ebraico tutto.\nDa un punto di vista teologico tali Sefirot o 'Luci Increate' sono dunque considerate increate ma, in qualit\u00e0 di emanazioni divine, non sono vere e proprie ipostasi e dunque non possiedono la natura di esseri divini o di manifestazioni rivelate. Inoltre esse sono anche associate alle situazioni pratiche ed emotive attraversate da ogni individuo, nella vita quotidiana; le Sefirot sono dieci principi basilari, riconoscibili nella molteplicit\u00e0 disordinata e complessa della vita umana, capaci di unificarla e darle senso e pienezza:\nAttraverso esse, Egli pu\u00f2 proiettarsi sul mondo e gli uomini. Le Sefirot non sono da intendersi letteralmente come i gradi di una scala che va dalla Divinit\u00e0 al mondo che ne \u00e8 influenzato, sono da intendersi pi\u00f9 come i gradi della vita divina, all'interno di Dio stesso, per\u00f2 Uno, Immutabile e Perfetto; bisogna poi ricordare che secondo lo \"Zohar\" sono correlate alla parola creatrice, ovvero la sapienza dei Nomi di Dio, soprattutto con riferimento ai cinque mondi.Chaim Luzzatto riconosce che Dio potrebbe influire, stabilire, creare quindi flussi e influssi, legarsi e realizzare direttamente immediatamente secondo quanto voluto ma Egli desidera farlo \"poco a poco\" tramite le opere e gli strumenti secondo la catena delle cause e degli effetti: le Sefirot sono quindi le modalit\u00e0 primarie archetipiche, concernono la \"Mente Suprema\"\" divina, ne costituiscono cio\u00e8 la \"struttura\".\nConfigurazioni alternative delle Sefirot sono date da scuole diverse nello sviluppo storico della Cabala, con ognuna che articola differenti aspetti spirituali. La tradizione del numero 10 \u00e8 indicata nello \"Sefer Yetzirah\": \"Dieci Sefirot del nulla, dieci e non nove, dieci e non undici\". Poich\u00e9 nell'insieme sono elencate undici Sefirot nei vari schemi cabalistici, due (Keter e Daat) sono visti come manifestazioni inconsce e consce dello stesso principio, conservando quindi le dieci categorie. Nella Cabala viene descritta la struttura funzionale delle Sefirot nel canalizzare la divina forza vitale creativa, rivelando l'inconoscibile essenza divina alla Creazione.\nLa prima Sefirah descrive la Volont\u00e0 Divina sopra all'intelletto. Le successive due Sefirot descrivono l'Intelletto Divino cosciente e quelle dopo descrivono le Emozioni Divine coscienti primarie e secondarie. Due Sefirot (Binah e Malkhut) sono femminine, poich\u00e9 il principio femminile nella Cabala descrive un \"vaso\" (\"kli\") che riceve la luce (\"Ohr\") esteriore mascolina, per poi nutrire interiormente e dare vita alle Sefirot inferiori. Corrispondente a ci\u00f2 \u00e8 la Presenza Divina Femminile (Shekhinah - ebraico: \u05e9\u05db\u05d9\u05e0\u05d4). La Cabala vede l'anima umana come lo specchio del Divino (secondo \u2013 \"Dio cre\u00f2 l'uomo a sua immagine; a immagine di Dio lo cre\u00f2; maschio e femmina li cre\u00f2\") e, pi\u00f9 in generale, l'individuo e tutte le creazioni come riflessi: loro fonte di vita, essi stessi \"espressioni\" di Dio nelle Sefirot. Pertanto le Sefirot descrivono anche la vita spirituale dell'uomo e costituiscono il paradigma concettuale della Cabala per comprendere ogni cosa. Questo rapporto tra l'anima umana e il Divino, d\u00e0 alla Cabala una delle sue due metafore centrali nel descrivere la Divinit\u00e0; a fianco le teorie dell\"Ohr\" (luce) e dello Tzimtzum. Tuttavia la Cabala ripetutamente sottolinea la necessit\u00e0 di evitare ogni interpretazione corporea. Per questo, le Sefirot vengono relazionate alla struttura del corpo e riformate in \"Partsufim\" (\"Persone/Configurazioni/Forme\"). Alla base dell'obiettivo strutturale di ogni Sefirah \u00e8 una forza motivazionale nascosta, che \u00e8 compresa meglio confrontandola a un corrispondente stato psicologico dell'esperienza spirituale umana.\nNella filosofia chassidica, che cerca di internalizzare l'esperienza del misticismo ebraico nell'ispirazione quotidiana (\"deveikuth\"), viene esplorata questa vita interiore delle Sefirot e il ruolo che giocano nel servizio dell'uomo verso Dio in questo mondo.\nLe sei Sefirot, \"dopo\" Keter, Chokhmah e Binah e \"precedenti\" Malkhut, vengono \"comunemente\" definite \"delle/sulle emozioni\".\nEtimologia.\nUn testo midrashico (\"Sefer haBahir 125\") afferma che le \"s\u0115fir\u014dt\" risultano avere questo nome secondo quanto rivelato:\nL'albero sefirotico e la simbologia delle \"s\u0115fir\u014dt\".\nL'albero della vita, o albero sefirotico, costituisce la sintesi dei pi\u00f9 noti e importanti insegnamenti della cabala ebraica. \u00c8 un diagramma, astratto e simbolico, costituito da dieci entit\u00e0, chiamate \"s\u0115fir\u014dt\", disposte lungo tre pilastri verticali paralleli: tre a sinistra, tre a destra e quattro nel centro; il pilastro centrale si estende al di sopra e al di sotto degli altri due. Osservando la figura, si pu\u00f2 notare che le dieci \"s\u0115fir\u014dt\" sono collegate da ventidue canali, tre orizzontali, sette verticali e dodici diagonali. Ogni canale corrisponde a una delle ventidue lettere dell'abjad ebraico.\nI tre pilastri dell'albero della vita corrispondono alle tre vie che ogni essere umano ha davanti: l'Amore (o la Grazia, a destra), la Forza (o la Severit\u00e0, a sinistra), e la Compassione (al centro). Solo la via mediana, chiamata anche \"via regale\", ha in s\u00e9 la capacit\u00e0 di unificare gli opposti. Senza il pilastro centrale, l'Albero della Vita pu\u00f2 divenire quello della conoscenza del bene e del male (quello biblico). I pilastri a destra e a sinistra rappresentano inoltre le due polarit\u00e0 basilari di tutta la realt\u00e0: il maschile a destra e il femminile a sinistra, dai quali sgorgano tutte le altre coppie d'opposti presenti nella creazione.\nLe \"s\u0115fir\u014dt\" sono dieci e non pu\u00f2 mai risultarne un numero maggiore (Daat racchiude il mistero dei canali) anche se da ogni Sefirah derivano molti altri particolari, comunque sempre correlati e assimilabili al significato a priori.\nAnche se le \"s\u0115fir\u014dt\" sono dieci e ognuna ha propri attributi, quando se ne menziona una si richiamano tutte le altre come per una rete di associazioni:\nSecondo alcuni autori esiste un'undicesima sefirah chiamata \"Daat\", di natura invisibile, forse a rappresentare la sintesi delle dieci Emanazioni divine. Sarebbe collocata nella parte superiore dell'Albero della Vita, parallelamente a Tiferet, nell'intersezione tra i sentieri incrociati di Chokhmah e Binah che si congiungono con Ghevurah e Chessed (Ghedullah).\nIn particolare Silvio Graziadio Cusin ha studiato il ruolo dell'undicesima sefiroth \"Daat\" dove vi sarebbe la coincidenza fra Eros e Conoscenza.\nA ogni Sefirah viene abbinato non solo una serie di attributi ma anche tutta una serie di corrispondenze che vanno dai colori alle parti del corpo umano e anche alcuni dei Nomi di Dio. Il medico e filosofo pugliese Shabbetai Donnolo nel X secolo \u00e8 tra i primi a occuparsi in maniera critica del concetto di sefirot elaborato nel S\u00e9pher Yetzir\u00e0h, scrivendo il suo commentario Sefer Hackmon\u00ec.\nDal lato del male e nell'ambito del non santo esistono dei corrispettivi opposti e contrari alle Sefirot, se ne contano dieci. Invero, come afferma anche Chaim Luzzatto nel testo \"138 Aperture di Saggezza\", queste ultime non corrispondono sullo stesso livello ma a un livello inferiore infatti le conseguenze delle Sefirot non sono, come nel loro ritirarsi iniziale (cfr Tzimtzum), le deficienze che, aumentando, permisero al male di essere creato da Dio, ma il loro essere distribuite o correlate nel bene, nella giustizia e in tutti gli attributi stessi, anche in corrispondenze gli uni con gli altri, pur se non in modo illimitato: la causa da cui deriva il nascondimento della perfezione risulta dallo tzimtzum ma il perfezionamento deve essere raggiunto oltre i limiti e i confini prestabiliti tramite lo stesso; infatti il male viene eliminato per l'era messianica, momento in cui prevale il bene e il raggiungimento e la realizzazione della perfezione: dire che le \"Sefirot del guscio\" non equivalgono alle Sefirot del Santo significa accettare che il male e il bene sono due cose separate, l'una da eliminare o convertire e l'altra, il bene, preferibile, da rivelare e in aumento con il conseguimento del perfezionamento, via detta Tiqqun.\nAnche Chaim Luzzatto afferma che i livelli Sefirotici \"Clemenza/Gentilezza-Giustizia-Misericordia\" possono essere considerati una \"parte completa\" ovvero una \"struttura fondante\": come altri Maestri ebrei, bisogna comunque considerare che le 10 Sefirot non possono essere separate ne considerate disgiunte; secondo un altro \"punto di vista\" anche \"Keter-Chokhmah-Binah-Daat\".\nElencazioni.\nLe dieci Sefirot sono un processo graduale che illumina il Piano divino che si dispiega nella Creazione. Esse si trovano in maniera completa nei testi della Cabala medievale, come nell'opera centrale dello \"Zohar\". L'etimologia ebraica dei loro nomi nella Cabala si intende riferita agli aspetti subliminali desunti dal significato caratteriale di ogni Sefirah. Questo collegamento diretto tra le creazioni spirituali e fisiche e i loro nomi ebraici, riflette la teologia della Cabala che la Creazione \u00e8 formata dal discorso metaforico di Dio, come dal primo capitolo della Genesi. La Cabala espande ulteriormente i significati dei termini delle Sefirot: nella sua prima sistematizzazione completa, effettuata nella sintesi razionale del XVI secolo di Moses Cordovero (Cabala cordoveriana), le Sefirot sono elencate dalla pi\u00f9 alta alla pi\u00f9 bassa:\nNel successivo schema cabalistico trascendente del XVI secolo di Isaac Luria (Cabala lurianica), le Sefirot di solito sono elencate in modo leggermente diverso, escludendo Keter e aggiungendo Daat, poich\u00e9 Daat \u00e8 vista come la manifestazione cosciente del Keter inconscio. Questa differenza di opinione riflette il precedente dibattito medievale sulla questione se Keter possa essere identificata proprio con l'Ohr Ein Sof (luce infinita), o come la prima Sefirah rivelata. Isaac Luria include Keter nell'elenco solo in relazione alla luce interiore delle Sefirot. Nel suo consueto elenco delle Sefirot come attributi formati (vasi), Keter \u00e8 considerata troppo alta per essere inclusa:\nInterinclusione delle Sefirot.\nLa prima dinamica che ha consentito alle Sefirot di unirsi in collaborazione \u00e8 stata l'interinclusione all'interno di ciascuna di un ulteriore sottoinsieme di dieci Sefirot. Cos\u00ec, per esempio, Chesed contiene Chesed all'interno di Chesed, Ghevurah dentro Chesed (caratterizzata da una contrazione eseguita per amore, come un padre che punisce il figlioletto) ecc. Nell'interpretazione cabalistica, siccome ci sono sette Sephirot emotive, i loro sottoinsiemi formano 7x7 = 49 stati emotivi. Ci\u00f2 fornisce l'interpretazione cabalistica della mitzvah (osservanza ebraica) del \"Conteggio dell'Omer\", calcolando i 49 giorni di sviluppo spirituale personale tra i festival di Pesach e Shavuot. Pesach commemora l'esodo dall'Egitto e nel pensiero mistico ebraico Aegyptus (in ebraico \"Mitzrayim\", che significa \"Limitazioni\") rappresenta le sfide da tralasciare nella \"crescita spirituale\". Nella Cabala e Chassidismo, \"lasciare l'Egitto\" diventa un esodo spirituale quotidiano, soprattutto nei 49 giorni di preparazione a raggiungere lo Shavuot, per commemorare il ricevimento della Torah sul Monte Sinai. La Cabala insegna il vantaggio di concentrarsi sull'aspetto di ogni Sefirah relativa al particolare giorno del Omer. La persona dovrebbe esaminare ciascuna delle proprie qualit\u00e0 spirituali, come processo di rettifica di Teshuvah (\"Ritorno a Dio\"), in preparazione a rivivere l'accettazione della Torah.\nLe due configurazioni delle Sefirot: \"Iggulim\"-Cerchi e \"Yosher\"-Verticali.\nNella Cabala si danno due disposizioni spirituali alternative per descrivere le Sefirot, metaforicamente descritte come \"Cerchi\" e \"Verticali\". Le loro origini provengono dalla Cabala medievale e lo \"Zohar\". Nella posteriore Cabala lurianica del XVI secolo, vengono sistematizzate in due fasi successive di evoluzione delle Sefirot, durante l'evoluzione cosmica primordiale della Creazione. Tale evoluzione \u00e8 fondamentale per il processo metafisico del Tikkun (riparazione/perfezionamento) nelle dottrine di Isaac Luria.\n\"Iggulim\"-Cerchi.\nUna rappresentazione schematica raffigura la Sephirot metaforicamente come cerchi concentrici sempre pi\u00f9 piccoli, che si irradiano verso l'interno dall'Onnipresenza Divina circostante. I Quattro Mondi del \"Seder hishtalshelus\" (\"Catena della Progressione\"), o con l'aggiunta del Quinto Mondo superiore (Adam Kadmon), possono essere rappresentati in questo schema, a partire dal pi\u00f9 alto e procedendo verso il centro del cerchio verso il reame fisico pi\u00f9 basso, il nostro Mondo. In ogni Mondo irradiano le 10 Sephirot, come 10 fasi successive della catena di flusso discendente verso il successivo reame inferiore. Tale rappresentazione diagrammatica mostra in successione la natura di ciascuna delle 10 Sephirot, come una catena discendente, ognuna pi\u00f9 rimossa dalla Coscienza Divina:\nLo spazio circostante nel diagramma \u00e8 la realt\u00e0 divina Infinita (Ein Sof). Il cerchio pi\u00f9 esterno negli insegnamenti della Cabala lurianica \u00e8 lo \"spazio\" fatto dal Tzimtzum in cui la creazione si dispiega. Ogni Mondo successivo sta progressivamente pi\u00f9 lontano dalla Rivelazione Divina, un cerchio metaforico pi\u00f9 piccolo, pi\u00f9 contratto. L'emanazione in ogni Mondo procede verso il basso nelle 10 Sephirot, con l'ultima Sephirah (Malkhut-Attualizzazione del Piano Divino) di un Mondo che diventa la prima Sephirah (Keter-La Divina Volont\u00e0) e ne \u00e8 condivisa dal successivo reame inferiore. La linea verticale al centro del cerchio rappresenta il percorso dell'emanazione discendente e la contrazione dal primo Ohr (luce) iniziale del \"Kav\" (Raggio) nella dottrina lurianica.\n\"Yosher\"-Verticali.\nLo schema pi\u00f9 importante e meglio conosciuto della raffigurazione delle Sephirot li organizza come un albero con 3 colonne. La colonna di destra rappresenta la forza spirituale di espansione. La sinistra rappresenta il suo opposto, la contrazione. La colonna centrale \u00e8 l'equilibrio e la sintesi tra queste opposte tendenze. Le linee di collegamento nel diagramma mostrano le connessioni specifiche del flusso spirituale tra le Sephirot, i \"ventidue Percorsi di Collegamento\", e corrispondono ai canali spirituali delle ventidue lettere dell'alfabeto ebraico. La Cabala vede le lettere ebraiche come canali di vitalit\u00e0 spirituale. Ci\u00f2 deriva dalla considerazione presente nella Genesi della Creazione del Mondo, dove la Creazione avviene attraverso dieci \"pronunciamenti\" ebraici di Dio (\"Sia la...\"). Nella teologia cabalistica queste lettere rimangono le forze spirituali immanenti che ricreano costantemente tutta l'esistenza. I percorsi si dividono in tre categorie, illustrate in questo diagramma dai loro colori differenti, corrispondenti ai tre tipi di lettera.\nLa metafora umana nella cabala.\nLa cabala, sistema centrale del misticismo ebraico, utilizza sottili analogie e metafore antropomorfiche e per descrivere Dio nell'Ebraismo, sia nel rapporto Dio-mondo che nella natura interiore del Divino. Questi includono la metafora del rapporto anima-corpo, le funzioni di anima-poteri dell'uomo, la configurazione della forma corporea dell'uomo, e le influenze uomo-donna nel Divino. I cabalisti ripetutamente avvertono e sottolineano la necessit\u00e0 di divorziare le loro nozioni da ogni corporeit\u00e0, dualismo, pluralit\u00e0, o connotazioni spaziali e temporali. Poich\u00e9 \"la Torah parla nella lingua dell'Uomo\", i termini empirici sono necessariamente imposti sull'esperienza umana in questo mondo. Una volta che l'analogia \u00e8 descritta, i suoi limiti sono compresi, spogliando il nocciolo dal suo guscio (\"Qelipot\"), per arrivare a una concezione pi\u00f9 vera. Ci\u00f2 nonostante, i cabalisti hanno scelto con cura la loro terminologia per indicare le connotazioni sottili e le profonde relazioni presenti nelle influenze spirituali divine. Pi\u00f9 precisamente, siccome vedono l'emanazione del mondo materiale dai reami spirituali, gli antropomorfismi analoghi e le metafore materiali stesse derivano per causa ed effetto dalle loro precise analogie basilari dell'Alto.\nLa descrizione del mondo materiale Inferiore in generale, e dell'uomo in particolare, come creati nell'\"immagine\" del mondo Superiore, non \u00e8 riservata nell'Ebraismo rabbinico alla Cabala, ma abbonda pi\u00f9 largamente nella letteratura biblica, Midrashica, talmudica e filosofica. La Cabala estende le metafore umane pi\u00f9 radicalmente ad antropomorfizzare particolari manifestazioni divine dell'Alto, mentre enfatizza la necessit\u00e0 di spogliare le analogie da una corporeit\u00e0 materialista impura. I \"testi comprovanti\" classici su cui si basa tale approccio includono \"Da questa mia carne, vedr\u00f2 Dio\", e l'analogia rabbinica \"Come l'anima pervade tutto il corpo... vede, ma non \u00e8 vista... sostiene tutto il corpo... \u00e8 pura... dimora in recinti pi\u00f9 interni... \u00e8 unica nel corpo... non mangia e non beve... nessuno sa dove sia il suo posto... cos\u00ec il Santo, Benedetto Egli sia...\" Insieme alla metafora della Luce, la metafora-Uomo \u00e8 centrale nella Cabala. Tuttavia, ha anche i suoi limiti, abbisogna di qualificazione ed \u00e8 futile se presa come paragone corporeo letterale. Le sue limitazioni includono l'effetto del corpo sull'anima, poich\u00e9 il mondo non provoca nessun cambiamento in Dio; le distinte origini separate di anima e corpo, poich\u00e9 in relazione all'Onnipresenza di Dio, in particolare nel suo sviluppo chassidico acosmico, tutta la Creazione \u00e8 \"annullata\" alla fonte.\nFacolt\u00e0 dell'anima e principi maschio-femmina.\nLa configurazione \"Yosher\"-Verticale delle Sephirot le organizza in una interrelazione \"\", dove ogni Sephirah si riferisce e media l'influenza delle altre. Questa metafora di interrelazioni divine nell'Alto \u00e8 organizzata nella relazione schematica dell'anima umana, perch\u00e9 da solo in tutta la Creazione, l'Uomo-Adamo si ritiene incapsuli tutte le forze armonizzate, mentre animali e angeli incarnano soltanto le singole unit\u00e0 istintive. Il significato di questo, come anche il pieno significato delle riconfigurazioni Partzufim delle Sephirot, emerge solo nella Cabala lurianica del XVI secolo, dove la disposizione \"Yosher\"-Verticale, i \"Partzufim \" e le anime di Israele rappresentano il mondo secondario della correzione-Tikun, mentre gli angeli, gli animali e le origini basilari superiori delle Nazioni del Mondo incarnano il Mondo primordiale del Caos-Tohu. La Cabala lurianica applica il versetto \"Dio cre\u00f2 l'uomo a sua immagine, a immagine di Dio lo cre\u00f2, maschio e femmina li cre\u00f2\" a questo ordinamento Tikun-Yosher riconfigurato. Nello schema \"Yosher\", i principi divini sono descritti attraverso le facolt\u00e0 dell'anima umana, con Binah-Comprensione e Malkuth-Regno-Shekhinah-Divina Presenza Inabitante che incapsula il Femminino Divino nella Creazione, il principio dell'internalizzazione pregnante del ricevere e del nutrire.\nNella Cabala medievale il compito dell'uomo \u00e8 l'Unione-Yichud nell'Alto dei principi \"maschio-femmina\" della Divinit\u00e0, sanando l'apparente separazione e occultamento della Presenza Divina Shekhinah femminile inabitante che sostiene questo mondo dal \"Santo Benedetto Egli Sia\", il trascendente divino nell'Alto. La separazione e interruzione del Shefa-Flusso di Vitalit\u00e0 divina in questo Mondo \u00e8 causato dai peccati dell'uomo. Unificazione e rivelazione vengono aperte dalla benevolenza dell'uomo, in modo che nella Cabala l'uomo incorpora tutto il cosmo spirituale e sostiene i Cieli. Il rinascimento cabalistico di Safed nel XVI secolo enfatizz\u00f2 la preghiera prima dell'osservanza delle mitzvot, unendo Tiferet-Bellezza, principio centrale delle emozioni maschili (\"Zeir Anpin\"), con Malkuth-Regno, la Shekhinah femminile:\n\"Per il bene dell'unione del Santo, Benedetto Egli Sia, e della Sua Shekhinah; unendo il nome Jod e Hei con Waw e Hei, a nome di tutto Israele\"\nInsieme le quattro lettere del Nome Divino Tetragramma essenziale incapsulano le Sefirot nell'Alto.\nConfigurazione del corpo.\nNonostante la particolare raffigurazione geometrica dello schema \"Yosher\", attraverso ciascuna facolt\u00e0 dell'anima nel corpo, gli organi fisici dell'uomo rispecchiano anche le superni forze divine nell'Alto, poich\u00e9 lo schema di \"Yosher\" sottolinea l'interrelazione delle Sephirot come un'unit\u00e0 o corpo. In questo contesto, la postura fisica verticale dell'uomo contrasta con le forme orizzontali degli animali. La corrispondenza delle Sephirot con gli organi fisici dell'uomo viene cos\u00ec rappresentata:\nLa \"Shevirah\" (Frantumazione) lurianica e \"Tikun\" (Correzione).\nIsaac Luria reinterpret\u00f2 e rifuse l'intero schema della Cabala nel XVI secolo, creando essenzialmente la seconda delle due diverse versioni della Cabala: quella medievale (le interpretazioni iniziali, intese direttamente dello Zohar, in seguito sintetizzate da Moshe Cordovero) e quella lurianica. Tuttavia, egli intese la sua nuova dottrina pi\u00f9 che altro come una nuova rivelazione e insegnamento del vero significato dello Zohar. La Cabala lurianica divenne il sistema cabalistico dominante, rimpiazzando quella di Cordovero e lo Zohar fu poi letto nella sua luce. I cabalisti lurianici cercarono di integrare questo con lo schema cordoveriano, reputando entrambi come veri, ma che descrivevano aspetti diversi (\"Mondi\") del Processo divino.\nLa Cabala medievale raffigura una gerarchia lineare discendente della Vitalit\u00e0 divina, le Sephirot che emergono dall'Ein Sof per emanare la Creazione. La Cabala lurianica descrive processi di esilio e redenzione investiti nel flusso divino, dove i livelli pi\u00f9 alti discendono in stati inferiori, come anime verso corpi spirituali. La prima emanazione della Creazione conduce alla frantumazione spirituale \"operata\" da Dio, come necessario passaggio, in una \"catastrofe\" definitiva (\"Shevirat HaKeilim\" - \"La Frantumazione dei Vasi\") e l'esilio delle sue \"scintille\" nei reami discendenti creati. Cordovero aveva riconciliato precedenti interpretazioni delle Sephirot descrivendo ciascuna come Ohrot (\"luci\") divine investite in dieci \"Keilim\" (\"vasi\") spirituali e adattate da Luria al proprio schema. Nella Cabala lurianica, i primi vasi delle Sephirot si frantumano a causa della intensit\u00e0 sublime della luce. Poich\u00e9 ognuna delle Sephirot agisce come forza indipendente - attribuzione di Isaac Luria degli \"Iggulim\" (organizzazione delle Sephirot in \"Cerchi\" indipendenti) senza cooperazione - i loro vasi immaturi sono deboli. Dalla distruzione di questo reame primordiale, il Mondo di Tohu (\"Caos\") viene costruito la susseguente Mondo di Tikun (\"Correzione/Riparazione\"), caratterizzato da luci inferiori e vasi pi\u00f9 forti. Le luci sublimi di Tohu si ritirano nell'Ein Sof, mentre i loro vasi delle Sephirot frantumano la Creazione. Scintille delle luci superiori originali rimangono attaccate in esilio ai frammenti discendenti e il compito messianico \u00e8 di redimere tutte le scintille sante di Tohu. Nel Mondo di Tikun invece, i vasi delle Sephirot sono maturi, pi\u00f9 forti e agiscono insieme in armonia. A questo stato riformato Isaac Luria attribu\u00ec i precedenti concetti cabalistici di \"Yosher\" (organizzazione armonizzata \"Verticale\" delle Sephirot) e i molti passi zoharici che esponevano i Partzufim (le\"Forme/Configurazioni\"-particolari manifestazioni divine). Ci\u00f2 sistematizz\u00f2 il concetto classico dei Partzufim come ordinamento secondario evoluto delle Sephirot nella Creazione.\nIsaac Luria relazionava la transizione da \"Tohu\" a \"Tikun\" a :\nLa dottrina lurianica della frantumazione dei vasi delle Sefirot emotive descrive il significato esoterico di e :\nEdom viene descritto in Genesi come discendente di Esa\u00f9. Nello schema cabalistico, ci\u00f2 \u00e8 identificato con Ghevurah-Rigore non rettificato, fonte dei vasi del \"Mondo di Tohu\"-Caos. Gli otto re elencati, che regnarono nel paese di Edom prima di qualsiasi re di Israele, rappresentavano le otto Sefirot da Daat a Malkhut nel \"Mondo di Tohu\", i vasi che si infransero. Di ognuna dice che visse e mor\u00ec, con la morte che connota l'anima-luce delle Sefirot che ascende ritornando alla sua origine, mentre il vaso-corpo discende e si infrange. Attaccati ai vasi frantumati sono i residui santi della luce precedente, come \"Nitzot\"-\"Scintille\" di santit\u00e0, che sostengono la Creazione con il Flusso Divino della Volont\u00e0. Le scintille sono la forza creativa delle Sefirot nei Quattro Mondi. Il residuo non assorbito dei vasi spezzati nel nostro Mondo fisico inferiore Assiah, diventa il reame di impurit\u00e0 Qelipot. : \"...E lo spirito di Dio aleggiava sulle acque\". \"Merachepet\"-\"aleggiava\" si divide nel numero \"288 morirono\", la radice numerica delle scintille divine, che poi si suddividono in innumerevoli frammenti.\nI \"Partzufim\", \"s\u0115fir\u014dt\" riconfigurate.\nI quattro reami della nostra esistenza creata sono complessivamente chiamati i Mondi di \"Tikkun\" (\"Riparazione\"). Nel Tikkun, le Sefirot si evolvono in nuovi ordinamenti, dove si possono congiungere insieme. I differenti reami Tikkun sono caratterizzati da luci (\"ohrot\") minori e vasi pi\u00f9 forti.\nSuccessivamente alla interinclusione delle dieci Sefirot all'interno di ogni altra, nella Cabala lurianica si sviluppano poi in \"Partsufim\" (\"Persone/Forme\"). Un'ampia discussione dei Partsufim si trova nella Cabala medievale dello Zohar, prima di Isaac Luria. Nello Zohar, Shimon bar Yohai spiega i ruoli spirituali dei Parsufim, parlando di loro come manifestazioni spirituali indipendenti, \"persone\". \"Il Santo Antico di Giorni\", o \"Il Volto Lungo\", due dei diversi Parsufim, non sono solo aggettivi alternativi di Dio, ma sono particolari manifestazioni, livelli e nature spirituali. La Cabala lurianica s'incentra sul ruolo dei Parsufim come la fase pienamente evoluta dello sviluppo primordiale delle Sefirot, all'inizio della Creazione. Invece che ciascuna delle 10 Sefirot semplicemente includa un sottoinsieme completo di dieci Sefirot come forze potenziali latenti, prima fase della loro evoluzione, nei Parsufim le Sefirot diventano completamente autonome e interrelate. Il nome di ogni Partsuf denota che la Sefirah da cui deriva \u00e8 ora diventata un sistema indipendente di dieci Sefirot pienamente funzionanti nella forma \"Verticale\" (Yosher) di \"Uomo\". Questa riconfigurazione \u00e8 essenziale nella Cabala lurianica per consentire alle opposte forze spirituali delle Sefirot di operare insieme in armonia. Ogni Parsuf ora opera in modo indipendente e si unisce con gli altri Parsufim. Cos\u00ec, per esempio, si dice che \"Il Volto Lungo\" discenda e si avvolti all'interno del Parsufim inferiore. Le Sefirot ora si armonizzano, per consentire allo schema lurianico del Tikkun (rettifica) di iniziare. I nomi dei Partsufim fondamentali sono illustrati nella seguente tabella:\nLe dimensioni interiori delle \"s\u0115fir\u014dt\" e le potenze dell'anima.\nPoich\u00e9 tutti i livelli della creazione sono costruiti intorno alle dieci Sefirot, i loro nomi nella abala descrivono il particolare ruolo che ciascuna gioca nella formazione della realt\u00e0. Queste sono le dimensioni esterne delle Sefirot, che descrivono i loro ruoli funzionali nel convogliare l'Ohr (Luce) creativo divino a tutti i livelli. Siccome si reputa che le Sefirot comprendano sia le \"luci\" metaforiche che i \"vasi\", il loro ruolo strutturale descrive la particolare identit\u00e0 che ogni Sephirah possiede dal suo vaso caratteristico. Alla base di questa struttura funzionale delle Sefirot, ognuna possiede una motivazione spirituale nascosta, interiore, che ispira la sua attivit\u00e0. Ci\u00f2 costituisce la caratteristica peculiare della luce interiore all'interno di ogni Sefirah.\nLa comprensione delle Sefirot attraverso tutto il misticismo ebraico si ottiene con la loro corrispondenza all'anima umana. Ci\u00f2 vale per la struttura cabalistica esterna delle Sefirot. Si applica ancor di pi\u00f9 alle loro dimensioni interiori, che corrispondono alle qualit\u00e0 psicologiche interne alla percezione umana. Identificare le propriet\u00e0 spirituali essenziali dell'anima fornisce la migliore comprensione della loro fonte divina e conseguentemente rivela la bellezza spirituale dell'anima. Nel pensiero chassidico queste dimensioni interne delle Sefirot sono chiamate \"Kochos hanefesh\" - \"potenze dell'anima\". Lo Chassidismo ricerca l'internalizzazione delle idee astratte della Cabala sia esteriormente nella gioiosa sincerit\u00e0 del deveikuth della vita quotidiana, negli atti di bont\u00e0 e di preghiera; sia interiormente nella nuova sua profonda articolazione del pensiero mistico ebraico, mettendolo in relazione alla vita interiore dell'uomo. L'articolazione delle Sefirot nella filosofia chassidica si concentra principalmente sulla dimensione interiore ed esplora il contributo vitalizzante diretto di ognuno nell'adorazione spirituale di Dio. La Cabala si focalizza sulle manifestazioni esoteriche di Dio nella Creazione, i vasi della Divinit\u00e0. Lo Chassidut esamina le luci che riempiono questi vasi, come le strutture rivelino l'Essenza Divina e come tale interiorit\u00e0 possa essere percepita. Si pu\u00f2 vedere tale differenza nei nomi di queste due fasi della mistica ebraica. \"Qabbalah\" in ebraico deriva da \"Qabal\" (\"ricevere\", come in un vaso). \"Chasidut\" viene da \"Chesed\" (\"bont\u00e0\"), considerata la prima e pi\u00f9 grande Sefirah, chiamata anche \"Grandezza\", il desiderio di rivelare e condividere. I nomi delle Sefirot provengono da Qabbalah e descrivono l'effetto divino che ognuno ha sulla Creazione, ma non le loro qualit\u00e0 interiori. Il pensiero chassidico utilizza nuovi termini descrittivi per le dimensioni interiori delle Sefirot, come segue:\nI quattro mondi.\nQueste emanazioni si manifestano non solo nella parte fisica dell'universo ma anche in quella metafisica. La cabala distingue tra quattro differenti \"mondi\" o \"piani\":\nOgnuno di questi mondi \u00e8 progressivamente meno raffinato e sempre pi\u00f9 lontano dalla Divinit\u00e0 Rivelata, sebbene le dieci Sephirot si manifestino in tutti.\nSiccome particolari Sephirot dominano ciascun reame, il quinto mondo primordiale, Adam Kadmon, \u00e8 spesso escluso a causa della sua trascendenza e ci si riferisce quindi solo ai Quattro Mondi successivi. I loro nomi vengono dettati dal Libro di Isaia :\nSotto Assiah, il pi\u00f9 basso dei mondi spirituali, c'\u00e8 \"Assiah-Gashmi\" (\"Assiah Fisico\"), il nostro universo fisico, che riveste le ultime due emanazioni delle Sefiroth (Yesod e Malchut). Collettivamente, i Quattro Mondi vengono anche denominati con \"ABiYA\", le rispettive lettere iniziali.\nAssociazioni scritturali, numerologiche e spirituali.\nAssociazioni di 3 colonne.\nLe Sefirot sono organizzate in tre colonne discrete o \"gimel kavim\" (\"tre righe\" in ebraico). Spesso sono indicate come i tre \"Padri\", sono derivate da tre \"Madri\" e sono attribuite alle vocali (Waw, Jod e Hei), come segue:\nKether dirige la colonna centrale dell'Albero, che \u00e8 conosciuta metaforicamente come \"Pilastro della Mitezza\" ed \u00e8 associata con la lettera ebraica Aleph, \"il respiro\", e l'elemento dell'aria. Si tratta di un neutro, un equilibrio tra le due forze opposte di tendenze maschili e femminili. Alcuni insegnamenti descrivono le Sefirot sul pilastro centrale come di genere neutro, mentre altri affermano che le Sefirot variano nelle loro attribuzioni sessuali.\nChokhmah dirige la colonna destra dell'Albero - parlando metaforicamente: il \"Pilastro della Misericordia\" - associata alla lettera ebraica \u0160in, l'elemento del fuoco e l'aspetto maschile;\nLa colonna di sinistra \u00e8 guidata da Binah ed \u00e8 chiamata il \"Pilastro della Severit\u00e0\". \u00c8 associato alla lettera ebraica Mem, l'elemento dell'acqua e l'aspetto femminile.\nMentre ai pilastri s'\u00e8 assegnata un'attribuzione sessuale, ci\u00f2 non significa che ogni Sefirah su un determinato pilastro ha la stessa attribuzione sessuale del pilastro su cui risiedono, e ci\u00f2 si applica sia alla Cabala ebraica che a quella ermetica: ogni Sefirah \u00e8 considerata maschile rispetto alla successiva Sefirah diramata sull'Albero e femminile rispetto alla precedente Sefirah.\nTradizioni alternative considerano i generi grammaticali delle rispettive parole. Quindi, \"Ghevurah\" \u00e8 femminile perch\u00e9 ha un pinnacolo atonale \"He\". Quindi Severit\u00e0 o Giustizia diventa un attributo femminile, mentre \"Chesed\" (Misericordia o Bont\u00e0) diventa maschile, nonostante la moderna tendenza occidentale a considerare diversamente il genere di questi termini.\nSignificati numerologici.\nL'Albero delle Sefirot ha anche un significato in senso numerologico. Tra le dieci Sefirot scorrono ventidue canali o percorsi che le connettono, un numero che pu\u00f2 essere associato alle 22 lettere dell'alfabeto ebraico. Complessivamente le forze spirituali delle dieci Sefirot e i ventidue canali di collegamento sono chiamati i \"32 Sentieri della Sapienza\".\nPer raffigurare l'Albero in questo senso, si consideri ciascuna di queste dieci sfere come cerchi concentrici con Malkuth il pi\u00f9 interno e tutti gli altri racchiusi da quest'ultimo. Nessuno di questi \u00e8 separato dall'altro e tutti semplicemente aiutano a formare una visione pi\u00f9 completa del tutto perfezionato. In parole povere, Malkuth \u00e8 il Regno che \u00e8 il mondo fisico su cui viviamo ed esistiamo, mentre Keter, chiamato anche Kaether e Kaether Elyon, \u00e8 la Corona di questo universo, che rappresenta la massima comprensione possibile di Dio che gli uomini possano avere.\nSignificato rabbinico.\nPer quanto riguarda il significato reale dei numeri 10 e 22 nel contesto dell'Ebraismo, esso va interpretato cabalisticamente in Genesi. Dio si dice abbia creato il mondo mediante Dieci Pronunciamenti, contrassegnati dal numero di volte che Genesi afferma: \"Dio disse\".\nPer quanto riguarda i percorsi di ventidue lettere, ci deve essere prima una spiegazione dei tre diversi tipi di lettere in ebraico. Come riferimento, si vedano le immagini dell'\"Albero Bahir\" e dell'\"Albero Kircher\" qui a fianco.\nOgni gruppo di lettere ha un significato in :"}
{"id": "568826", "revid": "339392", "url": "https://it.wikipedia.org/wiki?curid=568826", "title": "Sefirot", "text": ""}
{"id": "568828", "revid": "88740", "url": "https://it.wikipedia.org/wiki?curid=568828", "title": "Youri Messen-Jaschin", "text": "Biografia.\nParigi e Svizzera.\nJaschin studia a Parigi presso l'Accademia Nazionale dell'Arte (tra gli insegnanti vi fu Robert Cami) e L'\"\u00c9cole pratique des hautes \u00e9tudes\" della Sorbona (il cui insegnante di storia dell'arte era Pierre Francastel). Dal 1962 al 1965 frequenta l'\"Ecole des Beaux Arts\" (Accademia di Belle Arti) a Losanna. Collabora in questi anni con l'incisore e pittore Ernest Pizotti.\nInizia a farsi un nome nel 1964 con l'Expo 64 di Losanna grazie alle sue sculture di vetro cinetiche. Messen-Jaschin lavora per due anni presso il \"\"Centro dell'Incisione contemporanea\" di Ginevra. Successivamente \u00e8 a Zurigo, dove amplia le proprie prospettive pittoriche assieme a Friedrich Kuhn.\nScandinavia.\nDal 1968 al 1970 diventa membro attivo della Scuola di Design e Artigianato presso l'Universit\u00e0 di G\u00f6teborg, dove sperimenta e crea articoli tessili cinetici. Durante il 1967 conosce, a G\u00f6teborg, Jes\u00fas Rafael Soto, Carlo Cruz Diez e Julio Le Parc grazie ad un'esposizione presso il Museo di Arte Moderna. Discutendo con questi artisti scopre il suo interesse per l'arte ottica, ma poi decide di dedicarsi completamente all'arte cinetica. Di conseguenza passa pi\u00f9 tempo a G\u00f6teborg, dove ha la possibilit\u00e0 di integrare il movimento e le forme geometriche nei suoi tessuti e nei suoi dipinti a olio. Le sue ricerche nell'arte ottica attirano l'attenzione della Scandinavia, dove in numerosi musei le sue opere sono considerate d'avanguardia.\nL'incontro con la Pop Art.\nNel 1968 Jaschin vince il primo premio di \"Arte dell'Incisione svizzera\". Nello stesso anno ottiene una borsa di studio dallo stato svedese. Negli anni '70 vive ad Amburgo, dove continua a lavorare insieme ad artisti della Germania settentrionale su vari progetti monumentali. Nel 1970 realizza una scultura cinetica per il Gouldgesellschaft di Eistetten (nei pressi della foresta nera). Inoltre in questi anni fa conoscenza con gli artisti della Pop Art, come Andy Warhol, Tom Wesselmann e Jasper Johns, mentre risiede per qualche mese a New York; si appassiona all'uso dei colori di questo movimento artistico e concepisce il suo arazzo \"More Light\"\", il suo unico lavoro in stile Pop Art, che realizza nel suo studio svizzero di Zollikofen.\nLa collaborazione con artisti sudamericani.\nDal 1970 al 1981 si stabilisce a Berna. I suoi soggiorni all'estero gli consentono di allacciare contatti con gruppi di artisti che lavorano sullo stesso movimento artistico. L'architettura svolge un notevole ruolo nelle sue pitture e sculture. Discute delle sue ricerche con Oscar Niemeyer e Burle Marx a Rio de Janeiro, con Ruy Otake a San Paolo (Brasile) e con Clorindo Testa a Buenos Aires (Argentina). Il suo viaggio si conclude a Caracas, dove mette in mostra le sue opere grazie all'aiuto finanziario della fondazione di Eugenio Mendoza, del Goethe Institut e dell'Alliance Fran\u00e7aise, poi esposte all'Ateneo di Caracas e durante il VI Festival internacional de Teatro (Festival internazionale del Teatro). A causa della svalutazione della moneta venezuelana e dell'instabilit\u00e0 politica del paese ritorna in Svizzera. Nel 1985 ottiene il premio mondiale della Cultura \"Statua della Vittoria\"\" \u2013 Centro studi e ricerche delle Nazioni di Calvatone (Italia). \"Continua il proprio percorso artistico e si specializza in \"body art painting\", che lo ha condotto, nel 2006, all'invito del quotidiano \"Le Matin\" al Montreux Jazz Festival (Svizzera).\nPremi.\nItaly | Mesagne (Brindisi) | award 2020 | Academy art and sciences \u2013 Accademia Italia in arte del Mondo | 18.07.2020\nd\u00e9livr\u00e9 par Accademia Italia in Arte Nel Mondo , si\u00e8ge \u00e0 Brindisi\nItaly | Brindisi | award 2020 | Titolo Onorifico Laudato Magister Honoris Causa | Biennale internazionale d\u2019Arte contemporaneo | 18 Luglio 2020 \n2019\nAward | Italy I teatro Apollo I Lecce 18.12.2019 I Accademia art and Sciences I Accademia Italia in Arte del Mondo\nAccademia Italia in Arte e Sceiza Nel Mondo , si\u00e8ge \u00e0 Brindisi\nPremio per la mia ricerca in Op art"}
{"id": "568835", "revid": "17654", "url": "https://it.wikipedia.org/wiki?curid=568835", "title": "Lamellibranchi", "text": ""}
{"id": "568838", "revid": "43530", "url": "https://it.wikipedia.org/wiki?curid=568838", "title": "Kelemvor", "text": ""}
{"id": "568842", "revid": "223320", "url": "https://it.wikipedia.org/wiki?curid=568842", "title": "Caporale maggiore capo scelto", "text": ""}
{"id": "568845", "revid": "15756", "url": "https://it.wikipedia.org/wiki?curid=568845", "title": "ModCon", "text": "ModCon \u00e8 stata una convention di giochi da tavolo, di ruolo, wargame e videogiochi organizzata a Modena, dal 1985 al 2007, dal Club TreEmme, con il contributo de La Tana dei Goblin e di tantissime associazioni di giocatori da tutta Italia e al Patrocinio della Regione Emilia-Romagna, della Provincia di Modena, degli Assessorati alle Politiche Giovanili e allo Sport del Comune di Modena.\nNel 2008 \u00e8 diventato un festival ludico e ha cambiato nome in Play - Festival del Gioco.\nStoria.\nA Pavia, nel 1982 si tenne una primissima convention di giocatori, auto-organizzata, poco formalizzata, con un esiguo numero di partecipanti, ma che viene da tutti ricordata come la prima convention dei giocatori (allora, soprattutto giochi di simulazione bellica). La seconda edizione si svolse a Verona, nel 1984, con il nome di VerCon, organizzata dal negozio I giochi dei Grandi; da allora, ogni anno, a settembre, i giocatori italiani di molte categorie di giochi si riuniscono per confrontarsi, giocare e spesso acquistare le ultime novit\u00e0. ModCon \u00e8 la convention con maggior numero di edizioni ed attualmente quella di maggior successo di pubblico.\nLa prima edizione.\nLa prima ModCon fu organizzata con un alto tasso di improvvisazione, poich\u00e9 si trattava di una 'prima' e soprattutto i problemi di bilancio erano notevoli, specie per una associazione non a scopo di lucro che con un fallimento avrebbe rischiato di sparire. Ciononostante, grazie anche alla sponsorizzazione del negozio \"Orsa Maggiore\" di Modena, ModCon prese il via il sabato pomeriggio del settembre 1985 nel Palazzo dello Sport di Viale Monza, per l'occasione riempito di tavoli e sedie.\nNonostante il caldo, il successo fu buono e, dopo aver lasciato lo spazio a VerCon per l'anno successivo, il Club TreEmme decise di riprovarci due anni dopo.\nIl 'quadrilatero'.\nNon esistendo, di fatto, un organismo che decidesse chi organizzava la convention, la scelta era lasciata un po' all'iniziativa personale. Negli anni successivi si stabil\u00ec una informale e tacita successione di organizzatori che prevedeva una turnazione a quattro: Modena, Padova, Verona, e un'altra citt\u00e0. Nel corso di questi anni, in linea di massima, ogni convention (ed in particolare ogni ModCon) port\u00f2 ad un incremento degli eventi, degli spazi e dei partecipanti.\n1999-2008.\nDopo ModCon 98 (data gi\u00e0 anticipata rispetto alla scadenza del 'quadrilatero') si verificarono una serie di eventi indipendenti che portarono il Club alla rinuncia del meccanismo di turnazione. Da allora ModCon si svolge ogni anno, sempre nella stessa sede - con la sola eccezione di Padova nel 2001. Per\u00f2 anche VerCon mantiene una sua propria cadenza biennale, con il risultato che a settembre vi sono, negli anni pari, due convention, entrambe di grosse dimensioni e ravvicinate nel tempo, mentre nel resto dell'anno il panorama \u00e8 piuttosto libero. Le due Con, in ogni caso, si contendono il titolo puramente formale di Convention Nazionale dei giocatori, per cui la numerazione cambia a seconda che si segua la tradizione ModCon o VerCon\nPlay festival del gioco.\nNel 2008, con l'intento di aprirsi a un pubblico pi\u00f9 generalista, il festival ha cambiato nome in Play festival del gioco, riducendo le giornate di convention a solo sabato e domenica e spostandosi nei padiglioni di Modena Fiere.\nQuella del 2008 \u00e8 stata l'ultima edizione a tenersi nel mese di settembre; nel 2009 non si \u00e8 svolta, mentre dal 2010 in poi si \u00e8 sempre tenuta nei mesi di marzo/aprile."}
{"id": "568847", "revid": "767487", "url": "https://it.wikipedia.org/wiki?curid=568847", "title": "Asu o tsukuru hitobito", "text": " \u00e8 un film del 1946 diretto da Akira Kurosawa, Hideo Sekigawa e Kajir\u014d Yamamoto, basato sulla sceneggiatura di Yusaku Yamagata e dello stesso Yamamoto."}
{"id": "568850", "revid": "35707", "url": "https://it.wikipedia.org/wiki?curid=568850", "title": "Gaz nevada", "text": ""}
{"id": "568857", "revid": "43530", "url": "https://it.wikipedia.org/wiki?curid=568857", "title": "Alustriel", "text": ""}
{"id": "568866", "revid": "481666", "url": "https://it.wikipedia.org/wiki?curid=568866", "title": "Tallulah Bankhead", "text": "Biografia.\nFiglia di un politico degli Stati Uniti del Sud, a soli sedici anni vinse un concorso di bellezza e si trasfer\u00ec a New York con lo scopo di lavorare nel cinema. Nel 1918 debutt\u00f2 in teatro, rendendosi conto che la sua strada era quella della recitazione. Non riusc\u00ec tuttavia a sfondare a Broadway.\nNel 1923 si trasfer\u00ec a Londra dove ottenne il successo per la sua bellezza e il suo temperamento drammatico in numerose commedie, la prima e pi\u00f9 famosa delle quali fu \"The Dancers\" (1923). Divenuta una stella delle scene londinesi, sperper\u00f2 denaro in droghe ed alcolici. Negli anni venti, divent\u00f2 un'assidua frequentatrice della Tavola rotonda dell'Algonquin, tanto da essere considerata un membro del famoso gruppo di intellettuali che si riuniva nella sala dell'albergo di New York.\nChiamata da Hollywood, nel 1931 firm\u00f2 un contratto con la Paramount per una serie di film, tra cui \"Il marito ricco\" (1931) di George Cukor. Insoddisfatta dallo scarso successo della sua carriera cinematografica, decise di tornare al teatro, e nel 1933 sfond\u00f2 a Broadway nella \"pi\u00e9ce\" \"Forsaking All Others\" di E.B. Roberts e F.M. Cavett.\nContinu\u00f2 inoltre a far parlare di s\u00e9 per la sua vita sregolata. Fecero scalpore inoltre le sue numerose, e niente affatto nascoste, relazioni lesbiche, alcune delle quali con nomi famosi, come la cantante jazz Billie Holiday e l'attrice Eva Le Gallienne.\nDopo un periodo professionale non felice, nel 1939 ottenne un grande successo di pubblico e di critica grazie alla sua interpretazione della gelida protagonista del dramma \"Le piccole volpi\" di Lillian Hellman, andata in scena a Broadway. Successivamente recit\u00f2 ancora in diversi drammi: \"La famiglia Antrobus\" di Thornton Wilder (1942) e \"L'aquila a due teste\" di Jean Cocteau (1947), nonch\u00e9, nel 1956, una ripresa di \"Un tram chiamato Desiderio\", scritto per lei da Tennessee Williams.\nNel 1944 interpret\u00f2 il ruolo della cinica giornalista Constance Porter nel film \"I prigionieri dell'oceano\" di Alfred Hitchcock, performance che le valse il New York Film Critics Circle Award. Dagli anni cinquanta si dedic\u00f2 maggiormente alla televisione. La sua ultima interpretazione fu quella di una fanatica religiosa impazzita per la morte del figlio nel film \"Una notte per morire\" (1965).\nRovinata dall'abuso di sigarette e di alcolici, si spense a causa di problemi polmonari all'et\u00e0 di sessantasei anni.\nPremi e riconoscimenti.\nPer il suo contributo all'industria cinematografica, le venne assegnata una stella sulla Hollywood Walk of Fame al 6141 di Hollywood Blvd."}
{"id": "568870", "revid": "729019", "url": "https://it.wikipedia.org/wiki?curid=568870", "title": "Gomito", "text": "Il gomito \u00e8 l'articolazione dell'arto superiore che collega braccio e avambraccio. Ha due gradi di libert\u00e0 e i movimenti che possono essere esercitati su di essa sono la flessione, l'estensione, la pronazione e la supinazione.\nComposizione.\nSebbene venga trattata come un'unica articolazione, in essa \u00e8 possibile riconoscere tre distinte articolazioni accomunate tuttavia da un'unica capsula ed un'unica cavit\u00e0 articolare:\nCapsula articolare e legamenti.\nCome gi\u00e0 detto, le tre articolazioni possiedono una capsula articolare comune. La capsula origina dall'epifisi distale dell'omero seguendo, sulla faccia posteriore, una linea arcuata che dall'epicondilo si porta al margine superiore della fossetta olecranica per poi ridiscendere all'epitroclea e alla sua superficie inferiore; da qui si continua allo stesso modo al margine superiore della fossetta coronoidea e della fossetta radiale per poi ridiscendere verso l'epicondilo e alla sua superficie inferiore. Quindi la capsula si inserisce, sull'ulna, al margine della cartilagine articolare dell'incisura semilunare e, sul radio, si inserisce sul collo della testa del radio. Infine la capsula si chiude inferiormente, tra ulna e radio, tendendosi tra i margini dell'incisura radiale dell'ulna e quelli della circonferenza articolare della testa del radio. A rinforzare la capsula provvedono vari legamenti intrinseci.\nLegamento anulare del radio.\nOrigina dal margine anteriore dell'incisura radiale dell'ulna e, avvolgendo il collo della testa del radio, si inserisce al margine posteriore della stessa incisura radiale.\nLegamento collaterale mediale o ulnare.\n\u00c8 formato da fibre che dall'epicondilo mediale dell'omero si allargano a ventaglio per inserirsi sul margine mediale dell'incisura trocleare dell'ulna, dal processo coronoideo all'olecrano.\nLegamento collaterale laterale o radiale.\nOrigina dall'epicondilo laterale dell'omero e si inserisce con tre fasci: anteriore, medio e posteriore. Il fascio anteriore si inserisce sull'ulna, davanti all'incisura radiale; il fascio medio si fissa dietro alla stessa incisura; il fascio posteriore raggiunge la faccia laterale dell'olecrano.\nLegamento quadrato.\nOrigina dal margine inferiore dell'incisura radiale dell'ulna e si inserisce al margine inferiore della circonferenza articolare della testa del radio.\nLegamento arciforme (detto anche di Cooper).\nOrigina dalla superficie mediale del processo coronoideo e si inserisce alla base dell'olecrano."}
{"id": "568883", "revid": "14263", "url": "https://it.wikipedia.org/wiki?curid=568883", "title": "Gianpiero Fiorani", "text": "Biografia.\nDiplomato ragioniere, sognava di fare il cronista. Aveva gi\u00e0 collaborato al \"Cittadino\", quotidiano di Lodi, e all'Avvenire nella cronaca nera. Nel 1978, su richiesta di Carlo Cantamessi, allora presidente della Banca Popolare di Lodi, divent\u00f2 sportellista. Nel 1982 si laure\u00f2 in Scienze politiche all'Universit\u00e0 degli Studi di Milano ed \u00e8 diventato funzionario, primo gradino di una rapida carriera che lo porter\u00e0 a diventare amministratore della BPL negli anni '90.\nAlla sua guida Fiorani ha iniziato una serie di acquisizioni:\nQuesta aggressiva politica di espansione della BPL \u00e8 continuata nel tentativo di scalare la Banca Antonveneta, una manovra che ha innescato un'inchiesta chiamata dai media Bancopoli e seguita dai PM di Roma e Milano.\nNel dicembre 2005, dopo la conclusione di questa inchiesta, Gianpiero Fiorani, considerato uno dei \"furbetti del quartierino\", \u00e8 stato arrestato. Ha riacquistato la libert\u00e0 il 13 giugno 2006 a causa di un perdono parlamentare generale da parte di una rapida iniziativa bipartisan di entrambe le camere del Parlamento italiano. \nDal 2015 si occupa della ristrutturazione del gruppo dell'imprenditore ligure Gabriele Volpi, suo vecchio amico dai tempi di Lodi, per quanto riguarda il settore petrolifero in Nigeria, lo Spezia Calcio e gli investimenti a Santa Margherita Ligure e Recco dove lo stesso Fiorani nel novembre 2016 apre il ristorante \"Event Beach\" con uno dei figli dell\u2019imprenditore.\nVita privata.\nSposato con Gloria Sangalli, ha tre figli.\nVicende giudiziarie.\nCaso Parmalat.\nNel processo per il fallimento di Parmalat, che \u00e8 stato diviso in 5 tronconi giudiziari distinti, Fiorani \u00e8 accusato di concorso nella bancarotta di Parmatour. Il processo \u00e8 stato avviato a luglio 2008 e il primo grado si \u00e8 concluso a dicembre 2011 con la condanna a 3 anni e 8 mesi di reclusione.\nCaso Antonveneta.\nIl 13 dicembre del 2005, a seguito degli sviluppi dell'inchiesta sul caso Antonveneta \u00e8 stato arrestato. Tornato in libert\u00e0 il 13 giugno 2006, il 25 luglio 2007 la Procura di Milano ne chiede il rinvio a giudizio per associazione a delinquere, aggiotaggio manipolativo e informatico e ostacolo all'esercizio delle funzioni di vigilanza della Banca d'Italia. In precedenza, il 68,4% dei soci della banca della quale era AD avevano votato a favore per un'azione di responsabilit\u00e0 a suo carico.\nDagli accertamenti della Procura e della Banca d'Italia emerge che, da anni, Fiorani e soci si erano impadroniti del controllo totale dell'istituto della Banca Popolare di Lodi utilizzandolo sia per acquisire altri istituti (Popolare di Crema) e soprattutto per ottenere ingenti vantaggi patrimoniali in favore proprio e di terzi, gestendo e operando in pieno arbitrio, nell'assoluta assenza e nella presumibile complicit\u00e0 di organi interni, esterni e soprattutto istituzionali. La procura ha inoltre accertato che, per coprire alcune perdite, i clienti inconsapevoli si ritrovavano d'improvviso un clamoroso incremento delle spese per commissioni. In questo modo, scrive sempre il gip Forleo, sono stati provocati ai piccoli risparmiatori della banca danni enormi. Inoltre \u00e8 stato appurato che alla morte del cliente, se i parenti non intervenivano in tempi brevi alla chiusura del conto, il suo contenuto veniva incamerato illegalmente dalla Banca.\nFiorani ha chiesto il patteggiamento nell'udienza preliminare per tutti i reati di cui \u00e8 stato accusato tranne l'aggiotaggio ad aprile 2008. A maggio ha ottenuto il patteggiamento a 3 anni e 3 mesi per associazione a delinquere, truffa e appropriazione indebita. Il 28 maggio 2011 viene condannato in primo grado a 1 anno e 8 mesi per i reati di aggiotaggio e ostacolo alla vigilanza della commissione di controllo sulle operazioni bancarie ad aprile 2008. A maggio ha ottenuto il patteggiamento a 3 anni e 3 mesi per associazione a delinquere, truffa e appropriazione indebita. Esattamente un anno dopo, il 28 maggio 2012, la condanna viene ridotta in appello a 1 anno.\nNel luglio 2008 \u00e8 stato rinviato a giudizio per falso in bilancio. Secondo l'accusa Fiorani avrebbe truccato i conti 2003/2004 della Bpi per far apparire il gruppo pi\u00f9 solido di quanto fosse in realt\u00e0, per agevolare la scalata ad Antonveneta. Il processo si \u00e8 concluso a dicembre 2011 con una condanna definitiva a 3 anni e 6 mesi.\nDopo sei mesi di carcere avrebbe ottenuto l'affidamento ai servizi sociali per due anni.\nNell'ottobre 2015, per i danni causati dalla scalata Antonveneta, risarcisce la Banca Popolare di Lodi con 34 milioni di euro provenienti da un fondo di Singapore di cui 7 milioni servono per pagare le tasse maturate nei confronti del fisco svizzero.\nCaso Giorgetti.\nNel 2006 il deputato Giancarlo Giorgetti, all'epoca anche segretario della Lega lombarda e braccio destro di Umberto Bossi, avrebbe rifiutato una mazzetta da 100.000 euro da Fiorani, come confessato da quest'ultimo, esortandolo a darli al per far s\u00ec che si potesse iscrivere al campionato di Serie C2.\nLe indagini con Volpi.\nL'8 maggio 2018, in relazione a un'inchiesta per autoriciclaggio e intestazione fittizia di beni che vede coinvolti anche Volpi e Fiorani per aver fatto rientrare in Italia soldi frutto di evasione fiscale, vengono effettuati perquisizioni e sequestri tra Lodi e Chiavari.\nA inizio 2019 viene invece aperta un'inchiesta per fare luce sul tesseramento fittizio di giovani calciatori extracomunitari: gli indagati, tra i quali figurano Volpi e Fiorani, avrebbero selezionato diversi giocatori nigeriani alla scuola calcio di Abuja (vedi Sadiq, Nura, Okereke ...) ottenendo dall'ambasciata il permesso a prendere parte a tornei in italia ma prima della scadenza del visto come \"minori non accompagnati\" sarebbero stati affidati a tutori vicino allo Spezia Calcio e \"parcheggiati\" presso societ\u00e0 dilettantistiche - come il Valdivara 5 Terre di Giovanni Plotegher (genero dell'ex senatore Luigi Grillo) - fino al compimento dei 18 anni per essere tesserati infine dalla squadra spezzina. La Procura di La Spezia chieder\u00e0 l'archiviazione, tra gli altri, anche per Volpi e Fiorani mentre con la FIGC si arriver\u00e0 al patteggiamento di un'ammenda da 60.000 euro."}
{"id": "568884", "revid": "2175", "url": "https://it.wikipedia.org/wiki?curid=568884", "title": "Base di Millon", "text": ""}
{"id": "568886", "revid": "1543377", "url": "https://it.wikipedia.org/wiki?curid=568886", "title": "Cardile (Gioi)", "text": "Cardile \u00e8 l'unica frazione del comune di Gioi, in provincia di Salerno. Fondata probabilmente tra l'VIII e il X secolo, si trova al centro del Cilento ed \u00e8 inserita nel suo parco nazionale.\nStoria.\nLa sua fondazione va probabilmente attribuita ad un nucleo di monaci italo-greci che scelsero quel particolare tratto del Cilento per costruire una \"laura basiliana\" chiamata, ancora oggi, \u201cla Laura\u201d, dal greco \"quartiere\".\nIl luogo, scelto per erigere capanne di legno, offriva ai monaci silenzio e quiete per la loro meditazione. Ma, per trovare l'odierna Cardile, bisogna fare un salto in avanti fino alla met\u00e0 del secolo XI, quando le scorribande di Barbarossa costrinsero i vecchi casali ad unificarsi per erigere un nuovo nucleo abitativo votato principalmente allo scopo difensivo. Forte della sua nuova organizzazione, la piccola \"Laura\" basiliana prese il nome, che tuttora conserva, di Cardile.\nLa storia del piccolo paese cilentano vive momenti prosperi e momenti di carestia (si ricorda l'epidemia di peste del 1656). Le carestie, la peste e le vessazioni dei baroni Siniscalchi (signori del feudo) costrinsero la popolazione a rifugiarsi nella superstizione: dalla tradizione popolare cardilese sembra essere nata la figura della \"janara\".\n\u00c8 dall'anno 1808 che d\u00e0 un vero contributo storico grazie ai suoi personaggi pi\u00f9 illustri quali Davide, Alessandro e Licurgo Riccio nei moti carbonari del Cilento del 1828.\nIl Santo patrono del paese \u00e8 San Giovanni Battista che si festeggia ogni anno il 24 giugno e a cui \u00e8 stata dedicata la chiesa del paese."}
{"id": "568888", "revid": "110157", "url": "https://it.wikipedia.org/wiki?curid=568888", "title": "Banca Popolare di Lodi", "text": "La Banca Popolare di Lodi (BPL) \u00e8 stata un istituto di credito italiano, appartenente al gruppo Banco Popolare. Fondata nel 1864 da Tiziano Zalli, \u00e8 stata la prima banca popolare sorta in Italia.\nIl 23 giugno 2005 cambi\u00f2 denominazione in \"Banca Popolare Italiana (BPI)\" che il 1\u00ba luglio 2007 si fuse con il Banco Popolare di Verona e Novara, dando vita al Banco Popolare. Contestualmente venne ricostituita la \"Banca Popolare di Lodi S.p.A.\", che il 27 dicembre 2011, si fuse nella capogruppo Banco Popolare S.C.\nDa tale data \"Banca Popolare di Lodi\", oltre che un marchio del Banco Popolare che \u00e8 presente in Lombardia e nelle province di Parma e Piacenza, ne \u00e8 anche una sua Divisione con sede a Lodi, con la quale s'estende anche in Liguria, in Toscana ed in Umbria e che comprende le due Direzioni territoriali: Banca Popolare di Lodi - cui fanno le aree Banca Popolare di Cremona, Banca Popolare di Crema e Banco di Chiavari e della Riviera Ligure - e \"Cassa di Risparmio di Lucca Pisa Livorno\".\nStoria.\nBanca Popolare di Lodi.\nLa Banca Popolare di Lodi venne fondata nel 1864 da Tiziano Zalli ed \u00e8 stata la prima banca popolare costituita in Italia.\nAgli inizi del \u2019900 l'Istituto era gi\u00e0 un riferimento importante per il territorio: concorreva allo sviluppo di commercio e industria e partecipava a iniziative di pubblica utilit\u00e0. Alla fine degli anni ottanta la Banca aveva complessivamente 110 sportelli in Lombardia, Emilia-Romagna, Lazio e Piemonte.\nNel 1992 ingloba la Banca Rasini, una piccola banca milanese, legata alle vicende di riciclaggio di denaro mafioso e al finanziamento delle prime attivit\u00e0 imprenditoriali di Silvio Berlusconi.\nNel 1995 rileva le attivit\u00e0 bancarie ex Montedison di Ferruzzi Finanziaria, riunite in Sefimed, comprendenti Agos Sim, Agos Gestioni Patrimoniali e Banca Mercantile Italiana.\nNel 1998 BPL acquisisce la Banca Adamas, successivamente ridenominata Bipielle Bank (Suisse); nel luglio dello stesso anno la Banca Popolare di Lodi fa il suo ingresso in Borsa a Milano.\nNel 1999 entrano nel gruppo la Cassa di Risparmio di Lucca, Cassa dei Risparmi di Livorno e Cassa di Risparmio di Pisa (Holding Casse del Tirreno), che diventano nel 2006 dopo la fusione la Cassa di Risparmio di Lucca Pisa Livorno, e si espande al centro-sud con l'acquisizione del Credito Molisano e della Banca Operaia di Pescopagano, unite poi in BPL Centrosud con la seconda integrata nella prima.\nNel 2000 viene acquisita Efibanca e la Cassa di Risparmio di Imola e nel 2001 la Banca Popolare di Crema.\nBanca Mercantile Italiana, diventata banca regionale per la Sicilia e il secondo istituto pi\u00f9 diffuso sul territorio, a seguito della acquisto di Banca del Sud, Banco di Credito Siciliano, Banca popolare di Belpasso, Banca popolare di Bronte, Banca di Credito e Servizi di Vittoria, Banca Commerciale di Mazara, Banca popolare di Carini, arrivando ad avere 1.200 dipendenti e 112 sportelli, viene fusa in Banca Popolare di Lodi.\nNel 2001 si costituisce Banca Bipielle Romagna, derivante dalla fusione fra Banca Popolare di Forl\u00ec e Banca Popolare di Ferrara e Rovigo, entrambe acquisite a fine 2000.\nLe acquisizioni si completano nel 2003 con l'acquisto del Banco di Chiavari e della Riviera Ligure (GE), della Banca Popolare del Trentino e della Banca Popolare di Cremona..\nBanca Popolare Italiana.\nIl 23 giugno 2005 la Banca Popolare di Lodi cambi\u00f2 nome in \"Banca Popolare Italiana S.C.\".\nPer la vicenda di \"Bancopoli\" (in cui BPI \u00e8 stata protagonista per i suoi interessi nella Banca Antonveneta), il 16 settembre 2005, Gianpiero Fiorani rassegna con effetto immediato le proprie irrevocabili dimissioni dalla carica di consigliere di amministrazione, di amministratore delegato e di dirigente della Banca Popolare Italiana.\nIl 12 dicembre 2005 si dimettono i consiglieri di amministrazione e il collegio sindacale; vengono cooptati in consiglio Divo Gronchi e Dino Piero Giarda che in seguito sono divenuti rispettivamente amministratore delegato e presidente di BPI.\nNello stesso mese, vengono arrestati per una serie di reati di natura finanziaria Gianpiero Fiorani e l'ex direttore finanziario Gianfranco Boni.\nNel mese di ottobre 2006 vengono ceduti al Banco Popolare di Verona e Novara gli sportelli con il marchio della Banca Popolare del Trentino in cambio di altrettanti sportelli situati nel centro Italia.\nIl 13 dicembre 2006 l'amministratore delegato della Banca Popolare Italiana Divo Gronchi \u00e8 stato sospeso dall'esercizio delle sue funzioni; lo ha deciso il consiglio di amministrazione, presieduto da Dino Piero Giarda, prendendo tale decisione a seguito della sentenza di primo grado per il reato di concorso in bancarotta semplice relativamente alla vicenda fallimentare Italcase-Bagaglino-Bertelli.\nLo statuto della banca prevede in maniera esplicita la votazione a scrutinio segreto per la nomina dell'amministratore delegato, mentre tale modalit\u00e0 di voto non \u00e8 menzionata per la revoca o la rielezione. Nella serata del 19 gennaio il CdA ha interpretato la norma, optando per una modalit\u00e0 di voto per alzata di mano e chiamata nominativa.\nIl 20 gennaio 2007 l'assemblea ordinaria dei soci di Banca Popolare Italiana presieduta da Dino Piero Giarda ha deliberato a larga maggioranza (con 1885 voti favorevoli su 2847 voti presenti in assemblea) di non revocare Divo Gronchi dalla carica di amministratore reintegrandolo nel pieno delle sue funzioni.\nIl 10 marzo 2007 all'assemblea straordinaria, decisiva per il futuro della societ\u00e0, hanno partecipato grandi investitori e circa 4.000 detentori di piccoli pacchetti azionari, fra i quali un'alta percentuale dei dipendenti della banca. Essendo Banca Popolare Italiana una cooperativa, tutti gli azionisti hanno un diritto di voto, indipendentemente dal numero di azioni possedute. \u00c8 stata deliberata la fusione con il Banco Popolare di Verona e Novara dand\u00f2 vita al gruppo bancario Banco Popolare. I rapporti di cambio furono fissati in 0,43 azioni del costituendo Banco Popolare ogni azione di BPI e in 1 azione del costituendo Banco Popolare ogni azione di BPVN.\nIl 9 giugno 2007 l'ultima assemblea ordinaria della Banca Popolare Italiana ha deliberato di esercitare l'azione di responsabilit\u00e0 nei confronti di Gianpiero Fiorani, Giovanni Benevento, Desiderio Zoncada, Francesco Ferrari e Osvaldo Savoldi (ex amministratori) nonch\u00e9 di Roberto Angelo Araldi e Aldino Quartieri (ex sindaci) per i fatti in danno della banca accertati nel corso dell'indagine svolta sulla fallita scalata alla Banca Antonveneta.\nEx Gruppo Banca Popolare Italiana.\nAl 1\u00ba luglio 2007 alla data della fusione con la con il Banco Popolare di Verona e Novara il Gruppo BPI era cos\u00ec composto:\nBanco Popolare.\nIl 1\u00ba luglio 2007 la BPI si fuse con il Banco Popolare di Verona e Novara: da tale operazione \u00e8 nato uno dei primi quattro Gruppi bancari italiani, denominato Gruppo Banco Popolare, con all'epoca oltre 2.100 sportelli e 21.000 dipendenti. Contestualmente alla nascita del nuovo gruppo, a seguito del conferimento del ramo di azienda bancaria della ex Banca Popolare di Lodi, venne costituita una nuova societ\u00e0 \u2013 controllata al 100% dalla capogruppo Banco Popolare S.C. \u2013 denominata \"Banca Popolare di Lodi S.p.A.\".\nLa BPL S.p.A. aveva sede e direzione generale a Lodi ed era presente principalmente in Lombardia, in Emilia-Romagna, in Liguria e nel centro con i marchi territoriali: \"Banca Popolare di Lodi\", Banca Popolare di Cremona, Banca Popolare di Crema, Banco di Chiavari e della Riviera Ligure, Cassa di Risparmio di Lucca Pisa Livorno, Cassa di Risparmio di Imola (ceduta il 1\u00ba luglio 2012 alla Direzione territoriale del Banco S. Geminiano e S. Prospero inclusa nella Divisione Banca Popolare di Verona) con gli sportelli posti nella citt\u00e0 metropolitana di Bologna.\nIl 27 dicembre 2011, il gruppo bancario Banco Popolare ha lanciato il progetto \"Grande Banca Popolare\", relativo alla fusione per incorporazione della banche del territorio all'interno della societ\u00e0 capogruppo Banco Popolare, con l'obiettivo di formulare un nuovo modello bancario integrato, partendo da un maggiore livello di efficienza con la conseguente cancellazione della vecchia denominazione sociale \"Banca Popolare di Lodi S.p.A.\", conservando comunque il marchio \"Banca Popolare di Lodi\".\nDivisione Banca Popolare di Lodi.\nDal 27 dicembre 2011 Banca Popolare di Lodi \u00e8 una Divisione del gruppo Banco Popolare, presente al nord in Lombardia, Emilia-Romagna, Liguria e al centro in Toscana ed in Umbria, suddivisa nelle due Direzioni territoriali: "}
{"id": "568895", "revid": "466539", "url": "https://it.wikipedia.org/wiki?curid=568895", "title": "Louis-Antoine de Bougainville", "text": "Biografia.\nGli esordi.\nNato a Parigi l'11 o il 12 novembre 1729 dal notaio Pierre-Yves de Bougainville e da Marie-Fran\u00e7oise d'Arboulin, era il pi\u00f9 giovane dei loro tre figli: Jean-Pierre (1722-1763, letterato e accademico di Francia), Charlotte (1724-1813, andata poi sposa al governatore di Loches, Honorat de Baraudin) e, appunto, Louis Antoine. Inizialmente si dedic\u00f2 agli studi di diritto e di matematica divenendo avvocato, ma abbandon\u00f2 presto questa professione per scrivere nel 1752, sotto l'influenza di d'Alembert, un saggio sul calcolo integrale come supplemento al trattato di Guillaume de l'H\u00f4pital sul calcolo differenziale. L'anno successivo, per\u00f2, entr\u00f2 nell'esercito, nel corpo dei moschettieri, lasciando una promettente carriera di matematico: pubblicato nel 1754, infatti, il suo saggio sul calcolo integrale gli apr\u00ec le porte, l'8 gennaio 1756, della Royal Society a Londra, dove era stato inviato l'anno precedente come segretario dell'ambasciata francese.\nLa guerra dei sette anni.\nNel 1756 si rec\u00f2 nel Canada francese (Nuova Francia) come capitano dei dragoni e aiutante di campo del generale Louis-Joseph de Montcalm e combatt\u00e9 attivamente contro gli inglesi nella cosiddetta guerra franco-indiana, capitolo nordamericano della guerra dei sette anni (1756-1763). Si distinse nella conquista di Fort Oswego (14 agosto 1756) e nel vittorioso assedio di Fort William Henry (3-9 agosto 1757). Venne ferito nella vittoriosa difesa di Fort Carillon (1758) e rientr\u00f2 quindi in patria per ottenere ulteriori aiuti alla spedizione francese. Ritorn\u00f2 in Canada nel 1759 con la croce di San Luigi e con il titolo di colonnello, ma senza i rinforzi richiesti.\nPartecip\u00f2 quindi alla difesa della citt\u00e0 fortificata di Qu\u00e9bec pattugliando per tutta l'estate con i suoi granatieri e i volontari a cavallo la sponda nord del San Lorenzo per bloccare i numerosi tentativi inglesi di passare il fiume e tagliare cos\u00ec le comunicazioni con Montr\u00e9al. Il 13 settembre 1759 non riusc\u00ec invece a intervenire nella battaglia della piana di Abraham, durata solo un'ora, che vide la sconfitta francese e che, con la morte del generale Montcalm e la caduta di Qu\u00e9bec (18 settembre), segn\u00f2 irreparabilmente le sorti della guerra. Inviato dal nuovo comandante Fran\u00e7ois-Gaston de L\u00e9vis a presidiare il fronte sudorientale, cerc\u00f2 di bloccare l'avanzata inglese trincerandosi all'\u00cele-aux-Noix sul fiume Richelieu. In seguito, raggiunse de L\u00e9vis sull'isola di Sant'Elena per l'ultima resistenza francese prima della capitolazione generale (1760).\nRientrato in Francia dopo la resa, Bougainville combatt\u00e9 sul fronte del Reno e partecip\u00f2 ai negoziati che condussero alla firma del trattato di Parigi (1763) con cui venne posta fine alla guerra dei sette anni.\nLa colonizzazione delle Falkland.\nImmediatamente dopo la pace, Bougainville si assunse il compito di colonizzare, a proprie spese, ma per conto della Francia, le isole Falkland nell'Atlantico meridionale, allora disabitate, e nel 1763 vi fond\u00f2 un primo insediamento: Port Saint Louis. Le isole assunsero il nome di \"\u00eeles Malouines\" poich\u00e9 i colonizzatori erano degli acadiani (del Canada francese) che prima provenivano dalla citt\u00e0 portuale di Saint-Malo (dei \"malouins\"). \u00c8 da questa denominazione francese che deriva il nome argentino di \"Islas Malvinas\". Anche se la piccola colonia non cont\u00f2 mai pi\u00f9 di 150 persone, a causa delle ostilit\u00e0 fra inglesi e spagnoli che sfoceranno nella crisi del 1770, il governo francese gli ordin\u00f2 di vendere le isole alla Spagna: il 31 gennaio 1767 Bougainville s'incontr\u00f2 nel R\u00edo de la Plata con don Felipe Ruiz, comandante della fregata \"La Esmeralda\" e del vascello \"La Liebre\", nonch\u00e9 futuro governatore delle isole, per cedergliene il possesso ed evacuare i coloni francesi.\nLa circumnavigazione del globo.\nIn precedenza (1766), rientrato in Francia per le trattative connesse alla cessione delle Falkland, Bougainville aveva ottenuto da Luigi XV l'autorizzazione a circumnavigare il globo: sarebbe stato il primo francese a compiere quell'impresa che, si sperava, avrebbe ridato fulgore al prestigio del paese, appannatosi dopo la sconfitta nella guerra dei sette anni. Il 15 novembre 1766 Bougainville salp\u00f2 da Nantes con la fregata \"La Boudeuse\" per la sua spedizione e, dopo gli ultimi preparativi a Brest, il 5 dicembre prese la via dell'oceano, raggiungendo il R\u00edo de la Plata. Dopo la cerimonia ufficiale di cessione delle Falkland, venne raggiunto a Rio de Janeiro (13 giugno 1767) dalla nave da carico \"L'\u00c9toile\", che portava a bordo anche un disegnatore, un astronomo e il naturalista Philibert Commerson che, proprio in Brasile, scopr\u00ec un nuovo genere di pianta, da lui in seguito descritta con il nome di bougainvillea in onore del capo della spedizione.\nLasciata Rio de Janeiro a luglio, le due navi raggiunsero Montevideo, da cui salparono a novembre e, a dicembre del 1767, attraversarono lo stretto di Magellano dove Commer\u00e7on osserv\u00f2 un tipo particolare di delfino cui diede il proprio nome (\"Cephalorhynchus commersonii\"). La spedizione esplor\u00f2 quindi l'immenso e pericoloso arcipelago delle Tuamotu (22 marzo 1768) e il gruppo delle Isole del Vento, toccando Mehetia (2 aprile 1768) e approdando poi a Tahiti, che Bougainville chiam\u00f2 \"Nuova Citera\", rivendicandone la scoperta poich\u00e9 ancora non sapeva che l'inglese Samuel Wallis vi era sbarcato dieci mesi prima. Da Tahiti i francesi proseguirono la loro rotta verso occidente raggiungendo le Samoa e le Nuove Ebridi.\nDall'isola di Espiritu Santo si mossero alla ricerca del favoleggiato \"continente meridionale\" (l'aristotelica \"Terra Australis incognita\"), arrivando quasi a scoprire la Grande barriera corallina (4 giugno 1768), ma allontanandosene a causa della violenza delle onde in cui si imbatterono. Bougainville risal\u00ec quindi verso nord-est navigando fra le isole Salomone, che tuttavia non esplor\u00f2 per l'ostilit\u00e0 degli indigeni, limitandosi a dare il proprio nome a una delle pi\u00f9 vaste isole di tale arcipelago e quello del re Luigi XV (\"Louis\" in francese) all'arcipelago Louisiade. Raggiunta la Nuova Irlanda, la spedizione fu attaccata dalle popolazioni locali e perci\u00f2 fece rotta verso le Molucche. Solo a Batavia (Giacarta) Bougainville apprese delle esplorazioni di Samuel Wallis e Philip Carteret, che qui avevano fatto scalo sulla via del ritorno.\nIl 16 marzo 1769 la spedizione complet\u00f2 il suo viaggio intorno al mondo, rientrando a Saint-Malo e facendosi apprezzare, fra le altre cose, per la serie di osservazioni astronomiche sulla longitudine che permisero l'elaborazione di precise carte nautiche e anche per le scarsissime perdite subite: soltanto 7 marinai su un equipaggio di oltre 200 uomini.\nIl \"Voyage autour du monde\".\nNel 1771 Bougainville pubblic\u00f2 il suo \"Voyage autour du monde\" in cui, descrivendo Tahiti, la present\u00f2 come una sorta di paradiso terrestre dove uomini e donne vivevano in una felice innocenza, lontani dalla civilt\u00e0 corrotta, dando cos\u00ec un potente avallo alle teorie sul \"buon selvaggio\" diffuse dalla filosofia romantica, in particolare da Jean-Jacques Rousseau, prima della Rivoluzione francese.\nVoltaire si mise a studiare il tahitiano, rimpiangendo di non potersi imbarcare per quelle isole a causa dell'et\u00e0, e Denis Diderot scrisse addirittura un \"Suppl\u00e9ment au voyage de Bougainville\" in cui, esaltando i costumi della \"Nuova Citera\", criticava severamente lo stile di vita europeo. Del libro si parl\u00f2 anche e a lungo a Berlino, alla corte prussiana, e Caterina II di Russia si ripromise di prendere come ammiraglio il principe Charles de Nassau-Siegen, uno dei protagonisti dell'avventura.\nLa guerra di indipendenza americana.\nDivenuto celebre in seguito alla sua impresa, Bougainville fu nominato segretario del re (1772); s'imbarc\u00f2 quindi come capitano in seconda sulla \"Terpsichore\" (1775) e sul \"Solitaire\" (1776), ottenne il comando del \"Bien-Aim\u00e9\" (1777) e poi del \"Guerrier\" (1778-79), con cui partecip\u00f2 alla guerra d'indipendenza americana. Rientrato in Francia, l'8 dicembre 1779 fu promosso capo di squadra navale (un grado assimilabile al contrammiraglio) e, rimessosi in salute, si un\u00ec in matrimonio a Brest (27 gennaio 1781) con Marie-Jos\u00e9phine de Longchamps-Montendre.\nPochi mesi dopo, il 22 marzo 1781, salp\u00f2 di nuovo alla volta dell'America con la flotta del conte de Grasse e al comando dell\"'Auguste\", che aveva un equipaggio di 1.149 uomini. Il 28 aprile, giunte in vista della Martinica, le navi francesi ebbero buon gioco nel liberare l'isola dal blocco tentato dall'ammiraglio Samuel Hood, quindi mossero alla conquista di Tobago; nei mesi successivi Bougainville partecip\u00f2 alla vittoriosa battaglia di Chesapeake (5 settembre 1781) e a quella disastrosa delle Saintes (9-12 aprile 1782). In quell'occasione Bougainville riusc\u00ec a raggruppare otto vascelli della sua squadra e a portarli in salvo fino a Sint Eustatius.\nRitornato a Parigi al termine della guerra (1783), fu sottoposto a processo per le accuse di de Grasse di non aver obbedito ai suoi ordini, ma ne usc\u00ec indenne e pot\u00e9 anzi rientrare nell'esercito con il grado di maresciallo di campo. In seguito progett\u00f2 un viaggio di esplorazione al Polo Nord, che per\u00f2 non ottenne l'approvazione del ministro delle finanze Lom\u00e9nie de Brienne. Il 3 febbraio 1789, invece, pot\u00e9 entrare come libero associato nell'Accademia reale delle scienze.\nGli ultimi anni.\nRimasto fedele al re durante la Rivoluzione, nel 1790 gli fu affidato il comando della flotta di Brest, ma nel 1791 si ritir\u00f2 dal servizio attivo con il titolo di viceammiraglio, non essendo riuscito a ristabilire l'ordine fra le sue truppe in rivolta. Nel 1792 lasci\u00f2 definitivamente la marina, dopo averne rifiutato il ministero, per ritirarsi nelle sue terre in Normandia, dove si dedic\u00f2 agli studi e all'orticoltura. Arrestato durante il Terrore, fu liberato dopo la caduta di Robespierre e nel 1795 fu eletto tra i membri del neocostituito Institut de France, di cui divenne vicepresidente nel 1807 e presidente nel 1808.\nNapoleone lo fece senatore nel 1799, ufficiale della Legion d'onore nel 1804 e conte dell'impero nel 1808. Il suo ultimo incarico ufficiale fu la presidenza del consiglio di guerra che nel 1809 giudic\u00f2 i responsabili della sconfitta di Trafalgar. Bougainville, vedovo dal 1806, mor\u00ec a Parigi il 31 agosto 1811 lasciando tre figli (Hyacinthe 1781-1846, Alphonse 1788-1861 e Adolphe 1796-1849), tutti impegnati nelle guerre imperiali. Il suo cuore venne sepolto nel Cimeti\u00e8re du Calvaire a Montmartre, mentre il suo corpo fu inumato al Panth\u00e9on.\nRiconoscimenti.\nIl nome di Louis Antoine de Bougainville \u00e8 ricordato:"}
{"id": "568900", "revid": "6066", "url": "https://it.wikipedia.org/wiki?curid=568900", "title": "Sculture", "text": ""}
{"id": "568902", "revid": "499531", "url": "https://it.wikipedia.org/wiki?curid=568902", "title": "Disfunzione erettile", "text": "La disfunzione erettile viene definita come \u00abl'incapacit\u00e0 del soggetto di sesso maschile a raggiungere un'erezione sufficiente a condurre e portare a termine un rapporto sessuale soddisfacente\u00bb.\nEpidemiologia.\nSi tratta di un disturbo che interessa l'uomo alterandone la qualit\u00e0 della vita. In Italia si stima che circa 3 milioni di uomini ne siano affetti, con una prevalenza globale del 13% (pari al 2% tra 18 e 34 anni e del 48% oltre i 70 anni).\nClassificazione.\nViene distinta in \"primaria\" o \"secondaria\" rispettivamente se la disfunzione si \u00e8 manifestata fin dall'inizio dell'attivit\u00e0 sessuale del soggetto o se \u00e8 invece intervenuta in un secondo momento, successivamente a un periodo di vita sessuale soddisfacente. Si parla inoltre di disturbo \"generalizzato\" o \"situazionale\" a seconda se \u00e8 sempre presente nell'attivit\u00e0 sessuale dell'uomo o soltanto in determinate situazioni, attivit\u00e0 o partner. Pu\u00f2 infine essere di natura prevalentemente psicologica o organica.\nDiversi tipi di impotenza.\nNel concetto generale di impotenza vengono definite tre categorie di tale condizione tra le quali soltanto una corrisponde alla disfunzione erettile:\nCause.\nLe cause possono riguardare numerosi fattori fisici e psicologici, spesso concomitanti e in interazione reciproca. Una particolare forma di disfunzione erettile \u00e8 quella causata dall'effetto collaterale di alcuni farmaci.\nCause psicologiche.\nTra le pi\u00f9 comuni cause psicologiche vi sono l'ansia, la depressione, conflitti intrapsichici profondi ma anche lo stress e i condizionamenti ambientali. Un ruolo centrale \u00e8 assunto dalla cosiddetta \u201cansia da prestazione\u201d che determina un effetto inibitorio sulle erezioni ed \u00e8 frequente nei giovani alle prime esperienze sessuali o dopo il verificarsi di un primo fallimento nei rapporti sessuali. Altra causa pu\u00f2 essere una scarsa intesa col partner, in senso sessuale ma anche emotivo e affettivo.\nDifatti qualora la causa sia psicologica vi possono essere notevoli differenze a seconda del comportamento del partner e dell'ambiente in cui si svolge il rapporto; in tal caso spesso la mancanza di erezione \u00e8 determinata dalla percezione inconscia di rifiuto da parte del partner (ad esempio per il proprio aspetto fisico oppure per un piacere sessuale non soddisfacente). La disfunzione erettile di natura psicologica non \u00e8 una condizione permanente paragonabile a una malattia o a un'invalidit\u00e0; persone che non riescono ad avere la minima reazione erettiva con un partner, possono tranquillamente averne di normalissime con altri; a conferma, la disfunzione erettile di natura psicologica non sussiste in genere nell'autoerotismo. Una recente ricerca italiana ha individuato un significativo legame tra la disfunzione erettile e la difficolt\u00e0 nel riconoscere ed esprimere le proprie emozioni o alessitimia.\nFra le distrazioni cognitive durante l'attivit\u00e0 sessuale sono state classificate: Intrusione (es. essere sorpresi o interrotti durante il rapporto sessuale); corpo (aspetto fisico, odore); infezioni trasmissibili per via sessuale/ gravidanza; emozioni/relazione (paura di non avere una relazione e di essere lasciati dopo il rapporto); moralit\u00e0/colpa/paura di avere rimpianti; avversione all'attivit\u00e0 sessuale; pensieri distraenti (lavoro, scuola); pensare ad altri; \"performance\" sessuale.\nCause organiche.\nLe cause organiche possono essere di tipo endocrino (ipogonadismo, iperprolattinemia, sindrome di Cushing, carenza di somatotropina), di tipo vascolare (sia di natura venosa che arteriosa), di tipo neurologico (Parkinson, Alzheimer, traumi spinali, neuropatia periferica), legati a malattie croniche (diabete Tipo 1 e 2, insufficienza renale o epatica), derivanti dall'uso di farmaci (i pi\u00f9 noti dei quali sono gli antidepressivi come gli SSRI\\SNRI, gli antipsicotici, i farmaci antiandrogeni come la finasteride utilizzata nel trattamento della calvizie androgenica, alcuni betabloccanti o alcuni farmaci utilizzati contro il colesterolo come le statine, il cortisone) o da trattamenti medici (prostatectomia radicale, cistectomia, radioterapia per cancro prostatico).\nSono stati infine riconosciuti numerosi fattori di rischio che aumentano la probabilit\u00e0 di insorgenza di una disfunzione erettile tra i quali l'et\u00e0, il fumo, il consumo cronico di alcol e droghe, la carenza di esercizio fisico, l'ipercolesterolemia e l'obesit\u00e0.\nMalattie associate.\nDal momento che molto spesso sia la disfunzione erettile sia la sindrome metabolica (con i conseguenti diabete mellito tipo 2 e obesit\u00e0) sono causati da ipogonadismo (carenza di testosterone), queste patologie sono molto spesso presenti nello stesso individuo. Una causa di disfunzione erettile patologica, in assenza di altri ovvi fattori, pu\u00f2 essere quella derivante dalla sindrome post-trattamento con antidepressivi, finasteride o isotretinoina.\nTrattamento.\nTrattamento psicologico.\nIl trattamento elettivo nei casi in cui il disturbo sia di origine psicologica \u00e8 la psicoterapia e in particolare la terapia sessuologica quale approccio specifico focalizzato sulla soluzione del sintomo nel breve periodo. A essa pu\u00f2 essere associata, quando presente una significativa condizione depressiva, una terapia farmacologica antidepressiva. Nei casi di origine emotiva, la sessuologia consiglia lunghi preliminari allo scopo di aumentare l'intesa e la fiducia con il partner. In particolare il partner deve essere reso consapevole che l'erezione del maschio dipende dal comportamento del partner, e pu\u00f2 favorirla facendolo sentire desiderato.\nPu\u00f2 capitare che, per cause estemporanee, si verifichi una perdita di erezione. La conseguente interruzione del rapporto pu\u00f2 essere debilitante a livello fisico - con l'interruzione di tutto il complesso processo riproduttivo - e di conseguenza devastante a livello psicologico.\nIl timore del ripetersi della situazione pu\u00f2 divenire la causa principale del blocco, in un circolo vizioso.\nTrattamento farmacologico.\nNei casi di disfunzione erettile di origine organica sono primariamente utilizzati i farmaci inibitori della fosfodiesterasi di tipo 5 con assunzione orale (Sildenafil, Tadalafil, Vardenafil, Avanafil) e il trattamento ormonale (testosterone) solo nel caso di oggettivabili cause endocrine.\nTra le opzioni terapeutiche di secondo livello, scelte in genere quando risultano inefficaci o controindicati i farmaci orali, vi sono i farmaci vasodilatatori (come quelli a base di prostaglandine, papaverina e fentolamina) da assumere attraverso iniezioni locali prima dell'atto sessuale (lo specialista di riferimento \u00e8 l'urologo - andrologo).\nNuovi farmaci approvati allo scopo sono le compresse orodispersibili di apomorfina, che per\u00f2 hanno mostrato una efficacia minore rispetto ad altri trattamenti, e le applicazioni topiche associate ad un permeabilizzante cutaneo che ne facilita l'assorbimento o la somministrazione intracavernosa di prostaglandina E1 (GE1).\nSolo in caso di una non efficacia dei trattamenti descritti, \u00e8 valutabile l'intervento chirurgico che prevede l'utilizzo di protesi o l'uso di pompe che, creando una pressione negativa, favoriscono l'afflusso sanguigno al pene. Altri rimedi allo studio sono l'utilizzo di onde d'urto soniche (usate anche nella terapia dei calcoli) che si \u00e8 dimostrata in grado di curare la disfunzione erettile specie quella di origine vascolare, la terapia genica, farmaci a base di melatonan-2 o bremenalotide.\nNonostante i trattamenti attuali siano efficaci e sicuri, la maggior parte delle terapie farmacologiche sono limitate nel tempo e possono provocare problemi cardiaci, mentre l'uso di dispositivi come le pompe o gli interventi chirurgici, sono operazioni altamente invasive e poco pratiche. \u00c8 stata sviluppata una nuova terapia che utilizza onde d'urto extracorporee a bassa intensit\u00e0: le onde d'urto sono onde acustiche che generano un impulso di pressione e che trasporta energia quando si propagano attraverso un elemento. Questa terapia \u00e8 stata clinicamente esaminata e applicata in vari campi medici: quelle ad alta intensit\u00e0 sono utilizzate per frantumare i calcoli renali/biliari, quelle a media intensit\u00e0 hanno propriet\u00e0 anti-infiammatorie e sono utilizzate per il trattamento di una vasta gamma di condizioni ortopediche, quelle a bassa intensit\u00e0 hanno propriet\u00e0 angiogeniche e sono utilizzate nel trattamento di ferite croniche, neuropatia periferica, e nel tessuto cardiaco ischemico per formare nuovi vasi sanguigni e migliorare l'afflusso di sangue. Da qui l'idea di applicare queste onde anche ai tessuti erettili del pene per stimolare la formazione di nuovi vasi sanguigni e permettere erezioni spontanee. La terapia non ha mostrato sui pazienti alcun effetto collaterale n\u00e9 ha causato dolore, non \u00e8 invasiva e perdura nel tempo. Studi hanno evidenziato l'efficacia di questa terapia nell'80% dei pazienti trattati.\nLa somministrazione di plasma ricco in piastrine \u00e8 utilizzata, ma tuttavia non ci sono evidenza cliniche forti di efficacia."}
{"id": "568906", "revid": "228587", "url": "https://it.wikipedia.org/wiki?curid=568906", "title": "Impotenza sessuale", "text": ""}
{"id": "568909", "revid": "125996626", "url": "https://it.wikipedia.org/wiki?curid=568909", "title": "Posizione laterale di sicurezza", "text": "La posizione laterale di sicurezza, o \"PLS\", \u00e8 una tecnica di primo soccorso utilizzata per permettere ad un infortunato in stato di incoscienza di respirare liberamente. \nL'applicazione si questa manovra si limita alle situazioni in cui il soggetto abbia un battito cardiaco presente e respirazione efficace; in caso contrario bisogna ricorrere a procedure di rianimazione. \nNonostante l'utilit\u00e0 di questa manovra, chiunque si trovi di fronte ad un infortunato non pu\u00f2 operarla immediatamente, ma deve sempre osservare un preciso comportamento volto a garantire innanzitutto la sicurezza del soccorritore e, quindi, la sicurezza e la salvaguardia del soggetto da soccorrere.\nPosizionando un soggetto in PLS si muove la colonna vertebrale, ed \u00e8 quindi una manovra da evitare qualora si abbia il sospetto, o la certezza, di un trauma vertebrale.\nScopo.\nLa posizione laterale di sicurezza permette di evitare il rischio di soffocamento per ostruzione delle vie respiratorie, il che pu\u00f2 avvenire, in particolare, se la persona \u00e8 supina e priva di coscienza. \nIl soffocamento avviene per due cause possibili:\nLa PLS permette all'infortunato di respirare liberamente proprio perch\u00e9 impedisce alla lingua di scivolare verso la gola e, in caso di vomito, i liquidi non vanno ad ostruire le vie aeree ma scorrono verso l'esterno del cavo orale.\nLinee guida.\nEsistono diverse versioni della posizione laterale di sicurezza, con piccole differenze tra le une e le altre, ma tutte condividono gli stessi principi di base:\nLa posizione ottenuta dovrebbe essere il pi\u00f9 naturale possibile e non dovrebbe generare pressioni sul petto che possano rendere difficoltosa la respirazione.\nEsecuzione.\nA partire da un soggetto in posizione supina con gli arti allineati lungo il corpo si deve innanzitutto individuare il lato su cui questo andr\u00e0 ad appoggiare, dopodich\u00e9 il soccorritore:"}
{"id": "568910", "revid": "767487", "url": "https://it.wikipedia.org/wiki?curid=568910", "title": "Faustolo", "text": "Faustolo (in latino \"Faustulus\") \u00e8 un personaggio della mitologia romana. Egli era uno dei guardiani di porci del luogo nei pressi del Tevere.\nStoria.\nSecondo la tradizione romana Faustolo, un porcaro di Amulio, fu il pastore che trov\u00f2 i gemelli Romolo e Remo; portati i due infanti nella propria capanna, con la moglie Acca Larenzia, decisero di crescerli come figli propri.\nI bambini crebbero inizialmente nella capanna di Faustolo e Larenzia, situata sulla sommit\u00e0 del Palatino, nella zona del colle chiamata \"Germalus\"; fu Faustolo a svelare a Romolo le loro nobili origini.\nNel racconto di Plutarco, Faustolo mor\u00ec nello stesso episodio in cui fu ucciso Remo.\nFaustolo fu poi seppellito presso l'allora Comizio, nel luogo dove fu ucciso.\nSuccessivamente una famiglia romana si vantava di discendere da Faustolo, e coni\u00f2 una moneta che mostra il pastore con in braccio i due gemelli e la lupa. Sextus Pompeius Fostlus emise un denario d'argento, intorno al 140 a.C., che mostrava, sul retro, i gemelli mentre erano allattati da una lupa, con il pastore Faustolo alla loro sinistra."}
{"id": "568918", "revid": "438678", "url": "https://it.wikipedia.org/wiki?curid=568918", "title": "I cammelli", "text": "I cammelli \u00e8 un film italiano del 1988 diretto da Giuseppe Bertolucci.\nTrama.\nFerruccio Ferri \u00e8 un giovane di Carpi appassionato di cammelli che riesce a vincere per quattro settimane di fila un programma a quiz di una televisione locale. Il manager Camillo tenta di cogliere l'effimera popolarit\u00e0 di Ferruccio e organizza per lui e per Miriam, un'eterea quanto strampalata e stonata cantante, una tourn\u00e9e lungo un improbabile viaggio in cammello attraverso tutta la pianura Padana fino a Milano, dove si tiene la serata finale, nella quale Ferruccio potrebbe vincere 500 milioni di lire.\nInvitati da una troupe televisiva di una imprecisata rete nazionale sul caratteristico ponte di barche di Bereguardo, sul fiume Ticino, Camillo tenta di dare un colpo alla fortuna ingaggiando una provetta nuotatrice che faccia finta di annegare, affinch\u00e9 Ferruccio, sotto le telecamere di tutta Italia, si dimostri anche come eroe. Se non che il nostro non sa nuotare, e la ragazza, stufa, torna a riva da sola.\nCamillo e Ferruccio litigano e sciolgono il contratto. Ferruccio riesce da solo ad arrivare a Milano, pochi minuti prima dell'inizio del programma. L'ultima domanda, decisiva per vincere, riguarda la tipica malattia del cammello somalo. Per Ferruccio \u00e8 il daltonismo, ma la giuria afferma essere lo strabismo: Ferruccio perde, ma fa ricorso.\nFerruccio torna a casa a Carpi con il treno. Qui incontra una ragazza, Anna Moretti, che sta tentando, due giorni prima delle nozze, di abbandonare il fidanzato Pino e convincere i propri genitori che \u00e8 innamorata di un altro. Ferruccio gioca la sua parte cos\u00ec bene che fa scappare Pino e fa innamorare Anna. Il treno si ferma a Carpi, dove i due scendono e scoprono che il ricorso di Ferruccio \u00e8 stato accolto: il cammello somalo \u00e8 daltonico. E Ferruccio ha vinto 500 milioni di lire."}
{"id": "568919", "revid": "113994739", "url": "https://it.wikipedia.org/wiki?curid=568919", "title": "Matarrese", "text": "I Matarrese sono una famiglia di imprenditori edili di origine pugliese, precisamente della citt\u00e0 di Andria.\nL'impresa di loro propriet\u00e0 ha costruito immobili in tutta Italia e maggiormente nella citt\u00e0 di Bari, interessandosi di edilizia anche all'estero.\nSono stati proprietari per 37 anni della storica societ\u00e0 calcistica dell'Associazione Sportiva Bari, fallita sotto la loro gestione nel 2014.\nGli esponenti pi\u00f9 noti della famiglia sono:"}
{"id": "568921", "revid": "767487", "url": "https://it.wikipedia.org/wiki?curid=568921", "title": "Blackfield (album)", "text": "Blackfield \u00e8 il primo album della band omonima fondata da Steven Wilson e Aviv Geffen nel 2004, pubblicato dalla Kscope / Snapper nel 2004 su CD nel 2005 in doppio vinile (Gates of Dawn).\nTracce.\nMusiche di Aviv Geffen, eccetto dove indicato.\nLista tracce nuova edizione 2005.\nMusiche di Aviv Geffen, eccetto dove indicato.\nMusiche di Aviv Geffen, eccetto dove indicato.\nNote.\nVideo diretto da Lasse Hoile\nLista tracce nuova edizione LP.\nMusiche di Aviv Geffen, eccetto dove indicato.\nNote.\n\"Feel so low\" \u00e8 un brano dei Porcupine Tree, qui ripreso in una versione acustica con una parte cantata in ebraico da Aviv Geffen.\nFotografia e grafica: Lasse Hoile"}
{"id": "568922", "revid": "287204", "url": "https://it.wikipedia.org/wiki?curid=568922", "title": "Esperto assistenza al volo", "text": "Lesperto assistenza al volo (E.A.V.) rappresenta una figura professionale molto articolata impiegata dall'ENAV nei seguenti enti dei Servizi del traffico aereo (enti ATS) e uffici aziendali: \nA.R.O..\nIn ambito A.R.O. i compiti assegnati all'E.A.V. vanno dall'osservazione all'informazione meteorologica - Briefing meteo ai piloti (su richiesta); preparazione dei \"Folder Meteo\" e PIB (Pre flight Information Bulletin). L'osservazione meteo consiste nell'emissione oraria o semioraria di messaggi quali METAR e MET-Report e di messaggi speciali (qualora ne sussistano le condizioni) quali Speci e Special; laddove previsto, anche il SYNOP. Tali messaggi vengono emessi in seguito all'osservazione delle condizioni meteorologiche presenti all'orario previsto, sul campo e nelle sue vicinanze (fenomeni meteo significativi, copertura e base delle nubi)e al rilevamento di alcuni valori strumentali (direzione e velocit\u00e0 del vento, temperatura al suolo e temperatura di rugiada, pressione-QNH). Oltre alla funzione meteo, in ambito A.R.O. l'E.A.V. gestisce i piani di volo (FPL) che l'utenza presenta, e ne verifica la completezza e la correttezza. A completare le mansioni svolte dall'E.A.V. in ambito A.R.O. vi \u00e8 la gestione delle informazioni aeronautiche che vengono fornite ai piloti tramite la lettura e/o la consegna di copie di messaggi quali NOTAM, circolari (AIC) e informazioni AIP.\nL'A.R.O. \u00e8 collegato telefonicamente, attraverso una linea diretta dedicata, con la torre di controllo (TWR) e con l'Approach (APP), per il coordinamento e la gestione di tutte le informazioni utili riguardanti i voli, in special modo per i VFR.\nAFIS.\nIn ambito AFIS, l'E.A.V., oltre ad espletare tutto ci\u00f2 che \u00e8 previsto per l'ARO, fornisce Informazioni di Traffico, Informazioni Meteorologiche, Informazioni legate alla sicurezza per la movimentazione degli aeromobili al suolo e nel circuito di traffico aeroportuale attraverso una frequenza radio dedicata. L'AFIS \u00e8 paragonabile ad una TWR, mentre la differenza consiste nel fatto che in una TWR ove lavorano i controllori del traffico aereo vengono rilasciate oltre alle informazioni anche autorizzazioni per il decollo, l'atterraggio, l'attraversamento dello spazio aereo di pertinenza, il rullaggio ecc., mentre nella TWR-AFIS si rilasciano esclusivamente informazioni di Traffico tali da rendere sicuro il decollo, l'atterraggio, il rullaggio e la movimentazione nell'area di manovra degli aeromobili.\nStazione meteo.\nLaddove, come Milano Linate, la funzione Stazione Meteorologica non \u00e8 accorpata presso l'A.R.O. ma separata e posta presso un edificio situato secondo le specifiche OMM (vicino alla pista/e strumentali), il servizio viene svolto da un team di E.A.V. che operano solo in ambito meteo, seguendo costantemente l'evoluzione del tempo meteorologico, emettendo specifici messaggi che saranno, automaticamente, inviati in tutto il mondo aeronautico (vedi messaggistica ARO)\nN.O.F..\nIl NOF, NOTAM Office, \u00e8 un ufficio centrale dedicato all'Informazione Aeronautica: in questo sito - Ente ATS - vengono raccolte, elaborate e distribuite tutte le informazioni, nazionali e internazionali, che riguardano la sicurezza del volo sia al suolo che in rotta. Es. restrizioni dello spazio aereo, esercitazioni a fuoco in poligoni, lavori in corso su piste o ai bordi delle medesime, efficienza delle radioassistenze (RDO), efficienza degli aerodromi ecc.\nReparto Cartografia.\nPer quanto riguarda il Reparto Cartografia, l'E.A.V. lavora assieme ai controllori del traffico aereo nella realizzazione e/o nell'aggiornamento di tutte le carte aeronautiche interessanti il volo, che poi vengono diffuse attraverso pubblicazioni dedicate - AIP, Circolari, varianti; le carte aeronautiche sono parte integrante dell'informazione aeronautica.\nA.N.S..\nIn ultima analisi, l'E.A.V., assieme ai controllori del traffico aereo, \u00e8 impiegato presso il Centro di Formazione Basica (ANS Basic Training Center) come istruttore nelle materie di pertinenza: meteorologia, informazioni aeronautica (A.I.S.); gestione piani di volo e ATFCM, procedure di gestione dei voli in ambito EUROCONTROL."}
{"id": "568926", "revid": "6066", "url": "https://it.wikipedia.org/wiki?curid=568926", "title": "Sistema Tolemaico", "text": ""}
{"id": "568928", "revid": "729019", "url": "https://it.wikipedia.org/wiki?curid=568928", "title": "FIAT 6614", "text": "Il FIAT 6614 \u00e8 un veicolo trasporto truppe anfibio blindato 4x4, prodotto da una collaborazione tra FIAT e l'OTO Melara.\nDescrizione.\nAll'inizio degli anni settanta, la FIAT e l'OTO Melara svilupparono l'autoblindo tipo 6616 e il veicolo corazzato da trasporto truppe Tipo 6614.\nPer entrambi la FIAT forn\u00ec il motore e le componenti automobilistiche mentre l'OTO Melara realizz\u00f2 lo scafo e la torretta blindati.\nIl primo prototipo del 6614 venne completato nel 1972 e 40 veicoli vennero successivamente ordinati dal governo italiano per la Polizia di Stato, segu\u00ec un altro ordine per 110 esemplari per l'Aeronautica Militare che li impieg\u00f2 presso i raparti VAM a difesa degli aeroporti militari. Un certo numero di 6614 dell'Aeronautica fu poi ceduto, come misura d'urgenza, all'Esercito per le operazioni di peacekeeping venendo assegnati a reparti di Cavalleria, la 6614 fu estensivamente testata anche dalle truppe Alpine e ne fu ordinato un piccolo lotto di 14 esemplari che si and\u00f2 ad aggiungere a quello ceduto dall'Aeronautica. \nLo scafo del 6614 \u00e8 di acciaio saldato con uno spessore uniforme di 8\u00a0mm; il posto del pilota \u00e8 sul davanti del veicolo a sinistra ed \u00e8 provvisto di iposcopi che consentono l'osservazione davanti del veicolo e ai lati. Il motore con la trasmissione sono situati nella parte frontale destra del mezzo onde lasciare il maggior spazio possibile alla squadra di soldati trasportati nella parte posteriore, dotata di portellone per lo sbarco/imbarco rapido degli uomini. La Blindo \u00e8 armata con una semplice torretta (abbattibile per facilitarne il trasporto strategico) ad azionamento manuale (la stessa del VCC-1 Camillino) dotata di mitragliatrice pesante da 12,7\u00a0mm. Presenta una botola sul cielo del mezzo e delle feritoie laterali e posteriori dotate di blindovetro con estrattore di fumi dal vano di combattimento che permettono l'utilizzo in sicurezza dell'armamento personale dal personale trasportato. Su ciascun lato della torretta vi \u00e8 infine una installazione per tre lanciagranate nebbiogene azionati elettricamente.\nUna particolare caratteristica che contraddistingue questo mezzo \u00e8 la sua capacit\u00e0 di agire come mezzo anfibio. La spinta in acqua viene fornita dal movimento creato dalle ruote, mentre il galleggiamento \u00e8 permesso grazie la forma del mezzo e le giunture per renderlo impermeabile. Proprio per la sua capacit\u00e0 di essere anfibio, il Fiat 6614 pu\u00f2 risultare molto utile in missioni di soccorso ed emergenze quali calamit\u00e0 naturali, e per questo \u00e8 ancora in servizio presso i Reparti Mobili della Polizia di Stato.\nUtilizzatori.\nL'Esercito Italiano e l'Aeronautica hanno ormai cessato l'utilizzo dell'autoblindo FIAT 6614, sostituito dagli Iveco VM 90 e dai Puma (sia 6x6 che 4x4); esso \u00e8 tuttavia ancora in carico alla Polizia di Stato per missioni di soccorso, e raramente \u00e8 stato impiegato per il mantenimento dell'ordine pubblico o la vigilanza perimetrale degli scali internazionali.\nL'utilizzatore principale del Fiat 6614 fu comunque la Corea del Sud dove il mezzo venne costruito su licenza con il nome di KM900 in 400 esemplari.\nIl veicolo \u00e8 stato prodotto con un discreto successo di vendite se si considerino anche gli altri utilizzatori. In tutto furono costruiti circa 1.210 esemplari."}
{"id": "568931", "revid": "712828", "url": "https://it.wikipedia.org/wiki?curid=568931", "title": "Arkania", "text": ""}
{"id": "568933", "revid": "712828", "url": "https://it.wikipedia.org/wiki?curid=568933", "title": "Arzid", "text": ""}
{"id": "568942", "revid": "712828", "url": "https://it.wikipedia.org/wiki?curid=568942", "title": "Bakura", "text": ""}
{"id": "568948", "revid": "44638", "url": "https://it.wikipedia.org/wiki?curid=568948", "title": "Eccellenza Lazio - Girone A", "text": ""}
{"id": "568951", "revid": "712828", "url": "https://it.wikipedia.org/wiki?curid=568951", "title": "Barab I", "text": ""}
{"id": "568953", "revid": "44638", "url": "https://it.wikipedia.org/wiki?curid=568953", "title": "Eccellenza Lazio - Girone B", "text": ""}
{"id": "568955", "revid": "1782831", "url": "https://it.wikipedia.org/wiki?curid=568955", "title": "Basilisk", "text": ""}
{"id": "568956", "revid": "712828", "url": "https://it.wikipedia.org/wiki?curid=568956", "title": "Bastion", "text": ""}
{"id": "568960", "revid": "125831266", "url": "https://it.wikipedia.org/wiki?curid=568960", "title": "Villanella", "text": "In musica, la villanella, o canzone villanesca, \u00e8 una forma di canzone profana, nata in Italia nella prima met\u00e0 del XVI secolo. Apparsa in principio a Napoli, influenz\u00f2 la pi\u00f9 tarda forma della canzonetta e \u2013 in seguito \u2013 del madriga\nLe prime villanelle erano eseguite da tre voci a cappella. I primi compositori di villanelle furono i napoletani Giovanni Domenico da Nola, Giovan Tomaso di Maio e il monticiano Giovanni Tommaso Cimello (didatta, egli stesso, a Napoli); pi\u00f9 tardi si cimentarono in questa forma anche compositori di altre citt\u00e0, tra i quali Adrian Willaert, Luca Marenzio, Adriano Banchieri, Orlando di Lasso e altri."}
{"id": "568965", "revid": "712828", "url": "https://it.wikipedia.org/wiki?curid=568965", "title": "Belsavis", "text": ""}
{"id": "568973", "revid": "54253", "url": "https://it.wikipedia.org/wiki?curid=568973", "title": "Oberto Airaudi", "text": ""}
{"id": "568975", "revid": "712828", "url": "https://it.wikipedia.org/wiki?curid=568975", "title": "Bimmisari", "text": ""}
{"id": "568979", "revid": "712828", "url": "https://it.wikipedia.org/wiki?curid=568979", "title": "Bogden", "text": ""}
{"id": "568980", "revid": "465169", "url": "https://it.wikipedia.org/wiki?curid=568980", "title": "Bondar", "text": ""}
{"id": "568982", "revid": "712828", "url": "https://it.wikipedia.org/wiki?curid=568982", "title": "Borleias", "text": ""}
{"id": "568983", "revid": "125674749", "url": "https://it.wikipedia.org/wiki?curid=568983", "title": "Delitto sull'autostrada (film 1982)", "text": "Delitto sull'autostrada \u00e8 un film del 1982 diretto da Bruno Corbucci ed \u00e8 il nono capitolo della saga dell'ispettore Nico Giraldi interpretato da Tomas Milian.\nTrama.\nL'omicidio di un camionista avvenuto sull'autostrada A1 nei pressi di Roma mette in allarme la polizia che affida le indagini all'ispettore Giraldi. Infiltratosi nell'ambiente dei camionisti con il falso nome di Luigi Rossi, Giraldi riesce a scoprire il movente dell'omicidio del camionista, ucciso dai membri di una banda criminale perch\u00e9 aveva preso il posto del fratello ignaro del fatto che l'altro era sceso a patti con la banda. Giraldi in un primo momento non riesce a scoprire il nome dei membri della banda perch\u00e9 il camionista, ricoverato ad un ospedale di Orvieto, viene ucciso da alcuni sicari della banda che, camuffati da medici, avevano mandato via Giraldi con la scusa che l'orario di visita all'ospedale era terminato.\nDurante i viaggi in camion Giraldi fa la conoscenza dell'aspirante cantante Anna Danti, con la quale inizia subito una relazione extraconiugale. Inoltre la coppia viene invitata dal camionista Andrea Carboni, in possesso di una villa con giardino. Giraldi, rimasto nel frattempo senza soldi, prossimo ad una probabile separazione dalla moglie, ed insospettitosi dei beni in possesso di Carboni, decide di infiltrarsi direttamente nell'organizzazione facendo finta di scendere a patti con la banda dei TIR.\nCos\u00ec facendo Giraldi riesce ad arrivare all'organizzazione della banda senza per\u00f2 scoprire chi \u00e8 il capo: la copertura salta per\u00f2 subito quando Rocky, il figlio dell'ispettore Giraldi, mostra al signor Tarquini (padre di un suo compagno di scuola e capo della banda criminale) una foto di Novella 2000 che ritrae il padre ballare con Anna. La banda tenta di uccidere Giraldi nel capannone dove vengono scaricati i camion rubati, ma viene fermata dall'intervento della squadra di pugili allenati da Venticello. Nella confusione Carboni riesce a fuggire e a contattare il capo, ma viene immediatamente rintracciato da Giraldi, che arriva fino ad un elicottero guidato dallo stesso Tarquini: dopo un breve combattimento all'interno del velivolo Giraldi riesce a neutralizzare il criminale sgominando l'intera banda.\nColonna sonora.\nLa colonna sonora del film \u00e8 stata composta da Franco Micalizzi (gi\u00e0 collaboratore di Corbucci nel film \"Delitto a Porta Romana\") per l'etichetta discografica Slalom. Di essa fa inoltre parte il brano \"Sola\" (composto da Maurizio Fabrizio e Vincenzo Spampinato ed edito dalla Sugar Music) ed interpretato da Viola Valentino. Nel film sono presenti i Fire, un gruppo rock romano, i quali si esibiscono nel brano \"Rockin' on a Rock\"."}
{"id": "568995", "revid": "712828", "url": "https://it.wikipedia.org/wiki?curid=568995", "title": "Brentaal IV", "text": ""}
{"id": "569000", "revid": "1568601", "url": "https://it.wikipedia.org/wiki?curid=569000", "title": "Cima Piazzi", "text": "La Cima Piazzi (detta anche \"Cima de' Piazzi\"), \u00e8 un gruppo montuoso delle Alpi Retiche occidentali (Alpi di Livigno), che deve il suo nome al famoso astronomo matematico sacerdote valtellinese Giuseppe Piazzi, situata nel comune di Valdidentro. La vetta omonima, con i suoi 3440\u00a0, \u00e8 la pi\u00f9 alta del gruppo (\u00e8 anche famosa in tutta Italia perch\u00e9 dalla sua vetta sgorga la famosa acqua Levissima).\nToponimo.\nSembra che il suo nome derivi da quello di una famiglia della Valtellina che deteneva i diritti di pascolo sui prati alle pendici del monte. Nonostante questo, in una pergamena del 1547, conservata nell'archivio comunale di Grosio, la vetta viene indicata con il nome \"Corno di Pozi\".\nPrincipali vette e accessi.\n\u00c8 una meta molto ambita dagli scialpinisti e dagli alpinisti; per le sue vette infatti esistono e sono pubblicizzati diversi itinerari:\nRifugi e bivacchi.\nPer raggiungere la cima Piazzi sono stati costruiti negli anni diversi bivacchi di sosta. Uno di questi \u00e8 il Bivacco Paolo Ferrario, situato a 2340\u00a0m in val Cardon\u00e8, accessibile da Isolaccia. Venne costruito nel 1956, il pi\u00f9 antico dopo il Bivacco Meneghello, realizzato quattro anni prima, per volere del CAI. La sezione di Dervio infatti lo volle per facilitare l'ascesa della cima, dedicandolo al tenente Paolo Ferrario. Il bivacco originale, a causa della poca cura di propriet\u00e0 e turisti, cadde in degrado negli anni ottanta e nel 1988 venne sostituito da un prefabbricato in lamiera.\nUn altro rifugio importante \u00e8 il Bivacco Maurilio Cantoni, che si trova ad un'altitudine di 2625\u00a0m s.l.m. Si trova fra la val Lia e la val Cardonn\u00e8, raggiungibile dall'alpe Borron. In questo luogo venne edificato nel 1980 dal CAI di Bormio, che volle commemorare l'alpinista Maurilio Cantoni, che mor\u00ec nel 1978 a causa di una valanga durante la discesa dalla Cima Piazzi. \u00c8 uno dei bivacchi pi\u00f9 confortevoli di tutte le Alpi, nonostante ovviamente tutto sia relativo alla situazione e alla posizione. D'inverno il bivacco si pu\u00f2 raggiungere solo con determinate condizioni di stabilit\u00e0 del manto nevoso. \u00c8 un punto fondamentale di appoggio per la salita alla Cima Piazzi nello sci-alpinismo."}
{"id": "569002", "revid": "729019", "url": "https://it.wikipedia.org/wiki?curid=569002", "title": "OF-40", "text": "L'OF-40 \u00e8 stato un carro armato da combattimento, progettato dalla ditta italiana OTO Melara alla fine degli anni settanta sulla base del Leopard 1 tedesco e destinato a essere commercializzato sul mercato mediorientale. Conobbe un successo limitato e l'unico acquirente dei trentanove esemplari costruiti (comprese versioni migliorate o specializzate) furono gli Emirati Arabi Uniti: entrarono in servizio con l'esercito locale nel 1981. Il veicolo era armato con un cannone da 105\u00a0mm semiautomatico, costruito dall'azienda sul modello pari calibro britannico L7, e con due mitragliatrici da 7,62\u00a0mm o da 12,7\u00a0mm. Le sospensioni delle sette ruote portanti erano a barre di torsione con ruota motrice posteriore. Pesante oltre 45 tonnellate, era spinto dallo stesso apparato diesel MTU MB 838 da 10 cilindri del Leopard 1, erogante 830\u00a0hp; le prestazioni generali erano buone.\nIn Italia lo scafo del mezzo fu adoperato come base per progetti e proposte varie; di queste, si concretizzarono solo il semovente contraereo OTOMATIC (rimasto per\u00f2 allo stadio prototipico) e il semovente d'artiglieria Palmaria, anch'esso da esportazione.\nStoria.\nSviluppo.\nNel corso degli anni settanta l'azienda italiana OTO Melara fabbric\u00f2 720 esemplari del carro armato da combattimento Leopard 1, su licenza concessa dalla compagnia Krauss-Maffei nella Germania Ovest. Nel corso del decennio, perci\u00f2, fu acquisita una buona dimestichezza con la progettazione e produzione di mezzi corazzati pesanti da battaglia e nacque l'idea, tra i vertici della ditta, di costruire un nuovo carro armato per soddisfare le richieste dei mercati del Vicino e Medio Oriente. Il prototipo era estesamente ispirato al Leopard, fu assemblato con l'aiuto della ditta tedesca e fu battezzato \"Leone\": forti rimanevano comunque le somiglianze con il veicolo tedesco-occidentale, specie riguardo allo scafo e alla torretta (saldata e con corazzatura spaziata), che comunque non convinsero del tutto per dichiarare il carro pronto all'offerta.. Perci\u00f2 la OTO Melara riattiv\u00f2 il progetto all'inizio nel 1977, con la partecipazione della FIAT. La disponibilit\u00e0 delle prime macchine fu prevista per il 1980. Come stabilito dal contratto, la FIAT si occup\u00f2 di fornire il gruppo motore e la trasmissione, mentre la OTO Melara ebbe la responsabilit\u00e0 generale del concepimento del blindato, dell'armamento, delle soluzioni tecniche e cos\u00ec via. Nel 1980 fu pronto il primo prototipo che super\u00f2 con successo un primo ciclo di collaudi. Fu denominato \"OF-40\": le due lettere sono le iniziali delle ditte coinvolte e il numero indica il peso in tonnellate a vuoto. Rappresent\u00f2 il primo carro armato completamente ideato in Italia dalla fine della seconda guerra mondiale, visto che il paese si era affidato all'importazione o produzione su licenza di mezzi tedeschi e statunitensi (principalmente M60 Patton).\nL'OF-40 si distinse, nel corso degli anni ottanta, in due versioni; ne fu ricavato anche un carro-recupero. Sullo scafo del carro fu poi basato un progetto di semovente d'artiglieria, il Palmaria, sempre rivolto al commercio estero. Tale veicolo conobbe un successo decisamente maggiore e fu prodotto in oltre 200 esemplari, per lo pi\u00f9 acquistati dalla Libia.\nProduzione.\nSempre nel 1980 il carro fu proposto sui mercati orientali e un secondo giro di prove fu eseguito per una commissione proveniente dagli Emirati Arabi Uniti, che accolse favorevolmente la macchina e perci\u00f2 ne ordin\u00f2 un primo lotto di diciotto esemplari. Qualche anno dopo fu rinnovata la commessa, che comprese altri diciotto carri modificati (detti OF-40 Mod. 2) e tre unit\u00e0 corazzate da recupero. Nel complesso, la OTO Melara fabbric\u00f2 l'OF-40 dal 1980 al 1985 con alcune pause e totalizz\u00f2 trentanove esemplari. Dimostrazioni tenute dinanzi alle commissioni di Spagna, Egitto e Grecia, oltre a un test in Thailandia, non si conclusero con esito positivo.\nImpiego operativo.\nIl primo lotto di OF-40 fu consegnato agli Emirati Arabi nel corso del 1981 e il secondo durante il 1985. Attualmente sono ancora in servizio con l'esercito del paese, ma non si conoscono i dettagli operativi.\nCaratteristiche.\nIn quanto ricavato sulla falsariga del Leopard 1, l'OF-40 ne condivideva la gran parte dei componenti. La costruzione di scafo e torretta era ottenuta completamente mediante saldatura di lastre d'acciaio: la corazzatura era inclinata, soprattutto sul lato frontale, per fornire una migliore protezione balistica. Lo scafo poggiava su un treno di rotolamento composto per lato da sette doppie ruote portanti con battistrada gommato, cinque rulli superiori guidacingolo, una ruota motrice posteriore e una ruota di rinvio anteriore, addetta a regolare la tensione dei cingoli: ciascuna ruota principale era equipaggiata con la propria sospensione a barra di torsione e sia le prime tre, sia le ultime due erano inoltre vincolate ad ammortizzatori idraulici e dispositivi di bloccaggio, allo scopo di ridurne l'escursione verticale durante la marcia. I cingoli adottati, con guida a dente centrale, avevano maglie unite con cerniere in metallo e boccole in gomma e presentava un battistrada a tacchetti gommati; una lamiera spessa 15\u00a0mm copriva la parte alta del treno di rotolamento. L'apparato motore, sistemato nel vano posteriore dello scafo, era un diesel a quattro tempi MTU MB 838 Ca M500 a 10 cilindri a V, sovralimentato con turbocompressore ed erogante 830\u00a0hp a giri al minuto, lo stesso adoperato dal Leopard 1. Era servito da due serbatoi capaci in totale di litri di gasolio, incassati ai lati. La coppia generata era trasformata da un apposito convertitore, permettendone il transito nel cambio planetario a quattro marce avanti e due retromarce: ogni marcia era selezionabile tramite sollecitazione elettroidraulica, comandata da una leva al posto di guida. La trasmissione ZF idraulico-meccanica non era collegata direttamente al motore, poich\u00e9 era frapposta una frizione indipendente: questa aveva lo scopo di facilitare la messa in moto del carro, avviando solo il propulsore senza stressare lo starter anche con la trasmissione. A sua volta, la trasmissione era in contatto con i dischi multipli laterali delle ruote motrici mediante collarini dentati.\nPoich\u00e9 era previsto che l'OF-40 operasse in ambiente desertico o tropicale, l'apparato di raffreddamento ad aria fu particolarmente curato e potenziato, i filtri erano in numero superiore rispetto agli standard occidentali, fu implementata l'aria condizionata per l'equipaggio e impiegati speciali lubrificanti, allo scopo di ridurre al minimo le infiltrazioni di polvere e sabbia nel vano motore.\nLa torretta ospitava l'armamento principale, un cannone da 105\u00a0mm lungo 52 calibri che la OTO Melara aveva sviluppato dal pezzo britannico Royal Ordnance L7 da 105\u00a0mm. Il cannone era ad anima rigata, privo di stabilizzatore, con otturatore a scorrimento verticale verso il basso e recuperatore a molla; poteva sparare tutte le munizioni NATO (alto esplosivo, perforanti, HEAT, HESH, a mitraglia e simili); il caricamento era manuale e lo sparo sia manuale, sia elettrico, con un rateo di fuoco massimo pari a nove colpi al minuto. Tornato in batteria, l'otturatore si apriva ed espelleva il bossolo spento in un contenitore sottostante. L'alzo del cannone (da -9\u00b0 a +20\u00b0) e il brandeggio della torretta erano asserviti a un sistema elettroidraulico, che consentiva di coprire l'intero orizzonte in 17 secondi e 7\u00b0 d'alzo per secondo: esso era di norma adoperato dal cannoniere ma, in caso di necessit\u00e0, il capocarro poteva subentrare e dirigere caricamento e sparo del pezzo. La dotazione offensiva era completata da due mitragliatrici da 7,62\u00a0mm o 12,7\u00a0mm a scelta: una coassiale al cannone, la seconda montabile su un supporto posto dinanzi al portellone del comandante. La punteria consisteva in un mirino telescopico fornito dalle Officine Galileo, l'OG14 da otto ingrandimenti da utilizzarsi per la mitragliatrice coassiale e le granate HEAT, HESH e APDS; era accoppiato a un telemetro laser Alenia VAQ-33 graduato da 400 a metri e a un calcolatore balistico elettronico. Il carro disponeva infine di due gruppi da quattro mortai lanciafumogeni l'uno, inchiavardati con alzo fisso ai lati posteriori della torretta e operabili tramite comando elettrico. La riserva di bordo contava cinquantasette granate, delle quali quindici di pronto uso e sistemate in una rastrelliera fissata al cesto rotante della torre, le altre quarantadue stivate nello scafo frontale sinistro. Inoltre erano trasportabili fino a cartucce per le mitragliatrici.\nL'equipaggio era formato da quattro uomini e godeva di un impianto interfono: nello scafo anteriore destro trovava posto il pilota, che per la visione esterna usufruiva di tre periscopi in incamiciatura corazzata. All'occorrenza, quello centrale era sostituibile con un visore notturno a infrarossi Alenia. Egli accedeva al proprio posto attraverso un portello che si apriva verso sinistra e disponeva di un portello di fuga ovale, ricavato nel pavimento. In torretta trovavano posto il comandante (destra anteriore), il cannoniere (destra posteriore) e il caricatore (sinistra), che accedevano al mezzo dal portello del capocarro aprentesi verso il retro; il seggiolino di questi era elevabile tramite un sistema idraulico e si poteva abbassare rapidamente premendo un pedale. Al posto della cupola, sul tetto erano stati fissati 8 periscopi, dei quali uno qualsiasi poteva essere rimpiazzato da un visore notturno Alenia; a disposizione esclusiva del comandante si trovava inoltre un visore stabilizzato diurno/notturno, prodotto dalle Officine Galileo in collaborazione con la ditta SFIM francese: dotato anche di un risolutore d'immagine per la notte, permetteva al capocarro di localizzare un bersaglio e passare i dati di rilevamento al cannoniere o, volendo, ingaggiarlo di persona. Il cannoniere usufruiva di un visore telescopico articolato Alenia C215 da 8 ingrandimenti e con fuoco ampio 7,5\u00b0, fissato a un supporto M114 che era solidale all'affusto, mentre il caricatore aveva due periscopi fissi, rivolti uno in avanti e l'altro a sinistra; nel tetto sopra il suo seggiolino v'era un portello circolare, che si apriva verso il retro.\nLa sopravvivenza dell'equipaggio era garantita, oltre che dalle corazzature, anche da un sistema antincendio e dal complesso di protezione NBC. Il primo constava di una serie di bombole, ripiene di un agente chimico, poste nella camera di combattimento; mediante sottili condotte, esse erano collegate a diversi ugelli vaporizzatori distribuiti nel vano motore: in caso d'incendio, il sistema s'attivava alla temperatura di 180\u00a0\u00b0C. Tra il posto del pilota e lo spazio di stoccaggio delle munizioni era sito il sistema sovrapressurizzato NBC. Una grossa ventola aspirava aria fresca dall'esterno e la indirizzava in un filtro, dove si raccoglievano le particelle pi\u00f9 grandi di natura chimica, biologica o nucleare; questi scarti erano continuamente eiettati dal carro mediante una seconda ventola, di modo che il raccoglitore nel gruppo NBC non si intasasse.\nNel complesso, l'OF-40 pesava 45,50 tonnellate in assetto da combattimento; la lunghezza fuori tutto (compreso il cannone) arrivava a 9,222 metri, quella del solo scafo a 6,893 metri. L'altezza era pari a 2,450 metri e la larghezza misurava 3,510 metri. Il mezzo raggiungeva una velocit\u00e0 massima su strada di 60\u00a0km/h e l'autonomia sulla stessa superficie era di 600 chilometri. La mobilit\u00e0 e la manovrabilit\u00e0 erano eccellenti: riusciva ad affrontare fossati larghi fino a 3 metri, gradini alti sino a 1,10 metri, guadi di 1,20 metri senza preparazione. Le capacit\u00e0 anfibie aumentavano a 2,25 metri con l'impiego di un sistema idraulico d'immersione; se a esso era poi aggiunto uno snorkel, il carro era capace di superare tratti sommersi profondi fino a 4 metri. In questi casi erano attivate due pompe di sentina ad alimentazione elettrica, una nel vano motore e una nella camera di combattimento, ciascuna in grado di espellere 120 litri d'acqua al minuto. Era anche capace di gestire gradienti del 60% e pendenze del 30%.\nVersioni.\nOF-40 Mod. 1.\nModello base, descritto nel paragrafo precedente, la cui designazione \u00e8 retroattiva.\nOF-40 Mod. 2.\nQuesta versione comprende tutti i diciotto carri del secondo lotto richiesto dagli Emirati Arabi Uniti. Rispetto alla versione base, il sistema di mira disponeva di un mirino telescopico OG14 L2A da 8 ingrandimenti, di uno stabilizzatore per il cannone da 105\u00a0mm e di sensori per la velocit\u00e0 del vento, la temperatura del propellente delle granate e la temperatura ambientale. Il periscopio del comandante, regolabile per la visione diurna o notturna, era auto-stabilizzante e veniva asservito alla bocca da fuoco durante le operazioni di sparo; anche il cannoniere ebbe una pi\u00f9 ricca dotazione, poich\u00e9 ebbe un apparato di osservazione da 7 e 14 ingrandimenti che incorporava un mirino telescopico da 8 ingrandimenti e un telemetro laser, coassiali al pezzo. Infine, sul lato destro esterno del mantelletto fu installata una telecamera LLLTV, il cui monitor fu sistemato nella torretta. Gli OF-40 Mod. 1 furono portati a questi standard una volta che la consegna del secondo lotto fu completata.\nOF-40 Mod. 2A.\nAlla fine degli anni ottanta il progetto dell'OF-40 risult\u00f2 sempre meno competitivo a causa dell'armamento, che a livello internazionale si era stabilizzato su pezzi da 120\u00a0mm e cos\u00ec venne proposta una versione equipaggiata con un'arma di quel calibro, da inserire in una torretta allargata molto simile a quella del carro Ariete, in progettazione. Tra i altri miglioramenti furono previste modifiche minori allo scafo, un apparato motore sovralimentato da 1.000\u00a0hp, un cambio completamente automatico a trasmissione elettroidraulica (quattro marce avanti, due retromarce), un sistema di raffreddamento ad acqua con due radiatori raffreddati ad aria, con ventilatori a controllo termostatico progettati per le condizioni del deserto; per ridurre il rilevamento agli infrarossi l'aria di raffreddamento era miscelata con i gas di scarico ed espulsa ai lati dello scafo posteriore. L'esistenza di tale macchina venne annunciata nel 1993 e la OTO ne assembl\u00f2 un prototipo parziale, ma il progetto non riscosse il successo sperato e lo sviluppo venne arrestato nel 1997.\nDerivati.\nL'OF-40 funse da base per diversi progetti alternativi."}
{"id": "569003", "revid": "124485064", "url": "https://it.wikipedia.org/wiki?curid=569003", "title": "METAR", "text": "In meteorologia aeronautica il METAR (acronimo di METeorological Aerodrome Report) \u00e8 un messaggio contenente le informazioni meteorologiche, emesso nella maggior parte dei casi in ambito aeroportuale.\nEmissione di un messaggio METAR.\nLa cadenza di emissione pu\u00f2 essere \"oraria\" o \"semioraria\" in base al tipo di traffico che sostiene l'aeroporto; l'emissione semioraria avviene ai minuti 20 e 50 di ogni ora (il bollettino principale, emesso anche dagli aeroporti con emissione oraria) per gli aeroporti civili e 5 minuti pi\u00f9 tardi per quelli militari; le informazioni inserite si riferiscono all'osservazione effettuata nell'arco dei 10 minuti precedenti l'orario di emissione (ad esempio, l'osservazione dei dati riportati nel METAR delle 06.50 \u00e8 stata fatta tra le 06.40 e le 06.50).\nLa figura professionale che emette il METAR \u00e8 l'esperto assistenza al volo (EAV) e/o l'osservatore meteo (AMO) in servizio presso la stazione meteorologica.\nInformazioni contenute in un messaggio METAR.\nIl testo di un METAR contiene le seguenti informazioni, espresse in gruppi (stringhe) di caratteri alfanumerici:\nInformazioni aggiuntive.\nNella redazione del METAR \u00e8 previsto, in coda all'osservazione, un campo RMK (remarks = si sottolinea) ove vengono inserite informazioni addizionali (con diffusione a carattere nazionale) come la copertura generale, la visibilit\u00e0 delle cime delle montagne, ecc.\nCaso particolare.\nQualora si verifichino variazioni significative dei dati contenuti in un METAR emesso da una stazione che effettua riporti orari (ai 50' di ogni ora) verr\u00e0 eseguito un aggiornamento tramite l'emissione di uno SPECI (usando gli stessi codici e criteri del METAR) e parallelamente uno SPECIAL che andr\u00e0 a sostituire il MET REPORT.\nLe stazioni che emettono i METAR ogni 30', invece, si limiteranno ad aggiornare il Met Report con lo Special, in quanto si considera che l'invio dei bollettini ogni mezz'ora \u00e8 in grado di garantire una descrizione della situazione meteo sufficientemente accurata.\nEsempio.\nIl messaggio:METAR LIME 151520Z 36010G21KT 4000 +RA BR BKN008 OVC020 10/10 Q1024 BECMG 0800 BCFG\nha il seguente significato:\nTAF.\nI TAF (\"Terminal Aerodrome Forecast\") sono le previsioni del tempo di aeroporto espresse con lo stesso codice dei METAR contenenti informazioni su vento, visibilit\u00e0, fenomeni e nuvolosit\u00e0. Si suddividono in \"TAF\" corti, a scadenza entro le 9 ore con emissione ogni 3 ore, e \"TAF\" lunghi a scadenza tra le 24 e le 30 ore con emissione ogni 6 ore. I TAF contengono inoltre ulteriori informazioni, per esempio con la dicitura PROB30 e PROB40 indicano la probabilit\u00e0 in percentuale del verificarsi di un fenomeno, le diciture BECMG e TEMPO, seguite da un'indicazione di intervallo di tempo per indicare fenomeni temporanei pi\u00f9 o meno lunghi, e la dicitura FM, seguita da un'indicazione di tempo, per indicare fenomeni particolari a partire da una certa ora.\nRapporti meteorologici particolari.\nSono rapporti particolari gli AIRMET emessi quando sono in corso fenomeni pericolosi per il volo a quote inferiori a FL150 (15.000\u00a0ft) in zone montane o FL100 (10.000\u00a0ft), segnalati anche dagli aeromobili stessi (attraverso gli AIREP), come forti turbolenze, temporali molto estesi, forti tempeste di polvere e di sabbia, nubi di ceneri vulcanica e attivit\u00e0 vulcaniche pre-eruttive. Per quote superiori, di interesse chiaramente anche ai voli supersonici/transonici, avremo l'emissione dei SIGMET oltre che per i precedenti motivi anche per turbolenza moderata, cumulonembi, grandine e cenere vulcanica.\nEventuali messaggi vengono emessi per nevi (SNOWTAM) e presenza di uccelli (BIRDTAM) sull'aeroporto nel caso in cui possano interessare le attivit\u00e0 connesse al volo.\nTabella delle precipitazioni e dei fenomeni.\nLe precipitazioni e i fenomeni atmosferici sono descritti da una o pi\u00f9 coppie di lettere scelte dalla tabella seguente:\nOgni fenomeno pu\u00f2 essere preceduto da\ne pu\u00f2 essere preceduto anche da un descrittore:\nL'ordine \u00e8\nIntensit\u00e0, Descrittore, Fenomeno\nQuindi, per esempio, un METAR che descrive una pioggia (RA) leggera (-) con rovesci (SH) sar\u00e0:\n-SHRA"}
{"id": "569004", "revid": "6923", "url": "https://it.wikipedia.org/wiki?curid=569004", "title": "Passo Corese", "text": "Passo Corese \u00e8 una frazione di abitanti del comune di Fara in Sabina in provincia di Rieti. \u00c8 di gran lunga la localit\u00e0 pi\u00f9 popolosa del territorio comunale.\nTerritorio.\nPasso Corese si trova geograficamente nella Valle del Tevere. \u00c8 bagnata dalle acque del Fosso di Corese, un torrente che subito dopo l'abitato confluisce nel Tevere.\nToponomastica.\nIl nome dell'abitato deriva dal toponimo \"Passo di Corese\", che esisteva gi\u00e0 prima dell'urbanizzazione della zona e indicava il punto in cui la vecchia Via Salaria passava con un ponte il torrente di Corese; la parola \"passo\" va quindi intesa nell'accezione di \"attraversamento di un corso d'acqua\" e non in quella di passo montano. L'aggettivo \"corese\" (attribuito dapprima al torrente e successivamente al centro abitato) \u00e8 la volgarizzazione del latino \"curensis\", aggettivo indicante l'antica citt\u00e0 di \"Cures sabini\", che sorgeva nei pressi della localit\u00e0 Arci dove ci sono i resti archeologici.\nStoria.\nPreistoria.\nGuado preistorico del Tevere in direzione Fiano Romano-area archeologica arcaica di Civitucola-Capena, utilizzato per le transumanze fino in epoca contemporanea. Il guado e' connesso con i resti della viabilita\u2019 arcaica sio terrazzi fluviali del Tevere, correlata al centro arcaico di Cures Sabini. Si trova sull'argine del Tevere alla fine di una via sterrata che si diverticola come via Ferrovia dalla via Ternana.\nPeriodo arcaico.\nNelle vicinanze della Frazione di Passo Corese in localita' Arci, sorgeva l'antica citt\u00e0 \"Quirita o Curita\" di \"Cures Sabini\", importante centro arcaico tiberino posto sull'asse di il grande tratturo preistorico utilizzato per le transumanse, in epoca romana punto di passaggio della strada consolare Via Salaria, citt\u00e0 che fu assoggettata ai romani nel II secolo a.c. divenuta municipio romano in epoca augustea.\nNel IV secolo, nei suoi pressi, sub\u00ec il martirio Sant'Antimo presbitero. Alla fine dell'et\u00e0 classica Cures scomparve e a ricordarne il nome rimase solo il corso d'acqua che la lambiva, il \"fosso di Cures\" o \"Curensis\", poi volgarizzato in \"fosso di Corese\"; il punto in cui la Via Salaria attraversava il fosso prese quindi il nome di \"passo di Corese\".\nIl castello di Corese e l'osteria del Passo di Corese.\nNel medioevo la pianura del Tevere divenne un luogo paludoso e insalubre e rimase in tali condizioni fino all'Ottocento; questa situazione, insieme alla generale tendenza all'incastellamento, fece s\u00ec che i principali centri abitati si sviluppassero lontano dal \"Passo di Corese\", privilegiando i luoghi rialzati.\nSulle rovine dell'antica Cures, in corrispondenza di una piccola altura (ad ovest dell'attuale centro urbano), si svilupp\u00f2 un modesto castello noto con il nome di \"Corese\", che rappresentava l'unico luogo stabilmente abitato nei dintorni. Corese fu posseduto prima dagli Orsini e poi dai Barberini; nel 1834 contava una popolazione di cento abitanti e la presenza di una chiesa parrocchiale.\nAd ogni modo anche la zona del \"passo di Corese\" (a fondovalle) mantenne una discreta importanza, in quanto nodo di scambio tra i trasporti fluviali (fiume Tevere) e quelli terrestri (Via Salaria). Per tale ragione, nel medioevo il \"passo di Corese\" divenne una stazione di posta e nei pressi del ponte sorse un'osteria, dove i viaggiatori potevano mangiare, riposarsi e cambiare i cavalli. Per molti secoli il \"passo di Corese\" non fu un vero e proprio centro abitato ma un semplice luogo di transito, costituito dalla sola osteria.\nEpoca contemporanea.\nL'attuale centro abitato di Passo Corese ha origini molto recenti, e' conseguente al pendolarismo lavorativo come appendice di Roma.\nDa stazione di posta a centro abitato.\n\u00c8 solo nella seconda met\u00e0 dell'Ottocento che, in corrispondenza del \"passo di Corese\", si inizi\u00f2 a formare un vero e proprio centro abitato. Questo cambiamento si deve, ancora una volta, al suo ruolo di importante snodo per le comunicazioni e i trasporti: nel 1865, infatti, venne inaugurata la ferrovia Roma-Ancona, che collegava Roma alle citt\u00e0 del nord e serv\u00ec la zona con la stazione del Passo di Corese, poi rinominata in \"Fara Sabina-Montelibretti\"; in tal modo, la localit\u00e0 divenne uno snodo non solo viario e fluviale, ma anche ferroviario.\nLa presenza della ferrovia e il fatto che proprio il ponte sul fosso Corese segnasse il confine tra regno d'Italia e Stato Pontificio, fecero s\u00ec che nel 1867 la zona fosse coinvolta negli eventi della campagna dell'Agro romano per la liberazione di Roma: fu proprio nella stazione ferroviaria coresina che Giuseppe Garibaldi sciolse i suoi volontari dopo la sconfitta di Mentana, e da l\u00ec partirono i fratelli Cairoli con i loro compagni per raggiungere Roma.\nAttorno alla stazione, in breve tempo, si svilupparono i primi edifici del nuovo centro abitato. Nello stesso periodo, inoltre, venne realizzata nei suoi pressi una struttura militare di grandi dimensioni: la \"Regia Scuola Militare di Equitazione\". Al nuovo abitato venne inizialmente dato il nome di \"Fara Sabina Scalo\", ma in breve tempo si decise di cambiarlo in \"Passo Corese\", a ricordo del ponte sul fosso Corese che diede il primo toponimo alla zona.\nDurante la seconda guerra mondiale, Passo Corese fu sede di un campo dove erano detenuti prigionieri di guerra alleati, il campo numero 54. Nel dopoguerra, il centro abitato conobbe una vertiginosa crescita urbanistica e demografica. Nel 1960, durante le Olimpiadi di Roma, Passo Corese fu sede delle gare del pentathlon moderno.\nNegli anni duemila Passo Corese \u00e8 divenuta la localit\u00e0 pi\u00f9 popolosa del comune di Fara Sabina. Nella frazione sono sorti un polo didattico, sede di diversi istituti superiori, e soprattutto un grande polo industriale-logistico nel quale si \u00e8 insediata la multinazionale Amazon, provocando dei gravi danni al territorio e alla viabilita' antica che collegava il centro arcaico di Cures Sabini sui terrazzi fluviali del Tevere ad un antico guado preistorico del Tevere.\nEconomia.\nIl polo della logistica.\nNel 2006 in sede di Conferenza dei servizi \u00e8 stato approvato un importante progetto per la realizzazione di un'area industriale e logistica da parte della Regione Lazio che coinvolge circa di suolo e costituirebbe un riferimento per l'intera area di Roma Nord. L'opera porterebbe secondo gli amministratori un notevole sviluppo commerciale per la cittadina l'intera provincia di Rieti, e favorirebbe la realizzazione di infrastrutture viarie lungamente attese dall'intera provincia, quale il collegamento ferroviario diretto con Rieti (linea Roma-Passo Corese-Rieti).\nSecondo numerosi gruppi ambientalisti l'opera rischia di relegare la frazione al ruolo di periferia romana, essendo l'area destinata alla realizzazione del Polo della Logistica maggiore di quella dello stesso agglomerato urbano.\nInfine numerosi studi hanno rivelato la ricchezza di reperti archeologici presente nell'intera area, trovandosi nei pressi dell'antica \"Cures\"; la costruzione del Polo della Logistica in un tale contesto rischia di precludere uno sviluppo di tipo turistico e culturale, caratterizzando l'intera area quale zona a servizi e logistica.\nA luglio del 2016 Amazon ha annunciato la decisione di realizzare il suo secondo centro distribuzione italiano nel polo logistico di Passo Corese, scartando l'ipotesi di costruirlo a Frosinone, secondo un progetto depositato a marzo dal suo braccio operativo Vailog che prevede la costruzione di un capannone con superficie di \u00a0m\u00b2 e la creazione di 1200 posti di lavoro (2000-3000 posti tenendo conto dell'indotto previsto).\nInfrastrutture e trasporti.\nFerrovie.\nA Passo Corese si trova la stazione di Fara Sabina-Montelibretti, posta sulla ferrovia Roma-Orte (linea lenta), su cui opera il servizio metropolitano Orte-Fiumicino aeroporto FL1, con treni ogni 15 minuti per Roma Tiburtina e l'aeroporto di Fiumicino e ogni mezz'ora per Poggio Mirteto scalo.\nLa stazione \u00e8 il principale nodo di accesso via treno alla capitale non solo per il comune di Fara Sabina, ma per tutta la parte della Sabina che si trova a monte della ferrovia, compreso il capoluogo di provincia Rieti (ragion per cui \u00e8 stata pi\u00f9 volte ipotizzata una ferrovia Passo Corese-Rieti); vi transitano ogni anno circa un milione e trecentomila passeggeri.\nStrade.\nPasso Corese \u00e8 anche un importante snodo stradale in quanto \u00e8 attraversata dalla strada statale 4 Via Salaria, collegamento tra mar Tirreno ed Adriatico che, nonostante sia per quasi tutta la sua lunghezza ad una sola corsia per senso di marcia, e' il principale collegamento con la Capitale per i capoluoghi Rieti e Ascoli Piceno. Il raddoppio a quattro corsie del tratto da Passo Corese a Rieti era previsto dalla legge obiettivo.\nA Passo Corese inoltre ha inizio la SS4 Dir, una bretella a quattro corsie che si stacca dalla Salaria e la collega al casello di Fiano Romano dell'autostrada A1 Diramazione Nord, che insieme al tratto della Salaria a quattro corsie Settebagni-Castel Giubileo consente un collegamento autostradale diretto con la Tangenziale Est di Roma.\nInoltre a Passo Corese si stacca dalla Salaria anche la strada regionale 313 ternana che si dirige verso nord, conduce fino a Terni."}
{"id": "569007", "revid": "228587", "url": "https://it.wikipedia.org/wiki?curid=569007", "title": "Stacy Ann Ferguson", "text": ""}
{"id": "569015", "revid": "827882", "url": "https://it.wikipedia.org/wiki?curid=569015", "title": "Fiat 500 &quot;Topolino&quot;", "text": "La Fiat 500, vero nome della vetturetta conosciuta come \"Topolino\"(nome mai utilizzato ufficialmente dalla Fiat), \u00e8 un'automobile utilitaria della casa torinese, prodotta dal 1936 al 1955.\nIl contesto.\nLa Fiat 500, popolarmente chiamata \"Topolino\", \u00e8 senza dubbio fra le automobili italiane pi\u00f9 famose. Nel 1930 Benito Mussolini aveva convocato il senatore Giovanni Agnelli per informarlo della \"inderogabile necessit\u00e0\" di motorizzare gli italiani con una vettura economica, che non superasse il costo di 5\u00a0000 lire.\nFu un'idea di grande impatto propagandistico che Adolf Hitler, non appena eletto Cancelliere del Reich, si affrett\u00f2 a copiare convocando Ferdinand Porsche ed intimandogli di realizzare un'automobile dal costo non superiore ai 1\u00a0000 marchi, quella che sarebbe divenuta famosa in Italia con il nome di Maggiolino.\nLa \"500\" mai nata.\nPreoccupato per il difficile incarico, cui avrebbe volentieri rinunciato, Agnelli rimise la questione ai progettisti dell'ufficio tecnico della FIAT che si divisero in due opposte correnti di pensiero. La prima riteneva possibile raggiungere lo scopo con tecnologie e schemi gi\u00e0 utilizzati dalla FIAT, risparmiando all'osso su dotazioni e materiali. La seconda, valutando che l'azienda torinese non fosse in grado di fornire un prodotto adeguato in tempi brevi, proponeva di affidare il progetto a Oreste Lardone, un estroso tecnico allievo di Giulio Cesare Cappa, che aveva gi\u00e0 realizzato un interessante prototipo di piccola vettura economica per l'Itala.\nAll'inizio, la direzione aziendale Fiat decise di sperimentare entrambe le soluzioni: incaric\u00f2 l'ufficio tecnico di procedere alla progettazione del modello con standard aziendali e, contemporaneamente, assunse Oreste Lardone, assegnandogli un piccolo gruppo di tecnici ed operai con il quale sviluppare le proprie teorie meccaniche.\nLe idee di Lardone erano semplici e chiare: la nuova automobile avrebbe dovuto disporre di quattro posti e di un propulsore bicilindrico di 500 cm\u00b3 raffreddato ad aria e dotata di trazione anteriore.\nEra l'estate del 1931 quando il prototipo della \"500 \u2013 tutto avanti\" fu pronto per la sua prima uscita con a bordo il collaudatore, il progettista ed il senatore Agnelli, impaziente di verificare il prodotto e telegrafare la buona notizia a Mussolini. L'automobilina usc\u00ec dal Lingotto e percorse alcuni chilometri, ma sulla salita di Cavoretto un incendio del motore costrinse gli occupanti a saltare fuori. L'incidente era probabilmente dovuto ad una banale fuoriuscita di carburante, ma Agnelli ordin\u00f2 che la trazione anteriore fosse bandita per sempre dalla FIAT, mentre Lardone fu licenziato.\nLa progettazione della piccola vettura prosegu\u00ec senza entusiasmo fino alla visita di Mussolini alla FIAT dell'ottobre 1932, che ramment\u00f2 ad Agnelli l'impegno assunto.\nIn realt\u00e0 i \"mostri sacri\" dell'ufficio progetti FIAT, Antonio Fessia e Tranquillo Zerbi, erano convinti che l'idea giusta fosse quella \"proibita\" di Lardone e non si sentivano di procedere ad un progetto palesemente sbagliato solo per assecondare il pregiudizio del senatore. Fu lo stesso Fessia che gir\u00f2 l'incarico a Dante Giacosa - un giovane ingegnere gi\u00e0 suo assistente nella progettazione della \"Balilla\" - consapevole che fosse l'uomo adatto.\nLa \"Topolino\".\nDante Giacosa prese le redini del progetto e dopo mesi di febbrili disegni e calcoli ne usc\u00ec una copia in dimensioni ridotte della \"Balilla\". Introdusse innovazioni tese a risparmiare peso e costi: il radiatore era sopra il motore per risparmiare la pompa dell'acqua, secondo il principio che l'acqua calda va in alto e quella fredda in basso (circolazione a termosifone); il telaio aveva due travi a V dall'anteriore al posteriore; il motore a 4 cilindri aveva valvole laterali. Ulteriori elementi di risparmio nella progettazione del motore furono l'alimentazione della benzina a gravit\u00e0 (eliminazione della pompa d'alimentazione) e la lubrificazione con una rudimentale pompa dell'olio avente mera funzione di portata, col lubrificante distribuito ai vari organi meccanici per sbattimento, ovvero dal movimento degli organi stessi.\nLa dirigenza FIAT, soddisfatta, autorizz\u00f2 la realizzazione di prototipi della \"500\".\nIl prototipo definitivo fu collaudato su strada, il 7 ottobre 1934, da Giacosa e Fessia che si alternarono alla guida sull'accidentato percorso Torino - Ivrea - La Serra - Vestign\u00e9 - Borgomasino - Cigliano - Torino, percorrendo molti chilometri di strade sterrate per testare le sospensioni. Nell'ultimo tratto autostradale, raggiunsero la velocit\u00e0 di 82\u00a0km/h.\nPer la nuova vettura era stata scelta la denominazione \"Fiat Topolino\", sull'onda del successo che l'omonimo personaggio, ideato da Walt Disney, aveva ottenuto in Europa. Poco prima della messa in vendita e in seguito alle sanzioni, alcune indiscrezioni giornalistiche ventilarono il nuovo nome di \"Fiat Ginevra\". Il 10 giugno 1936, a Villa Torlonia, la nuova \"ultra utilitaria\" fu presentata al dittatore e alla Stampa, svelando la denominazione definitiva di \"Fiat 500\".\nIl 15 giugno 1936 fu posta in vendita la \"Fiat 500\" (ribattezzata \"500 A\", progenitrice delle \"500 B\" e \"500 C\"), sin dalla sua apparizione popolarmente chiamata ugualmente \"Topolino\". Una vetturetta modesta per tecnica e prestazioni, il cui prezzo era di 8\u00a0900 lire: venti volte lo stipendio medio di un operaio specializzato e ben oltre le preventivate 5\u00a0000 lire. Nel 1936 Porsche aveva gi\u00e0 realizzato i prototipi definitivi della \"Maggiolino\" messa in \"prevendita\" a 990 Marchi, cinque volte lo stipendio di un operaio specializzato.\nTuttavia, grazie alla \"fame di automobile degli Italiani\", la Fiat 500 riusc\u00ec ad avere un discreto successo. Infatti, nell'Italia del 1936 circolavano solo 222\u00a0000 automezzi (di ogni tipo, compresi quelli pubblici e militari) per oltre 42 milioni di abitanti, un veicolo ogni 200 persone. Un rapporto dieci volte inferiore a quello della Francia e quaranta volte inferiore a quello degli Stati Uniti nello stesso anno.\nL'evoluzione.\nLa \"500\" balestra corta.\nLa vettura veniva venduta in due allestimenti: la normale \"Berlina due porte\" e la \"Berlina due porte trasformabile\", con tetto apribile, e a 9\u00a0750 lire. Dalla fine del 1936 fu allestita anche una versione \"Furgone\", con portata di 300\u00a0kg e principalmente destinata al Regio Esercito. Alcuni casi di cedimento del piano di carico nella parte posteriore, dovuti all'eccessiva lunghezza dello sbalzo esterno ai puntoni, fecero modificare le sospensioni. Il primo lotto di \"500\" a balestra corta cess\u00f2 con il numero di telaio 046000, nella seconda met\u00e0 del 1938.\nLa \"500\" balestra intera.\nPer ovviare ai problemi di carico del furgone militare, si studi\u00f2 un allungamento del telaio mediante sostituzione delle mezze balestre con balestre intere. Per l'impossibilit\u00e0 di avviare due distinte linee d'assemblaggio, si unific\u00f2 la produzione sul nuovo telaio. Vista l'immutata denominazione, la prima versione fu popolarmente definita \"balestra corta\" e la seconda \"balestra intera\" o \"balestra lunga\". In tutte le sue versioni la \"500\" a valvole laterali fu costruita pressoch\u00e9 immutata fino all'inizio del 1948, in oltre 110\u00a0000 esemplari.\nLa \"500 B\".\nNella primavera del 1948 fu presentata la \"500 B\", piuttosto simile alla precedente ma con sostanziali modifiche tecniche. Il motore aveva una nuova testata in ghisa con valvole in testa comandate da aste e bilancieri e aumentato nella potenza a , che consentiva una velocit\u00e0 massima di 95 km/h e consumi inferiori. Fortemente rivista anche la parte telaistica con molte piccole migliorie e con l'adozione della barra trasversale stabilizzatrice posteriore e degli ammortizzatori idraulici telescopici sulle quattro ruote. Il \"comfort\" invernale risult\u00f2 migliorato dall'adozione dell'impianto di riscaldamento, su richiesta.\nLa novit\u00e0 pi\u00f9 importante e gradita fu l'introduzione della versione \"Giardiniera\" che proponeva una piccola familiare con quattro posti e un portellone posteriore, che dava accesso al considerevole vano di carico, aumentabile tramite il ribaltamento in avanti dello schienale posteriore.\nLa nuova versione, che riproduceva in formato ridotto la geniale soluzione di \"carrozzeria funzionale\" ideata nel 1946 da Mario Revelli per la Carrozzeria Viotti, era caratterizzata da lussuose fiancate realizzate con listelli di frassino e masonite, sullo stile delle \"woodie\" americane e poteva essere impreziosita con tinte metallizzate. La \"Giardiniera\" fu la prima automobile al mondo di tipo \"station wagon\" costruita in grande serie.\nIl termine originale \"Giardinetta\" non si poteva utilizzare perch\u00e9 depositato dalla Carrozzeria Viotti e si scelse il termine \"Giardiniera\" che oltre ad avere assonanza con la fuoriserie di Viotti, riprendeva l'omonima denominazione dei carri sui quali gli ortolani trasportavano ai mercati i loro prodotti, ancora in largo uso nel primo miserabile dopoguerra.\nLa \"500 B\" rimase in produzione per poco pi\u00f9 di un anno, con oltre 21\u00a0000 esemplari costruiti.\nLa \"500 C\".\nProdotta a partire dal 1949, la \"500 C\" fu il 100\u00ba modello di autovettura FIAT. Per sottolineare le importanti innovazioni tecniche, fu deciso un rifacimento della carrozzeria per renderla pi\u00f9 moderna. Il frontale fu modificato incassando i fari nei parafanghi; dalla coda scomparve la classica ruota di scorta a vista, tipicamente anteguerra.\nDal punto di vista tecnico fu abbandonata la ghisa per la testata, sostituita con l'alluminio. Per unificare la produzione, la versione \"Berlina trasformabile\" fu resa di serie, mentre la berlina con tetto in lamiera si poteva avere a richiesta, con lunghe attese.\nNel 1951 la \"Giardiniera Legno\" abbandon\u00f2 le fiancate in legno e faesite, costruite a mano dalla Sezione Carrozzerie Speciali, in favore della \"Belvedere\", con nuovi lamierati metallici realizzati a stampaggio. L'innovazione portava grandi vantaggi dal punto di vista pratico e le vendite aumentarono considerevolmente. La produzione della \"Topolino Berlina\" cess\u00f2 nel 1954, lasciando il posto alla Fiat 600, mentre quella della \"Belvedere\" si protrasse a tutto il 1955.\nProduzione estera.\nLa \"Topolino\" fu prodotta, su licenza, anche in stabilimenti consociati alla FIAT o mediante la creazione di apposite \"joint venture\". Con limitate differenze esteriori, pi\u00f9 o meno rilevanti, era assemblata in Polonia dalla Polski Fiat, in Austria dalla Steyr-Puch, in Germania dalla NSU-Fiat Neckar e in India dalla Premier. Grande fu il successo delle versioni francesi prodotte dalla Simca con i modelli \"Cinq\" e \"Six\": oltre 50\u00a0000 esemplari, dal 1937 al 1950.\nNell'ambito degli accordi tra FIAT e Nash Motors per realizzare anche a Torino automobili con scocca autoportante, nel 1948 le due case presero accordi per produrre negli Stati Uniti una versione spider della \"Topolino\", con autotelaio fornito dalla FIAT e carrozzeria Nash, disegnata da Bill Flajole. Dopo la presentazione alla stampa del prototipo \"NXI\", nel 1949, l'accordo tra Nash e FIAT sfum\u00f2.\nLe derivate.\nGli autotelai della \"Topolino\" furono utilizzati da carrozzieri italiani ed esteri, per versioni speciali sportive, commerciali o da competizione.\nDegne di nota le Topolino \"belvedere\" Garavini, le Siata Amica, cabriolet, le Fiat Giannini 750 sport (berlinetta \"Mille Miglia\", 500 C Furgone Abarth e un esemplare unico di 500 C berlina carrozzata Pitton del 1955.\nAlcune derivate.\nLe corse erano un severo banco di prova e soprattutto una insostituibile cassa di risonanza per pubblicizzare prestazioni - che rimanevano un parolone - e affidabilit\u00e0.\nLe \"Topolino\" pi\u00f9 o meno elaborate avevano partecipato a centinaia di competizioni e avvicinato allo sport automobilistico un esercito di dilettanti, alcuni diventati famosi, come Elio Zagato che, per il suo esordio nelle corse del primissimo dopoguerra, aveva smantellato la 500 furgoncino trasformandola in una sport barchetta.\nServizio nelle forze armate.\nLa \"Topolino\", per la sua stessa filosofia progettuale, non si adattava ad un uso militare: la scarsa potenza limitava le prestazioni e il peso sbilanciato sull'assale anteriore ne riduceva l'uso a percorsi piani e fondi duri. Nonostante tutto gi\u00e0 dal 1936 venne acquisita dal Regio Esercito la \"500\" (sia balestra corta che, poi, balestra intera) come mezzo di collegamento nei comandi cittadini. Durante la seconda guerra mondiale, la cronica e grave carenza di mezzi motorizzati port\u00f2 le FF.AA italiane ad impiegare la vettura anche al fronte e molte di requisizione vennero utilizzati in Italia anche dalla Wehrmacht dopo l'8 settembre 1943. Esistono testimonianze fotografiche di forniture dirette da parte della NSU alla Wehrmacht e di utilizzo da parte della stessa di Simca 5."}
{"id": "569018", "revid": "125826757", "url": "https://it.wikipedia.org/wiki?curid=569018", "title": "Epoca vichinga", "text": "Con Epoca o Era dei Vichinghi si intende convenzionalmente quel periodo storico caratterizzato dall'espansione di popolazioni nord-germaniche che va dai primi saccheggi documentati attorno al 790 fino alla conquista normanna dell'Inghilterra del 1066.\nIn questo periodo, i guerrieri vichinghi imperversarono lungo le coste dell'Europa, saccheggiando, conquistando e commerciando.\nDal punto di vista geografico, durante l'epoca vichinga le popolazioni norrene stanziate in Norvegia, Danimarca, Svezia e Germania settentrionale, si espansero nel Danelaw, in Scozia, in Irlanda, nell'Isola di Man, in Normandia, nell'Italia meridionale, nelle F\u00e6r \u00d8er, in Islanda, in Groenlandia ed infine in Terranova (oggi in Canada).\nDopo aver sviluppato commerci ed insediamenti, dall'Europa giunsero alle popolazioni nordiche numerosi impulsi culturali, che causarono sostanzialmente la fine della loro epoca. Il Cristianesimo cominci\u00f2 a diffondersi in Scandinavia e, insieme alla crescita di un forte potere centralizzato ed al rinforzarsi delle difese nelle zone costiere dove i Vichinghi erano soliti compiere saccheggi, le spedizioni predatorie divennero sempre meno profittevoli e sempre pi\u00f9 rischiose. Cessarono completamente nell'XI secolo, con l'ascesa di re e grandi famiglie nobili e di un sistema quasi feudale.\nIl loro norreno antico e la lingua germanica settentrionale divennero le lingua madri delle lingue scandinave attuali. Nell'801, una forte autorit\u00e0 centrale si ipotizza che essa si sia sviluppata nello Jutland, mentre i danesi cominciavano a guardare oltre il loro territorio per la terra, il commercio e il saccheggio. In Norvegia, i terreni montuosi e i fiordi formavano forti confini naturali. Le comunit\u00e0 erano indipendenti l'una dal l'altra, ad eccezione della situazione in Danimarca. Nell'800 in Norvegia si erano formati fino a 30 piccoli regni, unificati solo nel 872 con la battaglia di Hafrsfjord.\nIl mare era il modo pi\u00f9 semplice di comunicare tra i regni norreni e il mondo esterno. A partire dal VIII secolo, i norreni cominciarono a costruire navi da guerra e iniziarono ad inviare spedizioni per razziare le coste anglosassoni, dando cos\u00ec inizio all'epoca vichinga.\nStoria.\nL'inizio dell'epoca vichinga \u00e8 possibile associarlo all'8 giugno 793, evento che rappresenta il primo saccheggio da parte dei vichinghi in Inghilterra, il quale distrussero l'abbazia di Lindisfarne, uno dei centri di apprendimento pi\u00f9 influenti del periodo, situato su un'isola al largo della costa nord-orientale dell'Inghilterra nella contea Northumberland. Secondo Judith Jesch sostiene invece che l'inizio dell'epoca vichinga possa risalire ad un periodo compreso fra 700\u2013750, ritiene inoltre che era improbabile che il saccheggio a Lindisfarne fosse stato realmente il primo attacco, visto che sono presenti delle prove archeologiche che suggeriscono gi\u00e0 dei contatti avvenuti tra la Scandinavia e le Isole britanniche all'inizio del VIII secolo.\nDurante l'attacco a Lindisfarne, diversi monaci furono uccisi nell'abbazia, altri invece furono gettati in mare mentre alcuni che erano sopravvissuti furono portati via come schiavi insieme alla tesoreria della chiesa, dando luogo alla tradizionale (ma non attestata) preghiera: \"A furore Normannorum libera nos, Domine\" che letteralmente significa \"Liberaci dalla furia degli uomini del Nord, Signore\". Quattro anni prima tre navi vichinghe si arenarono nella baia di Weymouth (anche se a causa di un errore di scrittura nella \"Cronaca anglosassone\" il quale riporta questo avvenimento datato al 787 piuttosto che al 789). L'avvenimento riporta di un gruppo di Dani che navigarono fino all'isola di Portland nella contea del Dorset. Erroneamente furono scambiati per mercanti da un funzionario reale. Quando gli chiese di venire al feudo del re per pagare una tassa commerciale sui beni, loro lo uccisero. La devastazione vichinga in Northumbria a Lindisfarne \u00e8 stata riferita dallo studioso Alcuino di York, il quale scrisse: \"Mai prima d'ora in Gran Bretagna apparve un tale terrore\". I vichinghi furono raffigurati come esseri violenti e sanguinari dai loro nemici. Nelle cronache medievali inglesi, essi vengono descritti come \"lupi tra le pecore\".\nNel 794, secondo gli \"Annali dell'Ulster\", un attacco importante fu sferrato alla casa madre di Lindisfarne a Iona, a seguire nel 795 una serie di incursioni sulla costa settentrionale dell'Irlanda. Da l\u00ec in poi, nel 802 i vichinghi attaccarono nuovamente Iona, provocando un grande massacro tra i Culdei e bruciarono l'abbazia.\nI vichinghi presero di mira l'Irlanda fino all'830, mentre l'Inghilterra e l'Impero carolingio erano in grado di contrastare le razzie vichinghe. Tuttavia, dopo l'anno 830, i vichinghi ebbero un notevole successo contro l'Inghilterra, l'Impero carolingio e altri popoli dell'Europa occidentale. I vichinghi ne approfittarono dalla disgregazione dell'Impero carolingio, cos\u00ec come contrapposero i regni inglesi gli uni contro gli altri.\nNel 884, un esercito di vichinghi danesi furono sconfitti nella battaglia di Norditi in Frisia dagli stessi frisoni guidati dall'arcivescovo Remberto di Brema, il quale costrinse i vichinghi a ritirarsi dalla Frisia orientale.\nIl Regno dei Franchi sotto Carlo Magno fu devastato dai vichinghi, visto che potevano navigare sulla Senna senza problemi. Verso la fine del regno di Carlo Magno e in seguito alla spartizione dell'impero ai suoi figli e nipoti, ebbero inizio una serie di incursioni da parte dei popoli scandinavi, che culminarono nel 911 con la conquista della Normandia. Carlo III di Francia detto anche il Semplice, concesse al condottiero vichingo Rollone il ducato di Normandia per cercare di bloccare i saccheggi persistenti dei vichinghi. Carlo diede a Rollone il titolo di duca, in cambio della sua fedelt\u00e0 ed inoltre doveva convertirsi al cristianesimo, successivamente si impegn\u00f2 a difendere la regione settentrionale della Francia contro le incursioni di altri gruppi vichinghi. Dopo diverse generazioni, i discendenti normanni di questi coloni vichinghi non solo si identificarono come normanni ma adottarono la lingua normanna (un dialetto francese o una lingua romanza che pu\u00f2 essere classificata come una delle lingue d'o\u00efl insieme al francese, al piccardo e al vallone) e la loro cultura normanna. Fino ad arrivare al 1066, con la conquista normanna dell'Inghilterra il quale divenne l'aristocrazia regnante dell'Inghilterra anglosassone.\nLe prime contestazioni alle molte immagini anti-vichinghe in Gran Bretagna emersero nel XVII secolo. Alcune opere accademiche pionieristiche sull'epoca vichinga raggiunsero un piccolo numero di lettori in Gran Bretagna. La linguistica ha tracciato le origini di alcuni idiomi e proverbi rurali dell'epoca vichinga. I nuovi dizionari della lingua norrena antica permettevano a pi\u00f9 vittoriani di leggere le \"Saghe degli Islandesi\".\nNel XVII secolo, alcuni celebri studiosi scandinavi come Thomas Bartholin, Ole Worm e Olaus Rudbeck furono i primi ad usare le iscrizioni runiche e le Saghe degli Islandesi come fonti storiche primarie. Alcuni storici vissuti durante l'illuminismo e il rinascimento nordico come Thormodus Torf\u00e6us, Ludvig Holberg e Olof von Dalin svilupparono un approccio pi\u00f9 razionale e pragmatico allo studio storico.\nEntro la seconda met\u00e0 del XVIII secolo, mentre le Saghe degli Islandesi venivano ancora utilizzate come fonti storiche importanti, l'epoca vichinga era tornata ad essere considerata come un periodo barbarico e incivile nella storia dei paesi nordici.\nGli studiosi al di fuori della Scandinavia non iniziarono a rivalutare le imprese compiute dai vichinghi fino agli anni 1890, dandogli pieno riconoscimento alle loro abilit\u00e0 artistiche, tecnologiche e marinaresche.\nFino a poco tempo fa, la storia dell'epoca vichinga era basata in gran parte sulle Saghe degli Islandesi, l'opera islandese \"Cogad G\u00e1edel re Gallaib\", la storia dei Dani scritta da Saxo Grammaticus ed infine la storia della Rus' di Kiev narrata nella \"Cronaca degli anni passati\". Ad oggi, la maggior parte degli studiosi ritengono che questi testi siano delle fonti da non capire letteralmente ma si basano di pi\u00f9 su reperti archeologici concreti, ne valutano la numismatica e altre discipline e metodi scientifici in maniera diretta.\nCause probabili dell'espansione vichinga.\nMolte teorie sono poste riguardo alla causa delle invasioni vichinghe; la volont\u00e0 di esplorare nuove terre ha ricoperto un ruolo importante. In quel periodo, l'Inghilterra, il Galles e l'Irlanda erano vulnerabili agli attacchi, essendo divisi in molti piccoli regni che si facevano la guerra gli uni contro gli altri, creando una situazione di disordine interno mentre i Franchi erano ben difesi. Un'altra possibile causa \u00e8 la sovrappopolazione, specialmente nei Monti scandinavi anche se comunque tale teoria \u00e8 contestata fra i vari studiosi. I progressi tecnologici come l'uso del ferro e la carenza di donne causata da un infanticidio femminile selettivo hanno avuto un loro impatto per l'espansione vichinga. Le tensioni causate dall'espansione dei Franchi nel sud della Scandinavia e e i loro successivi attacchi contro i popoli vichinghi, pu\u00f2 esser stato uno dei tanti pretesti per il saccheggio vichingo. Harald I di Norvegia il primo re delle Norvegia, fece diverse incursioni e di conseguenza si fece diversi popoli come nemici.\nAncora oggi \u00e8 in corso il dibattito tra gli studiosi sul perch\u00e9 gli scandinavi iniziarono ad espandersi dall' VIII all'XI secolo. Sono stati evidenziati diversi fattori: demografici, economici, ideologici, politici e tecnologici.\nModello demografico.\nQuesto modello suggerisce che la Scandinavia riscontr\u00f2 un discreto boom demografico poco prima dell'inizio dell'epoca vichinga. La capacit\u00e0 agricola della terra non era sufficiente per tenere il passo con l'aumento della popolazione. Di conseguenza, molti scandinavi si trovarono senza propriet\u00e0 e senza status. Per porre rimedio a questa situazione, gli uomini che avevano perduto i propri averi per sopravvivere si diedero alla pirateria. Nel frattempo la popolazione continuava a crescere, i pirati guardavano sempre di pi\u00f9 oltre ai confini del mar Baltico, ed infine in tutto il resto dell'Europa.\nModello economico.\nIl modello economico afferma che l'epoca vichinga sia il risultato scaturito da un crescente urbanismo e commercio in tutta l'Europa continentale. Cos\u00ec come il mondo islamico stava crescendo, anche le sue rotte commerciali e la ricchezza ebbero una grande crescita che si spinse sempre pi\u00f9 a nord. Nell'Europa occidentale, i centri proto-urbani dell'Inghilterra anglosassone, ebbero un boom economico durante l'era prospera dell'VIII secolo. Gli scandinavi, come tanti altri europei, furono attratti da questi centri urbani pi\u00f9 ricchi, che presto diventeranno i bersagli frequenti delle incursioni vichinghe. La connessione degli scandinavi a reti commerciali pi\u00f9 grandi e ricche attirarono i vichinghi nell'Europa occidentale e successivamente nel resto dell'Europa. In Inghilterra, furono ritrovati diversi tesori vichinghi come ad esempio quello di Cuerdale o della valle di York. Coloro che criticano questo modello sostengono che le prime incursioni vichinghe registrate furono in Norvegia occidentale e in Gran Bretagna settentrionale, ovvero che non erano zone fortemente integrate dal punto di vista economico. Sono presenti anche delle versioni alternative del modello economico che puntano agli incentivi economici derivati da una popolazione giovanile, cos\u00ec come tanti uomini giovani che furono spinti alla pirateria per via delle cattive condizioni economiche che stavano vivendo.\nModello ideologico.\nQuesta epoca coincide con il Periodo caldo medievale (800\u20131300) e si conclude con l'inizio della Piccola era glaciale (1250\u20131850 circa). L'inizio dell'epoca vichinga oltre a coincidere con il saccheggio di Lindisfarne, Carlo Magno diede inizio a diverse campagne militari, conosciute anche come le guerre sassoni o guerre cristiane visto la grande presenza di pagani in Sassonia. Bruno Dum\u00e9zil teorizza che gli attacchi vichinghi possano essere stati in risposta alla diffusione del cristianesimo tra i popoli pagani. A causa della diffusione del cristianesimo in Scandinavia, un conflitto serio ha diviso la Norvegia per quasi un secolo.\nModello politico.\nIl primo dei due componenti principali del modello politico \u00e8 il fattore esterno, il quale suggerisce che gli organi politici deboli della Gran Bretagna e dell'Europa occidentale hanno spinto i razziatori vichinghi in quelle terre, in cerca di ricchezza. Le ragioni di queste debolezze variano, ma generalmente possono essere semplificate in politiche decentrate o siti religiosi. Di conseguenza, i vichinghi saccheggiarono con facilit\u00e0 e poi si ritiravano da queste aree che erano frequentemente razziate. Il secondo dei due fattori \u00e8 quello interno, che coincide con un periodo poco prima dell'epoca vichinga in cui la Scandinavia stava subendo una centralizzazione di massa del potere nei paesi moderni della Danimarca, Svezia e Norvegia. Questa centralizzazione del potere costrinse centinaia di capi trib\u00f9 ad abbandonare le proprie terre, che lentamente stavano venendo acquisite da re e dinastie che cominciarono ad emergere. Per questo motivo, molti di questi capi cercarono rifugio altrove, cominciando a saccheggiare le coste delle Isole britanniche e dell'Europa occidentale.\nModello tecnologico.\nQuesto modello indica che l'epoca vichinga si sia verificata come il risultato delle innovazioni tecnologiche che hanno permesso ai vichinghi di concentrarsi con le incursioni. Non c'\u00e8 alcun dubbio che la pirateria esisteva nel mar Baltico ancor prima dell'epoca vichinga, ma gli sviluppi nella tecnologia velica e la pratica hanno reso possibile per i primi razziatori vichinghi di attaccare le terre pi\u00f9 lontane. Fra di questi sviluppi ne fanno parte anche l'uso di vele pi\u00f9 grandi, virate pratiche e 24 ore di navigazione.Tali modelli costituiscono in gran parte ci\u00f2 che \u00e8 noto riguardo alle motivazioni e alle cause dell'epoca vichinga. Con ogni probabilit\u00e0, l'inizio di questo periodo storico \u00e8 stato il risultato di una combinazione dei modelli di cui sopra citati.\nLa colonizzazione vichinga delle isole nel Nord Atlantico \u00e8 stata attribuita ad un periodo di clima favorevole (detto anche \"Medieval Climactic Optimum\") visto che il tempo era relativamente stabile e prevedibile, con mari calmi. La conformazione della banchisa era molto rara, i raccolti erano molto fruttuosi e le condizioni di pesca erano buone.\nTecnologia.\nLe navi da guerra vichinghe (dette anche \"drakkar\") erano tecnologicamente superiori rispetto a quelle europee, nonostante ci\u00f2 svilupparono un'altra tipologia di nave dedicata alle attivit\u00e0 mercantili, ovvero la knarr. I vichinghi erano sia abili nella navigazione che nella guerra a terra o in mare, solitamente attaccavano obbiettivi poco difesi ed isolati. L'efficacia di queste tattiche militari fecero guadagnare ai vichinghi la notoriet\u00e0 di formidabili razziatori e pirati. La velocit\u00e0 massima stimata di queste navi si aggirava intorno ai 30\u00a0km/h, equivalenti a 16 nodi.\nI vichinghi utilizzavano le loro navi da guerra per percorrere grandi distanze oppure per raggiungere dei vantaggi tattici in battaglia. Erano in grado di attaccare in maniera efficace attraverso gli attacchi improvvisi, si avvicinavano agli obbiettivi rapidamente, dopo aver sferrato l'attacco si ritiravano il prima possibile per evitare una controffensiva nemica. Grazie alla struttura della nave, erano in grado di navigare anche nelle acque meno profonde come ad esempio nei fiumi, permettendogli di attaccare anche la terra ferma. Le navi erano versatili e abbastanza leggere da essere trasportate a terra da un sistema fluviale all'altro. La vela permetteva alle stesse barche di affrontare il mare aperto e di esplorare le terre inesplorate dell'Atlantico settentrionale. L'utilizzo delle drakkar termin\u00f2 nel momento in cui la tecnologia ebbe un grande sviluppo, le navi iniziarono ad essere costruite utilizzando le seghe al posto degli assi.\nLe battaglie in mare erano rare fino a quando, le navi vichinghe una volta che individuarono delle navi mercantili in acque acque scandinave le presero d'assalto abbordandole. Quando si combatteva su larga scala, i vichinghi legavano tutte le proprie navi in modo da avanzare contro il nemico stando tutti vicini. Durante l'avanzata, i guerrieri scagliavano lance, frecce e altri tipi di proiettili contro i propri nemici. Quando le navi erano sufficientemente vicine, iniziava l'abbordaggio seguito da un combattimento corpo a corpo con asce, spade e lance. Gli equipaggi vichinghi per rimanere forti sia di numero che di fatto, dovevano agire come un'unica unit\u00e0, ma questa uniformit\u00e0 aveva dei problemi. Una nave vichinga in linea non poteva ritirarsi o inseguire i nemici visto che doveva mantenere la formazione, altrimenti avrebbe indebolito la flotta vichinga. Generalmente, queste tattiche permisero ai vichinghi di distruggere con rapidit\u00e0 i propri avversari.\nIn contemporanea ad una centralizzazione crescente del governo nei paesi scandinavi, il leidang era un sistema di mobilitazione della flotta scandinava, dove ogni \"skipreide\" doveva mantenere una nave e un equipaggio, tale sistema fu interrotto come istituzione puramente militare e si trasform\u00f2 in una tassa. Il leidang norvegese fu istituito da Haakon Haakonson nel 1263 durante la sua spedizione in Scozia nel periodo della guerra scozzese-norvegese, mentre gli ultimi movimenti registrati del leidang fu nel 1603. Tuttavia, gi\u00e0 nell'XI e XII secolo, le navi da guerra europee venivano costruite con le piattaforme sollevate a prua e a poppa, in modo che gli arcieri potevano colpire i drakkar relativamente pi\u00f9 bassi. Con la creazione della Lega anseatica, essa port\u00f2 alla disfatta delle flotte scandinave nella maggior parte degli scontri navali successivi.\nAncora oggi rimane sconosciuto il come i vichinghi navigarono in mare aperto e riuscirono in tale impresa. Alcuni studi affermano che l'uso della Pietra del Sole l\u00ec orient\u00f2 per capire meglio la posizione del Sole, tuttavia alcune riproduzioni moderne della navigazione vichinga \"cielo-polarimetrica\" hanno riportato che queste bussole del sole in realt\u00e0 sono molto imprecise e non potevano essere utilizzate se il cielo era nuvoloso o nebbioso.\nIl ritrovamento archeologico conosciuto come le lenti di Visby sull'isola di Gotland, in Svezia nel 1950 potevano esser stati dei componenti di un telescopio. Dimostrando che precedentemente all'invenzione del telescopio avvenuta nel XVII secolo, il progresso tecnologico nel Medioevo gi\u00e0 era molto avanti di quanto si pensasse. Alcuni studi recenti suggeriscono invece che i vichinghi usarono anche una bussola ottica per aiutarsi nella navigazione e per trovare la posizione del Sole quando non era direttamente visibile.\nCentri commerciali.\nTra la maggior parte dei centri commerciali pi\u00f9 importanti fondati dai norreni durante l'epoca vichinga ne facevano parte: Aarhus e Ribe in Danimarca, Hedeby in Germania, Vineta in Pomerania, Truso in Polonia, Bergen, Kaupang e Skiringssal in Norvegia, Birka in Svezia, Bordeaux in Francia, York in Inghilterra, Dublino in Irlanda ed Aldeigjuborg in Russia.\nHedeby era un centro commerciale molto importante perch\u00e9 essendo vicino al confine con i Franchi, le due culture si incrociavano e si scambiavano le proprie conoscenze, il tutto per\u00f2 fu interrotto con la sua distruzione avvenuta intorno al 1050 da parte dei norvegesi a causa di una disputa interna. Nel 866, York era il punto centrale del regno di J\u00f3rv\u00edk, le sue scoperte (come ad esempio un cappello di seta, la contraffazione di una moneta di Samarcanda e una conchiglia del mar Rosso o del Golfo Persico) suggeriscono che i collegamenti commerciali scandinavi nel X secolo arrivarono oltre Bisanzio. Nonostante ci\u00f2, questi oggetti potrebbero essere stati anche delle importazioni bizantine, non c'\u00e8 quindi alcun motivo di supporre che i Variaghi viaggiarono oltre Bisanzio e il mar Caspio.\nGenetica.\nUno studio genetico pubblicato prima su \"bioRxiv\" il 17 luglio 2019 e poi successivamente su \"Nature\" il 16 settembre 2020, ha esaminato la genomica della popolazione vissuta durante l'epoca vichinga. Sono stati esaminati 442 umani antichi provenienti da tutta l'Europa e dal Nord Atlantico, vissuti rispettivamente in un lasso di tempo che va dall'et\u00e0 del bronzo fino ad arrivare all'et\u00e0 moderna. In termini di composizione del Y-DNA, i vichinghi erano simili agli attuali scandinavi. Gli aplogruppi Y-DNA pi\u00f9 comuni nello studio sono stati: I-M253 (con 95 campioni), R1b (con 84 campioni) e R1a (con 61 campioni). \u00c8 stato scoperto che c'era un notevole flusso di geni stranieri in Scandinavia negli anni precedenti l'epoca vichinga e anche durante il periodo stesso. Questo flusso genetico inizialmente entr\u00f2 in Danimarca e nella Svezia orientale, da l\u00ec si diffuse anche nel resto della Scandinavia. L'Y-DNA dei campioni dell'epoca vichinga suggerisce che questo possa discendere in parte dalle trib\u00f9 germaniche vissute durante le invasioni barbariche che stavano ritornando in Scandinavia. Lo studio ha scoperto anche che, nonostante le strette somiglianze culturali, vi erano distinte differenze genetiche tra le popolazioni scandinave nell'epoca vichinga. Queste differenze sono ancora oggi presenti. Le aree interne risultarono pi\u00f9 omogenee dal punto di vista genetico rispetto alle zone costiere e alle isole come l'\u00d6land e il Gotland. Queste isole erano probabilmente importanti insediamenti commerciali. Non sorprendentemente ma con molta coerenza con i documenti storici, lo studio ha trovato tracce evidenti di un grande afflusso di vichinghi danesi in Inghilterra, svedesi in Estonia e Finlandia mentre norvegesi in Irlanda, Islanda e Groenlandia durante l'epoca vichinga. I vichinghi hanno lasciato un'impronta genetica nelle zone in cui si insediarono, il quale ancora oggi \u00e8 presente nella popolazione contemporanea del Regno Unito, il cui 6% del DNA \u00e8 d'origine vichinga. Lo studio ha inoltre dimostrato che alcune persone locali della Scozia furono sepolti come vichinghi e possono quindi avere assunto delle identit\u00e0 vichinghe.\nLa studiosa Ashot Margaryan nel 2020, esamin\u00f2 la tomba di un guerriero d'\u00e9lite datato al 1010-1020 che fu sepolto a Bodzia in Polonia. Il cimitero di Bodzia \u00e8 eccezionale sia dal punto di vista scandinavo che russo di Kiev. L'uomo di fatto non era un semplice guerriero ma bens\u00ec faceva parte di una famiglia reale molto ricca. La sua sepoltura \u00e8 quella pi\u00f9 di rilievo in tutto il cimitero, inoltre l'analisi dello stronzio relativo allo smalto dentale dimostra che non era del luogo. Si presume che sia venuto in Polonia insieme al principe Svjatopolk I di Kiev e che poi abbia incontrato la morte in un combattimento. Questa teoria corrisponderebbe agli avvenimenti accaduti nel 1018 quando lo stesso Svjatopolk scomparve dopo aver lasciato Kiev. Non si pu\u00f2 escludere che l'uomo di Bodzia fosse Sviatopolk stesso, poich\u00e9 la genealogia dei Rjurikidi in quel periodo era molto vaga e le date di nascita dei vari principi sono approssimative. L'uomo di Bodzia aveva un aplogruppo I1-S2077 e aveva sia antenati scandinavi che russi.\nLa stessa Margaryan esamin\u00f2 anche i resti scheletrici di 41 individui provenienti dal sito archeologico delle navi di Salme, in Estonia. I resti scheletrici appartenevano a guerrieri che furono uccisi in battaglia e successivamente sepolti insieme a numerose armi e armature di grande valore. Il test del DNA e l'analisi isotopica hanno rivelato che gli uomini erano originari dalla Svezia centrale.\nI dati genetici raccolti in queste aree confermano e sostengono gi\u00e0 altre prove storiche e archeologiche tratte in precedenza.\nInfluenza del norreno antico sulla lingua inglese.\nL'effetto linguistico a lungo termine degli insediamenti vichinghi in Inghilterra era triplice: oltre un migliaio di parole norvegesi furono integrate nella lingua inglese; numerosi luoghi nell'est e a nord-est dell'Inghilterra oggi hanno dei nomi danesi, mentre molti nomi personali inglesi sono d'origine scandinava. Alcune parole scandinave sono entrate a far parte del lessico inglese fra cui: \"landing, score, beck, fellow, take, busting\" e \"steersman\". La maggior parte dei prestiti linguistici non apparvero nei documenti fino all'inizio del XII secolo; tra cui molte parole moderne che iniziano con -\"sk\" come ad esempio \"skirt, sky\" o \"skin\"; altre parole che appaiono in fonti scritte fra le quali \"again, awkward, birth, cake, dregs, fog, freckles, gasp, law, moss, neck, ransack, root, scowl, sister, seat, sly, smile, want, weak\" e \"window\" provengono tutte dal norreno antico che significa \"wind-eye\". Alcune delle parole sopra citate oggi fanno parte tra le pi\u00f9 comuni nella lingua inglese. Il sistema dei pronomi personali \u00e8 stato influenzato con l'uso di \"they, them\" e \"their\" il quale sostituirono le forme precedenti. Il norreno antico ha influenzato anche il verbo \"to be\", la sostituzione di \"sindon\" in \"are\" \u00e8 quasi certamente d'origine scandinava, cos\u00ec come la terza persona singolare che finisce con \"-s\" nel \"present simple\".\nSono presenti pi\u00f9 di 1,500 toponimi scandinavi in Inghilterra, principalmente nello Yorkshire e nel Lincolnshire (all'interno dell'ex territorio vichingo noto come il Danelaw): oltre 600 di essi finiscono per -\"by\" ovvero la parola scandinava che indicava il villaggio, come ad esempio Grimsby\",\" Naseby e Whitby; tanti altri invece finiscono per -\"thorpe\" (fattoria), -\"thwaite\" (radura) e -\"toft\" (podere).\nLa distribuzione dei nomi delle famiglie che mostrano l'influenza scandinava sono ancora oggi presenti; un'analisi di vari nomi di famiglie che finiscono per -\"son\" ha rivelato che sono per lo pi\u00f9 concentrate a nord e ad est, il quale corrispondono ad aree dell'ex territorio vichingo. I primi documenti medievali indicano che oltre il 60% dei nomi personali nello Yorkshire e nel Lincolnshire settentrionale avevano un'influenza scandinava."}
{"id": "569019", "revid": "767487", "url": "https://it.wikipedia.org/wiki?curid=569019", "title": "Temperatura di rugiada", "text": ""}
{"id": "569020", "revid": "767487", "url": "https://it.wikipedia.org/wiki?curid=569020", "title": "Francesco Serlupi Crescenzi", "text": "Biografia.\nGiovinezza.\nNato a Roma il 26 ottobre 1755 dall'antica famiglia patrizia romana dei marchesi di baldacchino Serlupi Crescenzi, studi\u00f2 legge e da giovane fu votante del Tribunale della Segnatura Apostolica sotto papa Pio VI e poi referendario dello stesso Tribunale di giustizia e di grazia (17 agosto 1780).\nLa carriera ecclesiastica.\nFu ordinato sacerdote il 4 maggio 1801. Fu auditore della Sacra Romana Rota (4 maggio 1801) e scelto dal cardinale Romoaldo Braschi-Onesti come vicario della patriarcale Basilica Vaticana (2 gennaio 1808). Fu pro-governatore di Roma (24 settembre 1808 - 6 luglio 1809) e venne rimosso dall'incarico dai francesi e inviato in Corsica, ivi imprigionato per tre anni. Decano degli auditori della Sacra Romana Rota nell'agosto 1817.\nCreato cardinale presbitero nel concistoro del 10 marzo 1823, con il titolo di Santa Prassede (16 maggio 1823) e annoverato alle congregazioni cardinalizie della concistoriale, del concilio, dei riti, della reverenda Fabbrica di San Pietro e della Lauretana.\nLa morte.\nMor\u00ec a Roma il 6 febbraio 1828 e fu esposto nella Basilica di Santa Maria in Aracoeli dove si svolsero i funerali celebrati dal cardinale De Gregorio e venne sepolto nella Cappella di famiglia dedicata alla SS. Concezione nella stessa chiesa."}
{"id": "569022", "revid": "1355461", "url": "https://it.wikipedia.org/wiki?curid=569022", "title": "Internauta", "text": "Internauta \u00e8 una parola macedonia dalle parole internet e dal latino nauta (a sua volta derivato dall'antico greco nautes, che deriva da naus, nave) con cui si designa il navigatore della Rete. Il termine \u00e8 stato coniato nel 1997 nel programma di Rai3 \"Tema, domande di fine millennio\" per definire il ruolo della \"navigatrice in rete\" che leggeva sul computer presente in studio le notizie collegate alla puntata del giorno.\nNelle 140 puntate del programma \"Tema\" di Rai Educational, voluto dal direttore Italo Moscati e presentato prima da Guido Davico Bonino e poi da Marino Sinibaldi, venivano ospitati intellettuali, artisti, giornalisti, medici, economisti e protagonisti del mondo della cultura che si interrogavano su come sarebbe cambiato il nostro modo di vivere e di pensare nel futuro.\nL'internauta si muove nel ciberspazio, ambiente elettronico in cui le distanze sembrano azzerarsi e il tempo pare unico in tutto il globo (si pu\u00f2 ricorrere all'ora universale, la cosiddetta 'internet time'). Il fatto di partecipare \u2013 ognuno di fronte al proprio schermo \u2013 a un'unica realt\u00e0 interconnessa ha fatto venire in mente di proporre il concetto di cittadinanza digitale. Ci\u00f2 che \u00e8 chiaro \u00e8 che i \u201ccittadini\u201d del cosiddetto \u201cvillaggio globale\u201d (Marshall McLuhan) di un'ipotetica repubblica virtuale sono chiamati sempre di pi\u00f9 a partecipare e a diventare protagonisti. \nNon a caso la rivista Time ha scelto come uomo-tipo dell'anno (fine del 2006) proprio l'internauta, ossia chi ha contribuito all'\u201cesplosione della democrazia digitale\u201d. Questa sorta di rivoluzione pacifica si sta ripercuotendo anche sul modo in cui funzionano i mass media tradizionali: si tende a passare da un modello di tipo passivo (utente che guarda immagini o ascolta la radio sulla base di palinsesti prefissati) a una modalit\u00e0 interattiva (scelta dei palinsesti, anche via internet), con l'esito pi\u00f9 recente di un'informazione fatta dagli internauti stessi: \u00e8 il cosiddetto citizen-journalism, ossia il giornalismo dei cittadini che inviano immagini e scrivono nei blog oppure inseriscono le proprie opere e il proprio vissuto in siti fai-da-te tipo MySpace o YouTube (il cui numero di utenti sta crescendo molto rapidamente). "}
{"id": "569025", "revid": "729019", "url": "https://it.wikipedia.org/wiki?curid=569025", "title": "UNIFIL", "text": "La Forza di Interposizione in Libano delle Nazioni Unite (inglese United Nations Interim Force in Lebanon, arabo \u0642\u0648\u0629 \u0627\u0644\u0623\u0645\u0645 \u0627\u0644\u0645\u062a\u062d\u062f\u0629 \u0627\u0644\u0645\u0624\u0642\u062a\u0629 \u0641\u064a \u0644\u0628\u0646\u0627\u0646; in acronimo UNIFIL arabo \u064a\u0648\u0646\u064a\u0641\u064a\u0644) \u00e8 una forza militare di interposizione dell'ONU, creata il 19 marzo 1978 con le risoluzioni 425 e 426 del Consiglio di Sicurezza delle Nazioni Unite.\nIl mandato \u00e8 stato rinnovato pi\u00f9 volte, in seguito all'invasione israeliana del Libano del 1982, in seguito al ritiro delle truppe israeliane dal Libano del 2000 e in occasione dell'intervento israeliano in Libano del 2006.\nDa allora il mandato dell'UNIFIL viene rinnovato annualmente dal Consiglio di sicurezza delle Nazioni Unite e il suo finanziamento \u00e8 approvato su base annuale dall'Assemblea Generale. L'ultimo mandato \u00e8 scaduto il 31 agosto 2019.\nStoria.\nPrimo intervento.\nIn seguito all'occupazione israeliana del 1978 di una fascia del territorio libanese sino al fiume Litani, furono inviati i caschi blu dell'ONU allo scopo di creare una fascia di sicurezza ben all'interno del territorio libanese cos\u00ec da tenere i suoi villaggi frontalieri fuori dal raggio d'azione dell'artiglieria, che con attacchi ripetuti causava molte perdite fra i civili. \nSecondo intervento.\nNel corso della Guerra del Libano del 1982, fu raggiunto un accordo e forze militari di pace statunitensi, francesi e italiane (Missione Italcon) garantirono ai membri dell'OLP di trovare rifugio negli Stati arabi confinanti. \nQuesta forza di pace fu nota come Forza Multinazionale in Libano. Philip Habib, l'inviato del presidente degli USA Ronald Reagan in Libano, garant\u00ec all'OLP che i civili palestinesi nei campi profughi non sarebbero stati nuovamente armati.\nIl 23 ottobre 1983 un duplice attentato dinamitardo da parte di Hezbollah alle basi della forza multinazionale caus\u00f2 la morte di 241 marines statunitensi e 56 soldati francesi, in gran parte della Legione straniera. Questo caus\u00f2 il ritiro pochi mesi dopo delle truppe di pace, con il contingente italiano che si ritir\u00f2 nel marzo 1984, lasciando il Libano in una strisciante guerra civile.\nTerzo intervento.\nNel 2000 in seguito al ritiro delle truppe israeliane dal Libano, l'ONU approv\u00f2 una risoluzione per l'invio di caschi blu come forza d'interposizione, per riprendere lungo la \"Linea blu\" (linea di ritiro identificata dalle Nazioni Unite per le forze di difesa israeliane) e le aree adiacenti, dove l'UNIFIL ha cercato di mantenere il cessate il fuoco attraverso pattugliamenti, osservazione da posizioni fisse e stretto contatto tra le forze libanesi e IDF, oltre a fornire assistenza umanitaria alla popolazione locale. \nQuarto intervento.\nA seguito del conflitto israelo-libanese del 2006, vi \u00e8 stata una nuova risoluzione (la 1701) che dispone, fra le altre, una nuova forza di interposizione. \nDopo la guerra del 2006, il Consiglio di sicurezza delle Nazioni Unite ha rafforzato l'UNIFIL e ha deciso che, oltre al mandato originale, deve controllare, tra l'altro, la cessazione delle ostilit\u00e0, accompagnare e sostenere le forze armate libanesi mentre si schierano in tutto il sud del Libano, ed estendere la sua assistenza per contribuire a garantire l'accesso umanitario alle popolazioni civili e il ritorno volontario e sicuro degli sfollati.\nL'Italia \u00e8 tornata attiva in UNIFIL dal 2 settembre 2006 con l'Operazione Leonte quando una forza da sbarco della marina italiana \u00e8 approdata a Tiro. Dal 2007 \u00e8 stata sostituita da unit\u00e0 dell'Esercito italiano.\nDal 2014 al 2016 la misisone \u00e8 stata comandata dal generale italiano Luciano Portolano.\nDall'agosto 2018 guida la missione Unifil il generale italiano Stefano Del Col."}
{"id": "569026", "revid": "599013", "url": "https://it.wikipedia.org/wiki?curid=569026", "title": "Dab", "text": ""}
{"id": "569031", "revid": "14691", "url": "https://it.wikipedia.org/wiki?curid=569031", "title": "Petroglifo", "text": ""}
{"id": "569034", "revid": "14691", "url": "https://it.wikipedia.org/wiki?curid=569034", "title": "Petroglifi", "text": ""}
{"id": "569057", "revid": "810736", "url": "https://it.wikipedia.org/wiki?curid=569057", "title": "Strallo (vela)", "text": "Lo strallo (talvolta detto anche straglio) \u00e8 un cavo, oggi generalmente realizzato in metallo, che sostiene l'albero di una barca o di una nave dalla parte anteriore (prora).\nNel caso di imbarcazioni con un solo albero (come gli sloop) solitamente collega obliquamente la prua (o il bompresso) della barca con la cima dell'albero (detta \"testa\", da cui \"armo in testa d'albero\"). Nelle imbarcazioni sportive invece lo strallo viene collegato ad un'altezza inferiore, variabile da imbarcazione a imbarcazione, generalmente situata a 7/8 dell'altezza dell'albero (da cui \"armo a sette-ottavi\").\nSu un'imbarcazione possono esserci pi\u00f9 stralli, e ciascuno prende il nome dell'albero (o della parte di albero) che sostiene. Gli stralli fanno parte delle manovre dormienti (fisse) della barca, e su di essi si \"inferiscono\" le vele di strallo, come il fiocco o il genoa."}
{"id": "569060", "revid": "324090", "url": "https://it.wikipedia.org/wiki?curid=569060", "title": "Dono", "text": "Per dono (detto anche regalo o presente) si intende il passaggio di propriet\u00e0 di un bene da un soggetto ad un altro senza una compensazione diretta che deriverebbe dallo scambio commerciale con un altro bene o servizio dotato di valore economicamente valutabile, anche se il dono stesso pu\u00f2 comportare un'aspettativa, o un ritorno in termini di prestigio o simili. In molte societ\u00e0 umane, il gesto di scambiarsi doni a vicenda \u00e8 la manifestazione di reciprocit\u00e0, contribuendo alla coesione sociale. Per estensione, il termine \"dono\" si pu\u00f2 riferire a qualunque cosa fatta liberamente e spontaneamente, atta a rendere l'altro pi\u00f9 felice o meno triste, come ad esempio un favore, un atto di perdono o di gentilezza.\nBronis\u0142aw Malinowski.\nL'antropologo Bronis\u0142aw Malinowski usa l'espressione \"dono puro\" per definire la forma di dono disinteressata.\nTeoria del dono di Marcel Mauss.\nLo studioso francese Marcel Mauss ha elaborato negli anni 1920 una teoria del dono dal punto di vista antropologico, basandosi sui risultati di famose ricerche etnografiche. Tra gli scritti di Marcel Mauss su \"L'Ann\u00e9e sociologique\" (poi raccolti in volume in \"Saggio sul dono. Forma e motivo dello scambio nelle societ\u00e0 arcaiche.\") ci sono contributi di riflessione sulla cultura, sulla magia dei rituali, del sacrificio e dello scambio dei doni (ad esempio: braccialetti di conchiglie rosse scambiati con braccialetti di conchiglie bianche tra melanesiani e polinesiani) per rafforzare la fiducia dei popoli, contrastando conflitti e guerre. Secondo la sua teoria il dono per quanto spontaneo, vincola il ricevente al donatore in attesa di una sua restituzione, perch\u00e9 \u00e8 parte di un sistema di obblighi e diritti proprio della societ\u00e0 in cui si appartiene.\nLa reciprocit\u00e0 secondo Marshall Sahlins.\nL'antropologo Marshall Sahlins seguendo la traccia di Mauss, nel 1972 pubblica il saggio \"L'economia dell'et\u00e0 della pietra\", nel quale analizza le transazioni nelle societ\u00e0 premonetarie, distinguendo tre tipi di reciprocit\u00e0: \"reciprocit\u00e0 generalizzata\" che rappresenta l'estrema solidariet\u00e0 ; \"reciprocit\u00e0 equilibrata\" \u00e8 rappresentata dallo scambio diretto e contestuale; \"reciprocit\u00e0 negativa\" \u00e8 rappresentata da uno scambio teso al massimo profitto personale al cui estremo troviamo il furto vero e proprio. \nTeoria di Jean-Luc Marion.\nPer Jean-Luc Marion la vera donazione \u00e8 quella fatta a sconosciuti \nEconomia del dono.\nPer economia del dono si intende la forma di scambio economico basata sul valore d'uso, cio\u00e8 la capacit\u00e0 di un bene o di un servizio di soddisfare un dato fabbisogno.\nL'economia del dono si contrappone all'economia tradizionalmente intesa, che si basa, invece, sul valore di scambio (o valore commerciale)."}
{"id": "569061", "revid": "11497", "url": "https://it.wikipedia.org/wiki?curid=569061", "title": "Regalo", "text": ""}
{"id": "569063", "revid": "599013", "url": "https://it.wikipedia.org/wiki?curid=569063", "title": "Presente (disambigua)", "text": ""}
{"id": "569070", "revid": "58613", "url": "https://it.wikipedia.org/wiki?curid=569070", "title": "Angelo Mazzoni", "text": "Biografia.\nGli esordi ed i primi successi internazionali.\nLa carriera internazionale comincia molto presto, specie se si pensa che nella specialit\u00e0 della Spada la maturazione dell'atleta giunge pi\u00f9 tardi rispetto alle altre due armi della Scherma. Lo spadista milanese, in forza al Circolo della Spada Mangiarotti, sotto la guida di un monumento della Scherma italiana quale Dario Mangiarotti, si aggiudica nel campionato europeo del 1981 di Foggia, ad appena vent'anni.\nDopo questo successo arriva il trasferimento al Centro Sportivo Carabinieri, con quale far\u00e0 tutta la sua carriera agonistica, ed arriva anche il cambio di tecnico. Adesso il suo maestro diventa Giovanni Muzio. L'esordio in nazionale \u00e8 per\u00f2 risale al 1979 quando a 18 anni disput\u00f2 la gara a squadre ai campionati del Mondo. Lo stesso anno disputer\u00e0 la stessa manifestazione per la categoria Giovani, giungendo al 5\u00ba posto. L'anno successivo \u00e8 quello delle boicottate Olimpiadi di Mosca. L'Italia, appoggiando parzialmente la protesta del blocco occidentale, non invia atleti facenti parte di squadre militari, cos\u00ec Angelo Mazzoni, a soli 19 anni, si ritrova nella nazionale al suo esordio olimpico. Il 1982 sar\u00e0 l'anno che lo consacrer\u00e0 quale spadista di livello assoluto, conquista la Coppa del Mondo, classifica a punti delle varie prove internazionali. Il 1983 porta anche le prime medaglie iridate, a Vienna giunge al 3\u00ba posto sia nella prova individuale che in quella a squadre. A queste si aggiunge anche la medaglia d'argento al campionato europeo di Lisbona dello stesso anno. Alla sua seconda olimpiade, quella di Los Angeles 1984, si presenta, con i suoi 23 anni, come un veterano della squadra azzurra e conquista la medaglia di bronzo nel concorso a squadre; nella stessa stagione arriva anche il 2\u00ba posto nella classifica di Coppa del Mondo. L'anno successivo porta ancora un bronzo iridato, sempre a squadre, e un altro anche nel mondiale del 1986 a Sofia. Sempre in questa stagione giunge al 2\u00ba posto in Coppa del Mondo. Il 1987 \u00e8 una stagione di \"transizione\", che porta lo schermidore milanese a proiettare le sue aspettative verso la partecipazione olimpica. Le Olimpiadi di Seoul 1988 non sono all'altezza delle aspettative. Anonima la gara individuale, e in quella a squadre si arena al 4\u00ba posto conclusivo, ai piedi del podio. L'anno successivo arriva il pronto riscatto della squadra italiana, vince il titolo mondiale a Denver. Nel 1990, a Lione, sfiora la doppietta mondiale: oro a squadre e argento individuale. Nel 1991 arriva anche l'argento ai Giochi del Mediterraneo.\nLe Olimpiadi di Barcellona non portano per\u00f2 nessuna nuova medaglia, solo il 6\u00ba posto nella gara a individuale ed il 5\u00b0 a squadre. Qualcuno comincia a parlare di necessit\u00e0 di un cambio generazionale, Angelo Mazzoni ha solo 31 anni, ma sono gi\u00e0 oltre 10 anni che milita in nazionale, qualcuno avanza l'ipotesi che oramai sia un campione appagato. Il successivo mondiale di Essen, nel 1993, dimostra esattamente il contrario. Il titolo mondiale a squadre torna in Italia, il terzo oro iridato per Mazzoni &amp; C. Nella stessa stagione vince anche la sua seconda Coppa del Mondo, e nella stagione successiva arriva anche la terza, unico spadista azzurro a riuscire nell'impresa.\nLa nazionale italiana di spada, composta da Maurizio Randazzo, Sandro Cuomo e Angelo Mazzoni, si presenta alla Olimpiadi di Atlanta senza i favori del pronostico ma riesce comunque a conquistare l'oro dopo l'ultimo assalto, che Angelo Mazzoni conclude con un'ampia ferita sull'arcata sopraciliare.\nL'anno successivo la nazionale giunge al 3\u00ba posto del campionato mondiale di Citt\u00e0 del Capo, stavolta per\u00f2 \u00e8 veramente il canto del cigno del gruppo storico azzurro.\nAlle successiva Olimpiadi di Sydney, la nazionale azzurra si ripresenta con capitano Mazzoni, il veterano Maurizio Randazzo, convocato per la gara a squadre, e gli esordienti olimpici Paolo Milanoli ed Alfredo Rota. In finale con la favoritissima Francia arriva la vittoria ed il bis olimpico. Per Mazzoni \u00e8 il terzo podio olimpico, 16 anni dopo il primo.\nDopo il ritiro.\nTerminata l'avventura della con la nazionale, durata 4 lustri, comincia la nuova avventura di tecnico. Nel 2003 si diploma quale istruttore di scherma e nel 2007 quale maestro di scherma, ma gi\u00e0 dal 2001 \u00e8 nel giro dei tecnici della nazionale di Spada. Dal 2008 al 30 aprile 2014 ha allenato la nazionale svizzera di spada.\nPalmar\u00e8s.\nIn carriera ha conseguito i seguenti risultati:"}
{"id": "569073", "revid": "123881696", "url": "https://it.wikipedia.org/wiki?curid=569073", "title": "Birra Moretti", "text": "Birra Moretti S.p.A. \u00e8 un'azienda specializzata nella produzione di birra. Nasce nel 1859 a Udine con il nome di \"Fabbrica di Birra e Ghiaccio\". Fu fondata da Luigi Moretti, un imprenditore la cui famiglia era dedita al commercio e all'ingrosso di bevande e generi alimentari. L'azienda fu acquisita nel 1996 dalla Heineken Italia S.p.A, societ\u00e0 del gruppo olandese Heineken, che continua a commercializzare il marchio nelle sue varie declinazioni.\nStoria.\nStoria del marchio.\nFu fondata nel 1859 a Udine da Luigi Moretti con il nome di \"Fabbrica di Birra e Ghiaccio\". La prima bottiglia arriv\u00f2 sul mercato nel 1860. In quegli anni la produzione e il consumo di birra in Italia erano pressoch\u00e9 modesti. Inizialmente fu prevista una produzione di ettolitri di birra all'anno, sufficienti per soddisfare il mercato provinciale. La famiglia Moretti ha detenuto la propriet\u00e0 fino al 1989, vendendo poi il marchio a varie aziende di birra, fino all'acquisto nel 1996 da parte di Heineken, che ne detiene il marchio. Lo stabilimento originario di Udine fu chiuso nel 1992, con trasferimento a San Giorgio di Nogaro, sempre nel Friuli.\nIn seguito all'accusa mossa ad Heineken dall'Antitrust di avere sul mercato italiano una posizione dominante, il gruppo olandese fu costretto a cedere nel 1997 lo stabilimento produttivo di San Giorgio di Nogaro in provincia di Udine, che fu acquistato da un nuovo gruppo birrario che ne detiene la propriet\u00e0: il Gruppo Birra Castello s.p.a.. La produzione fu quindi spostata in vari stabilimenti in Italia controllati dal gruppo Heineken: Assemini, Comun Nuovo, Massafra, Pollein che producono diverse birre col marchio \"Birra Moretti\".\nNel 2015 vengono lanciati sul mercato dall'azienda 6 nuovi prodotti: 2 nuove Radler, Birra Moretti Radler Gazzosa e Birra Moretti Radler Chinotto, e 6 birre dedicate alla tradizione gastronomica di altrettante regioni italiane: Birra Moretti alla Friulana, Birra Moretti alla Siciliana, Birra Moretti alla Piemontese, Birra Moretti alla Toscana, Birra Moretti alla Pugliese e Birra Moretti alla Lucana.\nStoria del Baffo Moretti.\nSul sito ufficiale dell'azienda si racconta che nel 1942 il commendatore Lao Menazzi Moretti vide un anziano e baffuto signore seduto a un tavolino della storica trattoria Boschetti di Tricesimo, in provincia di Udine. Moretti, pensando che l'uomo potesse rappresentare bene la sua birra, gli avrebbe chiesto il permesso di fotografarlo in cambio di una ricompensa di suo gradimento. \u201c\"Che al mi dedi di bevi, mi baste\"\u201d \u2013 rispose l'uomo in lingua friulana, ovvero \u201c\"Mi dia da bere, a me basta\"\u201d. Quella fotografia fu poi consegnata all'illustratore Segala, alias Franca Segala, che disegn\u00f2 il famoso manifesto da cui ebbe origine il personaggio che ancora oggi caratterizza il logo del marchio Moretti, un uomo baffuto che indossa un completo verde con cappello.\nIn realt\u00e0, sembra che la foto sia stata scattata dalla fotografa tedesca Erika Groth-Schachtenberger nel 1939. La foto ritrarrebbe un contadino tirolese di Thaur in Tirol, a pochi chilometri da Innsbruck. La Groth si sarebbe accorta dell'utilizzo non autorizzato della sua foto per le campagne pubblicitarie della Moretti soltanto nel 1956, vedendo un cartellone pubblicitario; da questa scoperta sarebbe scaturita anche una controversia legale.\nNel corso degli anni il Baffo \u00e8 stato interpretato nelle campagne pubblicitarie aziendali da tre attori: fra questi il volto pi\u00f9 noto \u00e8 stato quello del celebre attore e doppiatore Marcello Tusco, sostituito, dopo la sua scomparsa nel 2001, da Orso Maria Guerrini, fino al 2017, anno in cui il ruolo del Baffo \u00e8 passato a Pier Maria Cecchini.\nBirra Moretti e il calcio.\nTrofeo calcistico.\nDal 1997 al 2008, la Birra Moretti sponsorizz\u00f2 il \"Trofeo Birra Moretti\", un torneo calcistico estivo ad inviti. Le prime tre edizioni si svolsero ad Udine, citt\u00e0 natale della societ\u00e0. Ciascuna edizione vedeva la partecipazione di tre squadre che si affrontavano con la formula degli incontri da 45 minuti, come molti altri tornei amichevoli estivi. Dopo le prime tre edizioni, il torneo si trasfer\u00ec dapprima allo Stadio San Nicola di Bari e dal 2005 al 2008 allo Stadio San Paolo di Napoli.\nStadio Moretti.\nA Udine fino agli anni ottanta era presente lo Stadio Moretti, all'inizio di propriet\u00e0 della societ\u00e0 e poi rilevato dal Comune di Udine, campo storico dell'Udinese Calcio. Era uno stadio particolare in quanto aveva anche una pista in ghiaia per praticare lo speedway. Dismesso in favore dello Stadio Friuli, venne abbattuto nel 1988 e al suo posto ora sorge un parco urbano. Il parco venne intitolato al grande calciatore udinese Alfredo Foni, eppure la cittadinanza continua a chiamare il parco Moretti anche oltre la modifica del nome avvenuta nel 2011.\nBirra Moretti Calcio.\nBirra Moretti Calcio, o semplicemente BMC, \u00e8 stato un gioco online di calcio i cui giocatori, allenatori e tifosi sono delle persone reali. Il sito venne aperto il 6 giugno 2006."}
{"id": "569083", "revid": "712828", "url": "https://it.wikipedia.org/wiki?curid=569083", "title": "Guerra d'Ira", "text": ""}
{"id": "569086", "revid": "158913", "url": "https://it.wikipedia.org/wiki?curid=569086", "title": "Gu\u00eapi\u00e8re", "text": "La gu\u00eapi\u00e8re \u00e8 un bustino femminile allungato con reggicalze e chiuso sulla schiena con una serie di ganci o lacci che assottiglia la vita. La guepiere alterna tessuti rigidi ed elastici e pu\u00f2 essere munita di stecche che modellano il corpo e ferretti che aiutano a sostenere il seno e pu\u00f2 avere o non avere le spalline. \nStoria.\nIl nome deriva dal francese \"gu\u00eape\" (vespa), dal latino \"vespa\", per il paragone a \"vitino di vespa\". Questo indumento fu inventato da Marcel Rochas nel 1945 e portato alla celebrit\u00e0 dal New Look lanciato da Christian Dior. Oggi viene indossato solo in occasioni particolari per il suo valore erotico e sensuale."}
{"id": "569089", "revid": "1605525", "url": "https://it.wikipedia.org/wiki?curid=569089", "title": "I corsari delle Antille", "text": "I corsari delle Antille \u00e8 un ciclo letterario avventuroso ideato da Emilio Salgari nel 1898 e terminato nel 1908. Il primo e pi\u00f9 noto romanzo della serie \u00e8 \"Il Corsaro Nero\" (1898).\nIl Corsaro Nero e gli altri protagonisti sono discendenti della famiglia nobile dei Ventimiglia, signori di Roccabruna.\nI cinque romanzi sono stati trasposti pi\u00f9 volte in opere cinematografiche. Dopo la morte di Salgari, vennero pubblicati almeno quattro romanzi apocrifi ispirati al ciclo.\nRomanzi.\nI romanzi che compongono il ciclo sono:\nRomanzi apocrifi.\nTra i numerosi romanzi apocrifi pubblicati dopo la morte di Salgari (spesso in accordo con gli eredi), quelli elencati di seguito riprendono ambientazioni e personaggi del ciclo Corsari delle Antille:\nFilmografia parziale.\nAlcuni dei film tratti dal ciclo salgariano:"}
{"id": "569090", "revid": "1745361", "url": "https://it.wikipedia.org/wiki?curid=569090", "title": "Consistenza", "text": ""}
{"id": "569091", "revid": "767487", "url": "https://it.wikipedia.org/wiki?curid=569091", "title": "The 69 Eyes", "text": "I The 69 Eyes sono un gruppo musicale gothic metal finlandese, formatosi ad Helsinki all'inizio degli anni novanta.\nStoria.\nI primi album del gruppo sono stati pubblicati solo in Finlandia: \"Bump 'n' Grind\" (1992), \"Motor City Resurrection\" (1994), \"Savage Garden\" (1995), \"Wrap Your Troubles in Dreams\" (1996). Questi album sono considerati metal (con alcuni, leggeri, tratti punk).\nTuttavia, il primo album che segna una svolta per il gruppo \u00e8 \"Wasting the Dawn\" (1999), un successo nella scena gotica finlandese. Esso fonde, con una buona riuscita, temi malinconici con un rock iper energetico. Segue quindi la pubblicazione dell'album successivo \"Blessed Be\", che ha reso loro fama in ambito europeo. Da questo album \u00e8 inoltre stato estratto il singolo \"Gothic Girl\", vincitore di un disco d'oro in Finlandia.\nI The 69 Eyes iniziano i loro tour pi\u00f9 significativi: partecipano al pi\u00f9 famoso festival gotico tedesco (il \"M'era Luna\").\nNel 2002 continua la loro carriera con l'uscita del CD \"Paris Kills\", annunciata come la conclusione di una trilogia (queste le parole di Jyrki, il frontman del gruppo). Partono quindi in tour, in Finlandia e in Europa, oltre all'immancabile M'era Luna.\n\"Paris Kills\" vince il disco d'oro e guadagna posizioni in molte classifiche, anche in quella tedesca.\nNei primi mesi del 2003 la band \u00e8 impegnata nella realizzazione del nuovo disco, e a marzo suonano, per la prima volta, a Mosca, in Russia. In settembre viene realizzato nella sola Finlandia \"Framed in Blood - The Very Blessed of the 69 Eyes\", la prima raccolta della band su due CD, che riesce ad arrivare al numero 6 della classifica. Successivamente un tour intensivo nella nativa Finlandia. Proprio l\u00ec nasce il concept e poi la realizzazione di Helsinki Vampires: un dvd, che arriver\u00e0 solo molto pi\u00f9 tardi in Italia, il quale mostra i The 69 Eyes durante un concerto a Helsinki a Tavastia. Inoltre comprende tracce con video e delle interviste esclusive con i membri della band.\nAlla fine del 2003 un'altra svolta. I The 69 Eyes firmano per la EMI Finland. Nella prima met\u00e0 del 2004, la band \u00e8 impegnata nella pre-produzione, arrangiamento e registrazione del nuovo album intitolato \"Devils\". L'album \u00e8 prodotto da Hiili Hiilesmaa (gi\u00e0 in studio con HIM, Sentenced, Moonspell) e Johnny Lee Michaels per EMI/Virgin. Il primo singolo \u00e8 \"Lost Boys\" e viene pubblicato in Finlandia ai primi di giugno. \"Lost Boys\" diventa la maggiore hit radiofonica che i The 69 Eyes abbiano mai avuto in Finlandia e raggiunge il primo posto della classifica dopo solo due settimane dall'uscita. Dopo un'estate passata per la maggior parte in tour in Finlandia ed in alcune nazioni europee, in ottobre esce \"Devils\" in Finlandia e Germania (nelle altre nazioni verr\u00e0 pubblicato nei mesi successivi). Il secondo singolo \u00e8 \"Devils\", e per questa canzone viene realizzato un video, girato dai Baranga Brothers. Inoltre \u00e8 stato realizzato anche un video per la canzone \"Lost Boys\", prodotto da Bam Margera ad Hollywood.\nIl loro ultimo album, pubblicato nel 2007, si intitola \"Angels\". Il primo singolo estratto \u00e8 stato Never Say Die, seguito da Perfect Skin il cui video \u00e8 stato nuovamente curato da Bam Margera.\nNel 2008 \u00e8 stato pubblicato il loro primo album dal vivo, intitolato \"Hollywood Kills - Live At the Whisky A Go Go\".\nAgli inizi del 2012 il gruppo ritorna in studio dopo un intenso tour per registrare il successivo album, intitolato \"X\", che esce nel settembre 2012 in Europa e nell'ottobre negli Stati Uniti."}
{"id": "569093", "revid": "18323", "url": "https://it.wikipedia.org/wiki?curid=569093", "title": "Triage", "text": "Il triage (: ; termine francese che significa \u00abcernita, smistamento\u00bb) \u00e8 un sistema utilizzato per selezionare i soggetti coinvolti in infortuni secondo classi di urgenza/emergenza crescenti, in base alla gravit\u00e0 delle lesioni riportate e del loro quadro clinico. Per estensione, la tecnica del \"triage\", di competenza infermieristica, viene messa in opera ogni qualvolta \u00e8 necessario smistare una serie di utenti che chiedono un servizio verso gli operatori opportuni.\nLa decisione delle priorit\u00e0 pu\u00f2 essere soggetta a importanti risvolti etici e morali, soprattutto durante eventi catastrofici con afflusso importante di feriti.\nApplicazione.\nIl metodo del \"triage\" \u00e8 utilizzato innanzitutto all'arrivo dei pazienti in Pronto Soccorso, dove l'accesso alle cure non avviene sulla base dell'ordine di arrivo ma sulla priorit\u00e0 delle loro condizioni. In questo ambito permette di stabilire un ordine tra i soggetti che vi giungono, dando le apposite cure prima ai casi con una priorit\u00e0 maggiore e di seguito quelli con priorit\u00e0 minore. Il grado di urgenza di ogni paziente \u00e8 rappresentato da un \"codice colore\" assegnato all'arrivo, dopo una prima valutazione messa in atto da un infermiere preposto a questo compito.\nInoltre viene messo in pratica ogniqualvolta si verifica un'insufficienza dei mezzi e del personale rispetto ai soggetti che hanno bisogno di aiuto. Questo caso si pu\u00f2 verificare tanto in caso di calamit\u00e0, di disastri o di grandi eventi, cio\u00e8 le situazioni previste dalla Protezione Civile, quanto in un Pronto Soccorso. In caso di situazioni straordinarie, tipiche della medicina delle catastrofi, il \"triage\" \u00e8 funzionale a far s\u00ec che tutto l'impianto del soccorso funzioni efficientemente per salvare il maggior numero di persone, dovendo a volte scegliere di dirigere le cure solo verso chi, soccorso prontamente, ha pi\u00f9 probabilit\u00e0 di sopravvivere.\nOgni giorno i Pronto Soccorso si trovano ad accogliere un gran numero di pazienti che presentano priorit\u00e0 diverse e diversi tipi di problemi. Il paziente si reca in Pronto Soccorso accusando un insieme di sintomi. Quando il sintomo, ossia l'espressione di una condizione psicofisica percepita come alterata, \u00e8 valutato come potenzialmente pericoloso dal paziente, il malato si rivolge al Pronto Soccorso.\nProprio per questa ragione nelle strutture sanitarie di pronto soccorso, si attua un primo approccio che stabilisca un legame relazionale con il paziente diminuendo il suo eventuale stato d'ansia e, allo stesso tempo, basandosi sulle priorit\u00e0 assistenziali e sulla gravit\u00e0 clinica, stabilisca l'ordine con il quale i pazienti verranno sottoposti a visita medica.\nCon il termine \"triage\" in Pronto Soccorso si intende quindi un insieme di procedure codificate che permettono all'Infermiere di \"triage\", la valutazione delle priorit\u00e0 assistenziali delle persone che si presentano, stabilendo un ordine di accesso alla visita medica ponderato alla gravit\u00e0 dei sintomi accusati.\nGli obiettivi del \"triage\" sono:\nIn situazioni di calamit\u00e0 (medicina delle catastrofi), un \"triage\" preliminare viene effettuato direttamente dai primi soccorritori direttamente nel sito dell'evento. Tale \"triage\", detto \"triage rapido\", viene poi rivisto dal personale medico/infermieristico all'arrivo al posto medico avanzato. La segnalazione del codice di gravit\u00e0, in tali situazioni, viene effettuata normalmente con delle specifiche \"Triage Tag\", dei braccialetti colorati e delle schede di accompagnamento che vengono assegnate ai feriti in attesa di evacuazione sanitaria.\nCodici-colore.\nIl metodo del \"triage\" usa un codice colore per rendere universalmente identificabile l'urgenza del trattamento per ogni singolo soggetto. Questo codice colore si compone, in ordine di gravit\u00e0, di cinque classi principali: bianco, verde, azzurro, giallo e rosso. Il codice nero, considerato successivo al rosso, non identifica uno stato di gravit\u00e0, ma un soggetto deceduto e non viene quindi generalmente esposto in forma pubblica. I codici colore possono cambiare da una nazione all'altra e all'interno di diversi protocolli di intervento.\nIn ambito extra-ospedaliero possono essere utilizzati altri tre colori:\nIl codice arancione va applicato in caso di emergenza NBCR (Nucleare Biologico Chimico Radiologico); in tale caso si utilizza il protocollo di \"triage\" all'inverso, in quanto le persone che sono state esposte per meno tempo all'agente contaminante hanno, percentualmente, pi\u00f9 possibilit\u00e0 di sopravvivenza.\nEsistono anche forme di \"triage psicologico\", utilizzate all'interno dei protocolli di medicina delle catastrofi, che sono finalizzati a una valutazione rapida dello stato di scompenso ideo-affettivo nelle vittime di situazioni di crisi e calamit\u00e0. La loro classificazione prevede l'uso della scala \"Psi1-Psi2-Psi3\", come specializzazione del codice-colore sanitario (ma solitamente si assegnano i codici Psi solo in caso di \"codice verde\" sanitario)."}
{"id": "569100", "revid": "486946", "url": "https://it.wikipedia.org/wiki?curid=569100", "title": "Jeeg Robot", "text": ""}
{"id": "569101", "revid": "486946", "url": "https://it.wikipedia.org/wiki?curid=569101", "title": "Jeeg Robot d'Acciaio", "text": ""}
{"id": "569102", "revid": "486946", "url": "https://it.wikipedia.org/wiki?curid=569102", "title": "Jeeg robot d'Acciaio", "text": ""}
{"id": "569103", "revid": "486946", "url": "https://it.wikipedia.org/wiki?curid=569103", "title": "Jeeg Robot d'acciaio", "text": ""}
{"id": "569104", "revid": "767487", "url": "https://it.wikipedia.org/wiki?curid=569104", "title": "Claudio Chieffo", "text": " \u00c8 noto per aver composto canzoni di ispirazione cristiana, molte delle quali eseguite in ambito liturgico.\nBiografia.\nInizi\u00f2 la carriera musicale nel 1960 cominciando a comporre e partecipando a manifestazioni musicali locali. A 17 anni incontr\u00f2 don Francesco Ricci e quindi Giovent\u00f9 Studentesca, il movimento, fondato da don Luigi Giussani, che in seguito diventer\u00e0 Comunione e Liberazione. Dopo l'incontro con il movimento, scrisse le sue prime canzoni, ispirate all'esperienza che stava iniziando a vivere. Ben presto le sue canzoni diventeranno tra le pi\u00f9 cantate all'interno di CL, durante i raduni, le feste e i momenti liturgici.\nGi\u00e0 dal 1963 inizi\u00f2 a tenere concerti nelle parrocchie e nelle feste popolari in tutta Italia. Intanto, dopo la laurea conseguita a Bologna nel 1967, intraprese anche la professione di insegnante di materie letterarie alle scuole medie, che altern\u00f2 fino alla fine con quella di musicista e compositore. Si spos\u00f2 con Marta nel 1969.\nNel 1974 venne invitato a Varsavia, unico italiano su mille esecutori, alla pi\u00f9 grande manifestazione musicale cattolica dei paesi dell'est europeo, il \"Sacrosong\". Durante la manifestazione, allora clandestina, si esib\u00ec davanti all'allora cardinal Wojty\u0142a e davanti al cardinal Wyszy\u0144ski. Si esib\u00ec poi per Giovanni Paolo II nel 1980, con la canzone \"La strada\", a lui dedicata. Nel frattempo ebbe 3 figli: Martino, Benedetto e Maria Celeste nati rispettivamente nel 1975, 1980 e 1983.\nNel frattempo, aveva gi\u00e0 composto la toccante canzone \"Martino e l'imperatore\", dedicata al figlio Martino, il cui testo, secondo Marcello Landi, costituisce quasi una \"lettera al figlio\".\nNel 1983 partecip\u00f2, in occasione del Meeting per l'amicizia tra i popoli, al concorso nazionale di musica leggera (prodotto e trasmesso dalla RAI) \"Un'isola da trovare\", classificandosi al secondo posto, con la sua \"Canzone degli occhi e del cuore\".\nChieffo fu molto amico del cantautore laico Giorgio Gaber, a volte invitato al Meeting di Rimini. Gaber svilupp\u00f2 un buon rapporto con don Giussani e Chieffo e subirono influenze reciproche nella musica tanto che Chieffo fu soprannominato dai mass media \"il Gaber cristiano\".\nIl 30 maggio 1998 si esib\u00ec di nuovo in piazza San Pietro, durante l'incontro del Papa con i movimenti, con \"Stella del mattino\". Partecip\u00f2 inoltre alla Giornata Mondiale della Giovent\u00f9 il 19 agosto 2000 nello spettacolo a Tor Vergata in preparazione della veglia con il Papa.\nAmmirava il teatro di Diego Fabbri, drammaturgo italiano suo concittadino. Importante per lui fu anche l'amicizia con il pittore statunitense William Congdon conosciuto nel 1963, quella con Francesco Guccini e quella con Giorgio Gaber, cui dedic\u00f2 \"La canzone del melograno\".\nFu collaboratore della rivista Il Timone. Ricevette nel 1981 il Premio Internazionale della Testimonianza dei valori umani e cristiani e nel 2005 il premio Internazionale Calice d'oro.\nDall'incontro con il musicista newyorkese David Horowitz nacque nel 2001 una collaborazione che port\u00f2 alla realizzazione dell'album \"Come la rosa\".\nNel dicembre del 2005 scopr\u00ec di avere un tumore al cervello che non gli imped\u00ec di continuare a esibirsi, anche se in maniera sporadica. Nel 2007 tenne uno dei suoi ultimi concerti a Rimini: nell'occasione furono presenti oltre 4.000 persone. Mor\u00ec nello stesso anno domenica 19 agosto, giorno di apertura della 28\u00aa edizione del Meeting di Rimini, manifestazione alla quale era particolarmente legato e alla quale partecip\u00f2 spesso avendone composto in varie occasioni la sigla ufficiale.\nFu considerato un caso particolare nel mondo della canzone d'autore. Pur avendo potuto, in un certo periodo della sua carriera, imporsi commercialmente nel mondo della musica leggera, scelse di interpretare solo le sue canzoni, ispirate ai valori in cui si riconosceva. Alcune sue canzoni sono entrate nel repertorio liturgico in molti paesi del mondo.\nCanzoni.\nClaudio Chieffo ha composto e interpretato pi\u00f9 di 100 canzoni durante la sua carriera. Molte di esse sono diventate dei classici della musica cristiana e della musica per la liturgia. Alcune sono:"}
{"id": "569108", "revid": "4428275", "url": "https://it.wikipedia.org/wiki?curid=569108", "title": "Mala fides", "text": ""}
{"id": "569110", "revid": "1305772", "url": "https://it.wikipedia.org/wiki?curid=569110", "title": "Mentat", "text": "I mentat sono personaggi immaginari del \"Ciclo di Dune\" di Frank Herbert e de \"Il preludio a Dune\" di Brian Herbert e Kevin J. Anderson.\nDescrizione.\nTerminato il Jihad Butleriano, la grande rivolta contro le macchine pensanti che per lungo tempo hanno dominato la Galassia, gli uomini proibiscono per sempre la fabbricazione e l'impiego di ogni forma di computer e, pi\u00f9 in generale, di qualunque macchina somigliante a una mente umana, preferendo una tecnologia avanzata ma dipendente dalla volont\u00e0 umana.\nSebbene l'odio per le macchine sia animato da una grande fede verso Dio e dal concetto di somiglianza tra Lui e gli uomini, al punto che la Bibbia Cattolica Orangista proibisce ogni ritorno al passato, molto presto la societ\u00e0 comincia a risentire della mancanza dei calcolatori, e i maggiori sapienti della Galassia vengono chiamati a trovare una soluzione. Dopo lunghe e attente considerazioni, essi pensano di sostituire i computer con l'Ordine dei Mentat, una classe di cittadini addestrati al supremo potenziamento delle capacit\u00e0 mentali, raggiungendo prestazioni paragonabili a quelle delle macchine proibite. A differenza dei computer, per\u00f2, i mentat non si limitano a eseguire calcoli, poich\u00e9 il loro cervello \u00e8 addestrato a raccogliere un'enorme quantit\u00e0 di dati che vengono filtrati e riordinati attraverso abilit\u00e0 cognitive e percettive superiori: il risultato non \u00e8 un semplice sillogismo ma una serie di percorsi flessibili, eventualmente influenzati da ulteriori dati raccolti nel frattempo. Questa tecnica \u00e8 definita \u00abmente ingenua\u00bb, in quanto priva di preconcetti e pregiudizi.\nOgni mentat affronta un lungo e intenso addestramento che lo porta a sviluppare una grande abilit\u00e0 di percezione e analisi dei dati, di deduzione, memoria, calcolo e rapidit\u00e0 di operazione. In tal modo pu\u00f2 formulare intricate ipotesi, impossibili alla logica comune. Le sue intuizioni rasentano spesso la preveggenza, e sono comunemente equanimi e imparziali. La prima parte dell'addestramento incomincia nell'infanzia, e si tiene a livello inconscio. In et\u00e0 adulta il candidato viene informato apertamente dei progressi raggiunti, e gli viene data la possibilit\u00e0 di scegliere se proseguire o sospendere la preparazione. Nella storia galattica non si hanno notizie di possibili mentat che abbiano cessato volontariamente l'addestramento, ma di alcuni che non l'hanno invece saputo concludere. Prima di procedere con le elaborazioni, i mentat pienamente ordinati sono soliti sorseggiare una speciale sostanza, il succo di Sapho, che aumenta le loro capacit\u00e0 e dona alle loro labbra un colore purpureo.\nSpesso soprannominati \u00abComputer umani\u00bb e visti come l'incarnazione di una logica fredda e non umana, a dispetto del loro intenso addestramento risultano comunque molto diversi dalle intelligenze artificiali: sono infatti ancora dotati di emozioni, e rimangono soggetti al fallimento e al depistaggio. Le inimicizie personali possono pertanto portarli a sospettare delle persone sbagliate, distogliendo l'attenzione da chi costituisce il vero pericolo.\nCon la nascita dell'Impero della Casa Corrino e del Landsraad, i mentat diventano maestri delle tattiche della Guerra di Assassini e strumenti insostituibili per l'imperatore e i signori feudali, per conto dei quali tengono la contabilit\u00e0, gestiscono le difese dinastiche, si occupano dell'assegnazione del personale, e fungono da garanti della sicurezza. Vengono utilizzati anche per accertare le intenzioni delle persone sospette o di chi per la prima volta propone un'alleanza. Tra i mentat meglio addestrati vi \u00e8 Thufir Hawat, Computer umano dotato di un'educazione classica e completa al servizio della Casa Atreides di Caladan.\nI mentat guardano con sospetto e disapprovazione le misteriose Bene Gesserit, e nei secoli i migliori tra loro hanno spesso tentato di scoprire i loro oscuri segreti, senza per\u00f2 giungere ad alcun risultato.\nMentat Distorti.\nI Tleilaxu, popolo di esperti genetisti soggetti a un generale disprezzo nel Trono del Leone d'Oro, sui loro pianeti creano molti ghola allo scopo di farne \u00abmentat distorti\u00bb, una linea di Computer umani dalle abilit\u00e0 potenziate da varie miscele di droghe e Melange di Arrakis. L'addestramento dei mentat distorti \u00e8 condotto da alcuni mentat rinnegati, e una volta pronti sono comunemente usati per fini indegni e pericolosi. Uno dei pi\u00f9 celebri mentat distorti \u00e8 Piter de Vries, legato agli Harkonnen di Giedi Primo."}
{"id": "569119", "revid": "729019", "url": "https://it.wikipedia.org/wiki?curid=569119", "title": "DF-2", "text": "Il DF-2, abbreviazione per Dongfeng 2 (o Dong Feng 2), conosciuto anche come CSS-1 in Occidente, \u00e8 stato un missile balistico a medio raggio utilizzato dalle forze armate della Repubblica Popolare Cinese. Si tratt\u00f2 del primo sistema missilistico sviluppato in modo autonomo dal Paese orientale.\nStoria.\nSviluppo.\nLo sviluppo del DF-2 venne avviato dalla Quinta Accademia (oggi CALT - China Academy of Launch Vehicle Technology) alla fine degli cinquanta. Lo scopo era quello di realizzare un sistema d'arma che fosse in grado di trasportare una testata bellica di 1 500 kg sul Giappone. La fine dell'assistenza sovietica rallent\u00f2 molto questo programma, che tuttavia venne portato avanti basandosi sui progetti dell'MRBM R-12 (nome in codice NATO: SS-4 Sandal), del quale venne anche fornito dall'Unione Sovietica un singolo esemplare prima del 1960.\nIl primo lancio venne effettuato il 2 marzo 1962, e si risolse in un fallimento. Per questa ragione, ne fu realizzata una versione modificata, chiamata DF-2A, che vol\u00f2 con successo il 29 giugno di due anni dopo.\nIl DF-2 entr\u00f2 in servizio alla fine degli anni sessanta.\nImpiego operativo.\nIl DF-2A, equipaggiato con una testata nucleare da 12 kT, fu utilizzato per il primo test atomico cinese sul poligono di Lop Nor, il 27 dicembre 1966. Costruito in 50 esemplari, venne ritirato dal servizio nei primi anni ottanta.\nDescrizione tecnica.\nIl DF-2 era un missile balistico a medio raggio monostadio, con un peso al lancio di 30 900\u00a0kg ed una lunghezza di poco pi\u00f9 di 20 m. Il suo impianto propulsivo, a propellente liquido, era in grado di spingerlo fino alla distanza di 1 250 km con un carico bellico di 1 500\u00a0kg. Questo, solitamente, era costituito da una testata nucleare da 20 kT."}
{"id": "569122", "revid": "453768", "url": "https://it.wikipedia.org/wiki?curid=569122", "title": "Getter Robot", "text": ", inizialmente trasmessa in Italia come Space Robot, \u00e8 una serie televisiva anime in 51 episodi, realizzata nel 1974 da Toei Animation su soggetto di G\u014d Nagai, che nello stesso anno, con la collaborazione di Ken Ishikawa, ne trasse anche un manga (in italiano intitolato Getter Robot). Getter Robot \u00e8 stato il primo robot componibile e trasformabile. Il nome stesso del robot ricorda tale caratteristica (in giapponese la parola \"gattai\" significa \"unione\" o \"trasformazione\"). Getter Robot ebbe un certo successo e alla prima serie (animata e a fumetti) ne fecero seguito numerose altre.\nTrama.\nMentre sta studiando le peculiarit\u00e0 dei misteriosi Raggi Getter per usarli come fonte di energia, il Professor Saotome si rende conto che la Terra \u00e8 in gravissimo pericolo. Il popolo del Regno dei Dinosauri, rimasto in ibernazione sin dal Mesozoico, si sta risvegliando e si prepara e riconquistare il pianeta che un tempo gli apparteneva. Saotome quindi costruisce un robot, il Getter Robot, e si mette alla ricerca di tre piloti in grado di utilizzarne a pieno le 3 diverse configurazioni. Alla fine sono scelti Ryoma Nagare, Hayato Jin e Musashi Tomoe e, con loro alla guida, il Getter Robot affronter\u00e0 la minaccia venuta dal passato.\nDistribuzione.\nEdizione italiana.\nLa serie animata \u00e8 stata trasmessa in Italia con il titolo di Space Robot (mentre il mecha veniva chiamato \"Getta Robot\"). Durante il primo passaggio televisivo, solo 39 episodi sui 51 totali vennero doppiati. in seguito Yamato Video ha pubblicato l'intera serie in DVD includendo anche gli episodi mancanti per la prima volta doppiati in italiano che in seguito sono stati trasmessi sul canale TV Man-ga.\nManga.\nDell'anime esistono anche vari adattamenti a fumetti, tra cui il pi\u00f9 famoso (e probabilmente il pi\u00f9 importante) \u00e8 anche il primo, quello ad opera di G\u014d Nagai alla sceneggiatura e Ken Ishikawa ai disegni. Questo manga \u00e8 in larga parte differente dalla serie televisiva, bench\u00e9 ne mantenga inalterati i presupposti. Innanzitutto \u00e8 decisamente pi\u00f9 violento, ai limiti dello \"splatter\", e poi \u00e8 caratterizzato in modo pi\u00f9 \"adulto\", ben lontano da alcune ingenuit\u00e0 della serie TV, come accaduto per altre produzioni cartacee di Nagai, \"Devilman\" \"in primis\". Per esempio, Ryoma Nagare e Hayato Jin, piloti rispettivamente del Getter 1 e 2, sono dei veri e propri antieroi (Ryoma \u00e8 un teppista ultraviolento, Hayato un terrorista) e vengono scelti da Saotome dopo averli selezionati in maniera quantomeno atipica (Ryoma, per esempio, deve affrontare dei killer per dimostrarsi all'altezza). Anche il finale della serie \u00e8 differente, ed i nemici della serie successiva, \"Getter Robot G\", vengono introdotti poco prima che Gool, l'Imperatore del Regno dei Dinosauri, venga ucciso.\nIn Italia il fumetto \u00e8 stato prima pubblicato dalla Dynamic Italia nella collana \"Getter Saga\", che si proponeva di rendere disponibile al pubblico italiano tutto quanto era stato pubblicato in Giappone a proposito di \"Getter Robot\" ed a cui aveva collaborato Ishikawa. Dato il fallimento della casa editrice, il progetto \u00e8 stato \"ereditato\" dalla d/visual.\nSulla scia del successo dell'anime, Ken Ishikawa ha realizzato due serie minori, destinate ai bambini. Sono \"remake\" meno violenti della prima serie.&lt;br&gt;\nEsiste anche un manga disegnato da Gosaku Ota. Esso \u00e8 una riduzione a fumetti della serie televisiva, quindi si discosta dal manga disegnato da Ishikawa su testi di Nagai e vi compaiono anche personaggi presenti nell'anime ma non nel primo manga, tra cui Monji col suo buffo robot Asataro."}
{"id": "569123", "revid": "38120", "url": "https://it.wikipedia.org/wiki?curid=569123", "title": "Getter Robo", "text": ""}
{"id": "569124", "revid": "38120", "url": "https://it.wikipedia.org/wiki?curid=569124", "title": "Getter robo", "text": ""}
{"id": "569125", "revid": "38120", "url": "https://it.wikipedia.org/wiki?curid=569125", "title": "Getter robot", "text": ""}
{"id": "569126", "revid": "6923", "url": "https://it.wikipedia.org/wiki?curid=569126", "title": "DF-3A", "text": "IL DF-3A (CSS-2 nella denominazione USA) \u00e8 un missile MRBM cinese con gittata di 3000\u00a0km, a singolo stadio e propellente liquido. Si pensa che ne sia stato costruito un piccolo numero (meno di 60) come programma d'urgenza per mitigare i ritardi del programma del primo ICBM cinese negli anni settanta. I CSS-2 sono puntati principalmente verso i bersagli nell'Asia centrale e orientale, anche se alcune fonti presumono che questo missile possa essere anche dispiegato in altri luoghi. Ci\u00f2 nonostante questa ipotesi non sembra possibile, poich\u00e9 il CSS-2 non \u00e8 n\u00e9 mobile, n\u00e9 facilmente trasportabile, e si sarebbero dovute costruire nuove postazioni di lancio e magazzini di stoccaggio. Tutti i missili sono stati ritirati dal servizio nel 1990"}
{"id": "569127", "revid": "38120", "url": "https://it.wikipedia.org/wiki?curid=569127", "title": "Getta robot", "text": ""}
{"id": "569128", "revid": "38120", "url": "https://it.wikipedia.org/wiki?curid=569128", "title": "Getta Robot", "text": ""}
{"id": "569129", "revid": "1728", "url": "https://it.wikipedia.org/wiki?curid=569129", "title": "Nidwalden", "text": ""}
{"id": "569130", "revid": "38120", "url": "https://it.wikipedia.org/wiki?curid=569130", "title": "Getta Robo", "text": ""}
{"id": "569131", "revid": "38120", "url": "https://it.wikipedia.org/wiki?curid=569131", "title": "Getta robo", "text": ""}
{"id": "569134", "revid": "38120", "url": "https://it.wikipedia.org/wiki?curid=569134", "title": "Space robot", "text": ""}
{"id": "569135", "revid": "38120", "url": "https://it.wikipedia.org/wiki?curid=569135", "title": "Space Robot", "text": ""}
{"id": "569137", "revid": "729019", "url": "https://it.wikipedia.org/wiki?curid=569137", "title": "DF-4", "text": "Il Dong Feng 4 (in cinese \u4e1c\u98ce4) o DF-4 (CSS-3 nella denominazione NATO) \u00e8 un missile ICBM cinese a due stadi e a propellente liquido, del quale un numero limitato di esemplari \u00e8 stato schierato in silos sotterranei tra gli anni '70 e i primi anni '80. \u00c8 stato il primo ICBM cinese, con un raggio stimato di 7000\u00a0km. La produzione di questo missile \u00e8 stata piccola, e forse non ne sono stati costruiti pi\u00f9 di 50. Presumibilmente trasportano una testata termonucleare da 2Mt.\nSviluppo.\nLo sviluppo del DF-4 \u00e8 cominciato nel 1967 e si \u00e8 svolto in parallelo con il progetto del DF-3. Con esso condivide i 4 motori a razzo YF-2A presenti nel primo stadio, ai quali sono stati per\u00f2 aggiunti altri quattro propulsori YF-3 per la seconda fase che ne estendono la gittata di 4000\u00a0km. A causa di diverse difficolt\u00e0 tecniche, il primo test del missile si svolse nel 1969. Tale prova, a causa di un guasto al sistema di controllo principale si rivel\u00f2 un fallimento, ma dopo alcune migliorie, si riusc\u00ec ad avere un test riuscito nel 1970. Ci\u00f2 permise la messa in linea dell'ICBM negli anni compresi tra il 1975 e il 1976. Il progetto originale venne poi aggiornato nel 1976 con alcune migliorie. Nel 1980 la produzione venne interrotta.\nIl missile richiede circa due ore per essere rifornito e, in base alle ultime posizioni note, pu\u00f2 essere lanciato solo dopo essere stato posizionato al di fuori dei bunker missilistici in cui \u00e8 assegnato oggi.\nImpiego.\nDal DF-4, nel 1970, \u00e8 stato sviluppato il Changzheng 1, il vettore che ha portato in orbita il primo satellite cinese.\nIl missile, secondo un rapporto del Pentagono presentato nel 2008, sarebbe mantenuto in alcuni bunker missilistici nel numero di 20 unit\u00e0, le quali erano precedentemente locate all'interno di alcuni silos di lancio. Essi sono concentrati nella Cina occidentale, forse puntati verso la Russia e l'Europa centrale. Il CSS-3 infatti, non essendo stato progettato per colpire basi militari sotterranee, sarebbe in grado di distruggere grandi centri abitati come Mosca, la quale rientra nel suo raggio d'azione."}
{"id": "569138", "revid": "486946", "url": "https://it.wikipedia.org/wiki?curid=569138", "title": "Venturone alpino", "text": ""}
{"id": "569139", "revid": "120083004", "url": "https://it.wikipedia.org/wiki?curid=569139", "title": "Laurent Schwartz", "text": "Biografia.\nFamiglia.\nLaurent Schwartz nacque in una famiglia ebrea d'origine alsaziana, impregnata di cultura scientifica: suo padre fu un rinomato chirurgo, suo zio Robert Debr\u00e9 il fondatore dell'Unicef e celebre pediatra, il prozio, Jacques Hadamard, un celebre matematico.\nDurante la preparazione al concorso d'ingresso per l'\u00c9cole normale sup\u00e9rieure, conobbe Marie-H\u00e9l\u00e8ne L\u00e9vy, figlia del matematico Paul L\u00e9vy che era allora professore all'\u00c9cole polytechnique. Insieme ebbero due figli: Marc Andr\u00e9, poeta e scrittore che si suicid\u00f2 nel 1971 e Claudine.\nSua madre, appassionata di scienze naturali, gli trasmise il gusto per l'entomologia, una passione che ha coltivato per tutta la vita. La sua collezione di farfalle, poi donata al Mus\u00e9um national d'histoire naturelle e al Museo di storia naturale di Tolosa, conteneva circa 20.000 esemplari, raccolti nei suoi numerosi viaggi. Molte erano specie da lui stesso scoperte, e portano il suo nome.\nStudi.\nSchwartz fu subito uno studente brillante, soprattutto in latino, greco e matematica. Un suo professore di liceo disse ai genitori \"Vi diranno che vostro figlio \u00e8 dotato per le lingue, ma egli si interessa di fatto solo al loro aspetto scientifico e matematico: deve diventare un matematico\". Nel 1934 entr\u00f2 all'\u00c9cole normale sup\u00e9rieure e nel 1937 ottenne l\"'agr\u00e9gation\" in matematica.\nFece il servizio militare come ufficiale tra il 1937 e il 1939, servizio prolungato quindi di un anno durante la guerra. Divent\u00f2 quindi ufficiale di riserva, e nel 1940 si rec\u00f2 a Tolosa. Schwartz divenne membro della \"Caisse nationale des sciences\", l'antico CNRS. Una borsa della Michelin lo sostenne dal 1943 fino alla fine della guerra.\nSchwartz si trovava isolato dalla comunit\u00e0 scientifica, quando fortunatamente Henri Cartan venne a Tolosa e lo invit\u00f2 a Clermont-Ferrand. Il cambiamento fu provvidenziale: l\u00ec Schwartz incontr\u00f2 Andr\u00e9 Weil e fu integrato nel gruppo di matematici \"Nicolas Bourbaki\". Fu abbastanza stimolato da completare la tesi di dottorato in due anni.\nDurante la seconda guerra mondiale.\nLa vita di Schwartz durante la Seconda guerra mondiale fu molto movimentata. Ebreo, dovette nascondersi e cambiare identit\u00e0 per sfuggire alle deportazioni. Dei problemi di salute gli impedirono di raggiungere la Resistenza francese. Due studenti finirono la tesi contemporaneamente a Schwartz: Felbau, studente di Charles Ehresmann, e Gorny, rifugiato politico che lavorava con Beno\u00eet Mandelbrot. Feldau fu deportato a Auschwitz nel novembre 1943 e Gorny a Drancy. Schwartz rischi\u00f2 la deportazione sia per le sue origini ebree, sia perch\u00e9 trozkista. Dovette nascondersi con la sua compagna e adottare una falsa identit\u00e0.\nCarriera universitaria.\nDopo un anno a Grenoble (1944), Schwartz raggiunse l'universit\u00e0 di Nancy (1945) per iniziativa dei matematici Delsarte e Dieudonn\u00e9. Tenne questo posto per sette anni, prolifico sia nella ricerca che nella didattica. I suoi corsi attirano studenti come J.L. Lions e Grothendieck. Pass\u00f2 quindi alla Sorbona nel 1952. Nel 1958 diventa professore all'\u00c9cole Polytechnique. Divent\u00f2 membro dell'Acad\u00e9mie des sciences nel 1975.\nAttivit\u00e0.\nRicerca matematica.\nIl 30 agosto 1950 Harald Bohr present\u00f2 Laurent Schwartz per la medaglia Fields al Congresso internazionale dei matematici di Harvard, per il suo lavoro sulle distribuzioni. Primo francese a ricevere questa ricompensa, ebbe delle difficolt\u00e0 per recarsi negli Stati Uniti a causa del suo passato trotzkista.\nLa sua teoria chiarisce alcuni misteri della Funzione gradino di Heaviside e della Delta di Dirac, fornendo una definizione rigorosa di quest'ultima: la Delta di Dirac non \u00e8 una vera e propria funzione, ma una distribuzione, un concetto da lui introdotto che generalizza sia le funzioni sia le misure. Le distribuzioni aprono le porte della teoria delle trasformate di Fourier e sono di importanza capitale per lo studio delle equazioni differenziali alle derivate parziali. Permettono di parlare di derivata anche in presenza di alcune funzioni che non sono derivabili in senso stretto. Questi concetti permettono di risolvere e unificare molti problemi in matematica, in fisica e persino in elettronica, discipline che fanno largo uso della Delta di Dirac.\nIl manoscritto sull'\"invenzione delle distribuzioni\" \u00e8 un esempio dell'abilit\u00e0 didattica di Schwartz. Egli raccont\u00f2 di aver scoperto i principali teoremi sulle distribuzioni in una sola notte, che dichiar\u00f2 essere una delle pi\u00f9 belle della sua vita, assieme ad un'altra in cui cattur\u00f2 450 farfalle.\nLaurent Schwartz fu anche autore di altri lavori, nella geometria degli spazi di Banach e in probabilit\u00e0. Fu inoltre un importante didatta, e riform\u00f2 l'insegnamento della matematica all'\u00c9cole polytechnique.\nAttivit\u00e0 politica.\nSchwartz fu molto attivo politicamente. Anti-colonialista e trotzkista, era convinto che la politica di \"non-interventismo\" della Francia svolta nel biennio 1936-38 dal governo di L\u00e9on Blum di fronte all'evoluzione del nazismo, alle purghe staliniane e alla Guerra civile spagnola fosse stata del tutto inefficace, se non pericolosa. D'altra parte, egli non vedeva nel colonialismo altro che lo sfruttamento e l'oppressione dei popoli. Inizialmente trotzkista, cambi\u00f2 in seguito la sua considerazione su Trotzki (che, a suo dire, aveva \"divorziato dalla realt\u00e0\") e divenne indipendente, salvo per qualche anno negli anni sessanta. Rivendic\u00f2 per tutta la vita il passato militante trotzkista.\nDurante la guerra d'Algeria, sacrific\u00f2 la ricerca per lottare contro la tortura, sistematica in quel periodo. Fu fondatore del \"comitato Maurice Audin\" (dal nome di un matematico algerino militante della causa anticolonialista, torturato e scomparso nel 1957). Scrisse un celebre articolo sul giornale \"l'Express\" intitolato \"la r\u00e9volte des universit\u00e9s contre la pratique de la torture par le gouvernement\" (la rivolta delle universit\u00e0 contro la pratica della tortura effettuata dal governo). Nel 1960 firm\u00f2 il \"Manifeste des 121\", un manifesto di 121 intellettuali che consigliano l'insubordinazione ai militari. Il ministro della Difesa lo fece dimettere dal posto al \"Politechnique\", che riebbe, per\u00f2, pi\u00f9 tardi.\nIn seguito, milit\u00f2 attivamente per l'indipendenza del Vietnam e contro l'invasione sovietica dell'Afghanistan."}
{"id": "569141", "revid": "410041", "url": "https://it.wikipedia.org/wiki?curid=569141", "title": "Azoturo", "text": "Gli azoturi, chiamati impropriamente anche azidi (traduzione pedestre dall'inglese), sono composti binari formati dall'azoto con un metallo o con vari gruppi organici. Sono sali dell'acido azotidrico. L'azide \u00e8 anche riferito in chimica inorganica ad un anione di formula N3-, mentre in chimica organica ad un gruppo funzionale, RN3.\nN3\u2212 \u00e8 un anione pressoch\u00e9 lineare isoelettronico con CO2 e N2O, con distanze di legame pari 116 pm.\nSintesi.\nSi ottengono facendo gorgogliare protossido d'azoto in ammoniuri alcalini fusi:\nUsi.\nQuesto comportamento viene sfruttato nei detonatori militari (azoturo di piombo) e commerciali (capsule esplosive degli airbag), con il pi\u00f9 comune azoturo di sodio; altri composti sono l'azoturo di mercurio o di argento.\nL'azoturo di sodio (NaN3) \u00e8 un composto bianco, assai velenoso, usato nei laboratori come preservante di fluidi biologici (plasma, siero, diluizioni anticorpali ed altri campioni biologici contenenti proteine), poich\u00e9 \u00e8 dotato di propriet\u00e0 battericide. Trova infine uso, come gi\u00e0 accennato, come carica propellente negli airbag.\nUn secondo uso applicativo riguarda la sintesi chimica; gli azoturi sono impiegati per inserire in una molecola la specie N-. Recentemente \u00e8 stato dimostrato che il composto azabicicloeptadiene (il cui anione per cessione dello N- si trasforma in antracene) \u00e8 molto meno pericoloso e agisce nello stesso modo in condizioni assai pi\u00f9 favorevoli.\nSicurezza.\nL'anione azide \u00e8 tossico per l'organismo umano, in quanto inibisce il complesso IV e di conseguenza la catena di trasporto degli elettroni nella fosforilazione ossidativa. Ha effetti simili a quelli dell'avvelenamento da cianuro (inibizione sintesi di ATP).\nI ricercatori che lo hanno sintetizzato scrivono: \"La sensibilit\u00e0 di C2N14 \u00e8 al di l\u00e0 delle nostre capacit\u00e0 di misura. Il pi\u00f9 piccolo peso disponibile per test di urto e frizione ne provoca la decomposizione esplosiva...\" \nDurante la registrazione di spettri IR e Raman si sono verificate esplosioni per semplice esposizione a luce laser a bassa intensit\u00e0.\nL'azoturo di piombo, ad esempio, si decompone secondo la seguente reazione:"}
{"id": "569143", "revid": "729019", "url": "https://it.wikipedia.org/wiki?curid=569143", "title": "DF-5", "text": "Il Dong Feng 5 (in cinese \u4e1c\u98ce5) o DF-5 (CSS-4 nella denominazione USA) \u00e8 un missile balistico intercontinentale (ICBM, \"InterContinental Ballistic Missile\") cinese.\nSviluppo.\nQuesto missile \u00e8 stato sviluppato dal China Academy of Launch Vehicle tra gli anni '70 e gli anni '80. Lo sviluppo fu assegnato agli ingegneri Tu Shou'e e Ren Xinmin. Le prove di volo si sono svolte presso le basi di Shuang Cheng Tzu e Wuzha. Si presenta come un ICBM alimentato a propellente solido UDMH/N2O4 a due stadi dotato di una testata nucleare di 3 megatoni. La sua portata \u00e8 compresa tra i 10000 e 12000\u00a0km. Nel 1986 \u00e8 stato creato un aggiornamento, denominato DF-5A, che permette di incrementare la gittata massima fino a 13000\u00a0km. Nel 1992 5 DF-5 sono stati aggiornati alla versione A, mentre i restanti missili sono stati potenziati entro la fine degli anni '90.\nIl primo e il secondo stadio sono alimentati entrambi da 4 motori da 75 tonnellate di spinta. Precisamente, i primi sono YF-20 ad ugello mobile, mentre gli ultimi sono YF-22 ad ugello fisso. Il serbatoio \u00e8 realizzato in una speciale lega di alluminio-rame, mentre la testata \u00e8 protetta da una scudo termico in quarzo e carbonio. L'ordigno viene controllato da un sistema computerizzato di guida inerziale. Tramite un sistema di lancio computerizzato, il missile pu\u00f2 essere pronto al lancio nell'arco di una o due ore.\nLa sua produzione \u00e8 stata affidata alla Sichuan Aerospace Industry Corporation e alla Capital Astronautic Corporation.\nDal DF-5 sono derivati i vettori Fengbao 1 (FB-1) e Changzheng 2 (CZ-2), impiegati per il programma spaziale cinese.\nImpiego.\nSi stima che del missile siano state prodotte tra le 24 e le 36 unit\u00e0 assegnate alle brigate di artiglieria 801, 803 e 804 di stanza rispettivamente a Lingbao City, Luoyang City e Huaihua City. Le prime versioni venivano poste in tunnel orizzontali posti nel fianco di una montagna, mentre successivamente sono stati riposizionati in silos verticali; sono stati creati diversi finti sili contigui a quelli veri per dare una incertezza sulla posizione dei missili stessi in caso di attacco preventivo di un avversario. Le versioni attuali hanno una maggiore prontezza operativa rispetto alle prime, che fra l'altro dovevano essere rifornite immediatamente prima del lancio, in quanto il carburante \u00e8 altamente corrosivo ed instabile.\nIl missile forma anche la base di una delle piattaforme di lancio per satelliti cinese, il CSL-2."}
{"id": "569147", "revid": "77358", "url": "https://it.wikipedia.org/wiki?curid=569147", "title": "Derivabilit\u00e0", "text": ""}
{"id": "569148", "revid": "1573940", "url": "https://it.wikipedia.org/wiki?curid=569148", "title": "Carduelis corsicana", "text": "Il venturone corso (Carduelis corsicana ()) \u00e8 un uccello passeriforme della famiglia dei Fringillidi.\nEtimologia.\nIl nome scientifico della specie (del quale il nome comune altro non \u00e8 che una traduzione), \"corsicana\", \u00e8 un chiaro riferimento all'areale di diffusione di questi uccelli.\nDescrizione.\nDimensioni.\nMisura 11\u201312\u00a0cm di lunghezza, per 11-12 grammi di peso.\nAspetto.\nSi tratta di uccelli dall'aspetto robusto, dalla testa arrotondata, muniti di un piccolo becco conico, ali appuntite e coda dalla punta lievemente forcuta. Nel complesso, il venturone corso \u00e8 molto simile alla sua controparte continentale, il venturone europeo, rispetto al quale mostra taglia inferiore, piccole differenze morfometriche (ali pi\u00f9 corte) e livrea lievemente pi\u00f9 scura.\nIl piumaggio si presenta di colore giallo-verdastro su faccia, petto, parte superiore del ventre e codione, mentre il dorso \u00e8 bruno-ruggine con sfumature cannella e variegature grigio-brune: il collo \u00e8 di colore grigio, cos\u00ec come i fianchi, mentre ali e coda sono nere, le prime con evidente barra alare di colore giallo-arancio.\nIl dimorfismo sessuale \u00e8 presente, ma non evidente ad un occhio inesperto: nei maschi, il giallo facciale e ventrale \u00e8 pi\u00f9 brillante ed ha una maggiore estensione rispetto a quanto riscontrabile nelle femmine.\nBiologia.\nI venturoni corsi sono uccelli diurni, molto miti, che vivono in coppie o in piccoli gruppi e passano la maggior parte della giornata fra i cespugli o al suolo alla ricerca di cibo.\nAlimentazione.\nQuesti uccelli hanno dieta essenzialmente granivora, nutrendosi principalmente di semi di piante erbacee e di pino nero: tuttavia, essi si nutrono anche di bacche, frutti, foglioline tenere, germogli, e di tanto in tanto non disdegnano neanche di nutrirsi di piccoli insetti, specie nel periodo della riproduzione.\nRiproduzione.\nLa stagione degli amori inizia in primavera e si conclude in giugno: durante questo periodo, le coppie (si tratta di uccelli monogami) portano generalmente avanti due covata.\nIl nido, a forma di coppa, viene costruito dalla femmina intrecciando rametti e fibre vegetali e foderando l'interno con lanugine e piumino: esso viene generalmente ubicato in un cespuglio di ginepro, erica arborea o rovo, e la sua costruzione \u00e8 a completo carico della femmina, col maschio che pu\u00f2 talvolta fornire parte del materiale da costruzione.\nAll'interno del nido, la femmina depone 4-5 uova azzurrine con rade maculature bruno-rossicce, presenti in special modo sul polo ottuso: essa provvede a covarle per circa due settimane, col maschio che sosta nei paraggi occupandosi di reperire il cibo per s\u00e9 e per la compagna. Alla schiusa, i nidiacei sono ciechi ed implumi: essi vengono imbeccati e accuditi da ambedue i genitori, rendendosi in tal modo atti all'involo a tre settimane dalla schiusa e pienamente indipendenti a circa un mese e mezzo.\nDistribuzione e habitat.\nCome intuibile sia dal nome comune che dal nome scientifico, il venturone corso \u00e8 diffuso in Corsica, anche se non ne \u00e8 endemico in quanto lo si trova anche in Sardegna e nelle isole tirreniche dell'Arcipelago Toscano dell'Elba, di Capraia e di Gorgona (si tratta quindi di un endemismo tirrenico). Mentre la popolazione corsa tende a scendere di quota durante i mesi invernali, spostandosi verso le aree costiere dell'isola, le altre sono stanziali.\nL\"'habitat\" di questi uccelli \u00e8 rappresentato dalla macchia mediterranea, dalle aree secche e cespugliose collinari e montane e dalle pinete non eccessivamente fitte, a prevalenza di pino nero.\nTassonomia.\nA lungo considerato una sottospecie del venturone europeo, il venturone corso ne ha seguito le sorti tassonomiche, venendo ascritto prima al genere \"Serinus\" (col nome di \"S. citrinella corsicana\") ed in seguito a \"Carduelis\" (col nome di \"C. citrinella corsicana\"): le recenti analisi del DNA mitocondriale hanno inoltre rivelato una certa distanza genetica rispetto alla sua controparte continentale, facendone ritenere corretta l'elevazione al rango di specie a s\u00e9 stante."}
{"id": "569159", "revid": "1543377", "url": "https://it.wikipedia.org/wiki?curid=569159", "title": "VP7", "text": "TrueMotion VP7 \u00e8 un codec video sviluppato da On2 Technologies come successore del VP3, VP5 e TrueMotion VP6. \u00c8 un codec che supporta sia lo standard VFW sia DirectShow. On2 Technologies afferma che ha una compressione ed un rapporto segnale/rumore migliore dei vari MPEG-4 e H.264."}
{"id": "569163", "revid": "599013", "url": "https://it.wikipedia.org/wiki?curid=569163", "title": "Cyril Julian", "text": "Carriera.\nHa vinto, con il Pau-Orthez, due campionati di Francia, una Coppa di Francia ed una Coppa Kora\u0107. \u00c8 stato eletto, per due volte MVP del campionato francese.\nCon la nazionale di pallacanestro francese ha vinto la medaglia d'argento alle Olimpiadi del 2000."}
{"id": "569164", "revid": "1610933", "url": "https://it.wikipedia.org/wiki?curid=569164", "title": "Venturone corso", "text": ""}
{"id": "569166", "revid": "6923", "url": "https://it.wikipedia.org/wiki?curid=569166", "title": "DF-31", "text": "Il DF-31 \u00e8 un missile cinese, un ICBM molto leggero con una gittata massima variamente stimata in 3000\u20138000\u00a0km. \nEsso pesa solo 20 ton, \u00e8 bistadio, ha una sola testata nucleare e pu\u00f2 essere basato sia su sottomarini lanciamissili che su piattaforme terrestri. \nSomiglia, come anche gli altri missili strategici cinesi pi\u00f9 recenti, ai vettori spaziali della serie 'Lunga marcia'."}
{"id": "569168", "revid": "339392", "url": "https://it.wikipedia.org/wiki?curid=569168", "title": "Coppa OFC", "text": ""}
{"id": "569171", "revid": "729019", "url": "https://it.wikipedia.org/wiki?curid=569171", "title": "Battaglia di Covadonga", "text": "La battaglia di Covadonga fu la prima grande vittoria dei Cristiani, guidati da Pelagio, nella penisola iberica dopo la conquista della Spagna da parte dei Mori nel 711: essa segn\u00f2 l'inizio della \"Reconquista\" spagnola. Ebbe luogo nell'estate del 722, a Covadonga, nei paraggi di Cangas de On\u00eds, e consent\u00ec la sopravvivenza di una roccaforte cristiana nel nord della Spagna.\nQuesta vicenda bellica fu consegnata alla tradizione dai cronisti Mozarabi della fine del IX secolo: le testimonianze, per\u00f2, si intrecciano con le credenze religiose che attribuiscono la vittoria all'intervento della Vergine Maria. Incerta \u00e8 l'attendibilit\u00e0 delle testimonianze sulla discendenza dai principi visigoti di Pelagio, una versione che probabilmente punta a legittimare la monarchia asturiana come una prosecuzione di quella deposta dall'invasione musulmana.\nSecondo la tradizione, sette anni dopo la conquista musulmana della penisola iberica gli asturiani, guidati da Pelagio, si riunirono nel 718 a Cangas de On\u00eds e decisero di ribellarsi al governatore del distretto di Le\u00f3n, un berbero chiamato Munuza, rifiutando di pagare le tasse. Ma la rivolta fall\u00ec, e Pelagio fu imprigionato e inviato a Cordova. Da qui torn\u00f2 per una nuova rivolta, stavolta riuscita: vista l'importanza della situazione, l'emiro Ambasa invi\u00f2 nella zona Al Qama (Alqama) un generale musulmano, con un contingente che secondo la tradizione sarebbe stato composto da 180.000 uomini. Le forze dei Mori erano provate dalla battaglia che il 9 luglio li aveva visti sconfitti nella Battaglia di Tolosa, seguito al tentativo di varcare i Pirenei e invadere il regno dei Franchi.\nLa versione dei Mozarabi.\nSono le basi per la battaglia di Covadonga: Pelagio, rifugiatosi sulle montagne, contava su un esercito di 300 uomini, e con questi intraprese una battaglia di attesa, attirando gli avversari in una stretta valle fra i Picos de Europa per evitare lo scontro frontale con le truppe nemiche. Qui, nell'estate del 722, si svolse la battaglia (solo una scaramuccia secondo i Mori), dopo un tentativo di mediazione voluto da Alqama, che invi\u00f2 un messaggero da Pelagio per chiedergli di arrendersi: le truppe cristiane, guidate dallo stesso Pelagio, attaccarono a sorpresa nella valle gli uomini di Alqama, che mor\u00ec nella lotta.\nLe truppe dei Mori, sconvolte da grandi perdite di uomini, decisero la ritirata verso la Cantabria. Ma le conseguenze della vittoria sulle truppe di Alqama risvegli\u00f2 le popolazioni dei villaggi asturiani conquistati dai Mori, che uscirono allo scoperto e uccisero centinaia di Mori in fuga. Munuza, saputo della sconfitta, organizz\u00f2 un'altra forza per sfidare Pelagio, che adesso disponeva di una forza pi\u00f9 consistente, vicino all'odierna Proaza. Ma Pelagio vinse un'altra volta, e lo stesso Munuza fu ucciso nel combattimento. Secondo altre fonti, invece, Munuza fugg\u00ec per timore di essere ucciso, e lasci\u00f2 a Pelagio la possibilit\u00e0 di entrare a Gij\u00f3n senza resistenza. Sono le basi per la costituzione del Regno delle Asturie.\nIl miracolo di Cosgaya.\nSecondo fonti cristiane, la riduzione del contingente moro sarebbe dovuta a un miracolo: dopo la fuga dalle valli dei Picos de Europa, i Mori, privati del loro capo, fuggirono fra i monti asturiani subendo gli attacchi della resistenza. Per dieci giorni e dieci notti cercarono di fuggire, percorrendo una cinquantina di chilometri fino a Cosgaya: qui, vicino al fiume Deva, il terreno si apr\u00ec, inghiottendo i Mori. Pelagio attribu\u00ec la vittoria alla protezione della Vergine Maria, dedicandole un altare: la grotta prese cos\u00ec il nome di \"Cova Dominica\" (grotta della Madonna), in dialetto asturiano \"Covadonga\".\nLa versione dei musulmani.\nSecondo le cronache musulmane questa battaglia si concluse in un altro modo: Pelagio, alla guida di pochi ribelli (\"trenta infedeli\") che non destavano le preoccupazioni dei musulmani, organizz\u00f2 la resistenza senza successo. La spedizione, infatti, secondo la versione musulmana, si sarebbe conclusa con una disfatta totale per le truppe asturiane e l'occupazione dell'intero territorio delle Asturie da parte dei musulmani.\nImportanza storica.\nComunque sia andata, la battaglia di Covadonga \u00e8 la prima vittoria dei cristiani di Spagna sui musulmani. Per quanto marginale, questa battaglia, agli occhi degli spagnoli, segna l'inizio della resistenza. Covadonga divenne un simbolo contrapposto all'umiliazione della Battaglia del Guadalete. Alla sconfitta di un'armata islamica nel 722, a un secolo esatto dall'Egira, venne data anche una valenza simbolica che diede inevitabilmente coraggio agli spagnoli e offr\u00ec un segnale di crisi per i musulmani.\nCuriosit\u00e0.\nSecondo la leggenda, la rivolta di Pelagio contro Munuza sarebbe legata anche a un motivo familiare: il governatore avrebbe preso con la forza la sorella del nobile asturiano, Ormesinda, che nel giorno del matrimonio si sarebbe suicidata avvelenandosi."}
{"id": "569172", "revid": "1632387", "url": "https://it.wikipedia.org/wiki?curid=569172", "title": "Mutande", "text": "Con il termine mutande si indica un capo d'abbigliamento, sia da uomo che da donna, in genere composto di materiali naturali come cotone o seta oppure artificiali come nylon, lycra, tulle, da indossare a contatto con le parti intime.\nEtimologia del termine.\nIl termine italiano \"mutande\" deriva dal gerundivo latino \"mutandae\" (gerundivo di \"mutare\") che significa \"da cambiarsi\".\nStoria.\nDurante il periodo longobardo le mutande erano anche note come femoralia, il termine \u00e8 riferito da Paolo Diacono. Alahis, duca di Trento, fa rispondere a un diacono - che gli domandava udienza al fine di trasmettere un'ambasciata da parte dell'arcivescovo di Pavia - che questi poteva essere ricevuto solo \u00ab\"si munda femoralia habet\"\u00bb (se ha/porta mutande pulite). Anticamente le mutande erano un indumento tipicamente maschile, solitamente in lino e di lunghezza variabile a seconda della moda del periodo. Le donne solitamente non portavano mutande ma la camicia.\nNel 1500 braghesse larghe e lunghe fino al ginocchio furono a volte indossate in Italia, ma diventarono subito un indumento per le prostitute, pur essendo state introdotte - si dice - da Isabella d'Este.\nLe mutande femminili entrarono nell'uso comune piuttosto tardi. All'inizio dell'Ottocento, diventarono, pur fra molte resistenze, parte della biancheria femminile: il modello era formato da lunghe brache tubolari accuratamente nascoste. Era vietato pure nominarle e le si chiamava \"tubi della decenza\". Assieme alle mutande prolifer\u00f2 la biancheria intima, bianca e ornata di pizzo. Essa era tuttavia riservata soprattutto alle signore, e solo all'inizio del Novecento entr\u00f2 anche nell'uso delle classi popolari. Quando cominciarono ad essere adottate pi\u00f9 ampiamente non mancarono le critiche. \nDurante l'Ottocento solo alle bambine era dato girare con la gonnella corta e le mutande bene in vista; si trattava di un primo tentativo di creare una moda infantile, che mai era esistita prima di allora. Coll'andar del secolo le mutande si accorciarono e arricciarono. Con l'avvento della celebrata donna fatale la biancheria assunse tonalit\u00e0 pi\u00f9 erotiche, e addirittura le mutande si mostrarono, appaiate a calze nere, nello sfrenato ballo del can can. Negli anni 1920 le mutande diventarono corti pagliaccetti, per poi accorciarsi sempre di pi\u00f9 fino agli anni Sessanta, quando la minigonna obblig\u00f2 ad usare slip di piccola taglia. Sebbene questo indumento sia generalmente considerato necessario sia per gli uomini che per le donne, non tutti portano le mutande. In particolare le donne di spettacolo preferiscono talvolta rinunciarvi specie sotto certi abiti da sera, per evitare che l'intimo risulti visibile.\nNel linguaggio moderno la mutanda assume anche significati metaforici, ad esempio l'espressione \"mutanda in testa\" indica il legame tra due componenti di una coppia che comporta l'impossibilit\u00e0 da parte di uno dei componenti di essa, a compiere azioni non gradite dal partner.\nTipologie.\nLe mutande hanno forme diverse a seconda che siano da uomo o da donna.\nMutande da donna.\nLe donne utilizzano pi\u00f9 tipi di mutande (che nella loro versione femminile possono essere chiamate \"mutandine\", indipendentemente dalle effettive dimensioni e dal modello):\nMutande da uomo.\nPer gli uomini esistono i modelli di mutanda: "}
{"id": "569174", "revid": "640277", "url": "https://it.wikipedia.org/wiki?curid=569174", "title": "Mariner 2", "text": "La Mariner 2 \u00e8 una sonda spaziale della NASA lanciata il 27 agosto 1962 verso Venere.\n\u00c8 una delle due Mariner non dirette verso Marte, \u00e8 la prima sonda ad essersi avvicinata con successo a Venere nel dicembre 1962: ha raccolto informazioni che hanno confermato che Venere \u00e8 un pianeta molto caldo (430 gradi Celsius, ora rivisti a 480), con un'atmosfera coperta di nubi composta per lo pi\u00f9 di anidride carbonica.\nStoria.\nFu la prima missione di successo del Programma Mariner. Era una versione semplificata del veicolo spaziale \"Block I\" del Programma Ranger e una copia esatta della Mariner 1. Le missioni Mariner 1 e 2 sono chiamate anche missioni Mariner R. La Mariner 2 pass\u00f2 a 35.000 km da Venere il 14 dicembre 1962 diventando la prima sonda spaziale a condurre con successo un sorvolo ravvicinato di un pianeta.\nLa Mariner 2 consisteva in un modulo di trasporto esagonale con un diametro di 1 metro, sul quale erano collocati i pannelli solari, i supporti per la strumentazione e le antenne. A causa delle dense nubi che rendono monotono l'aspetto del pianeta non venne inclusa nessuna fotocamera. Pi\u00f9 tardi la Mariner 10 scoprir\u00e0 che estesi dettagli delle nubi sono visibili nella luce ultravioletta.\nLa missione primaria era ricevere le comunicazioni dalla sonda nelle vicinanze di Venere e realizzare una misurazione radiometrica della temperatura del pianeta. Un secondo obiettivo era la misurazione del campo magnetico interplanetario.\nDopo il fallimento del 22 luglio 1962, nel quale la Mariner 1 venne distrutta nella fase di lancio, la Mariner 2 venne lanciata con successo il 27 agosto, intraprendendo un viaggio di 3 mesi e mezzo verso Venere. Durante il tragitto misur\u00f2 il vento solare, confermando le misurazioni effettuate dalla sonda Luna 1 nel 1959. Misur\u00f2 anche la polvere interplanetaria, che si scopr\u00ec essere pi\u00f9 scarsa del previsto, e rilev\u00f2 particelle cariche ad alta energia provenienti dal Sole, inclusi alcuni brevi brillamenti solari, e anche dei raggi cosmici provenienti dall'esterno del Sistema Solare. Quando raggiunse Venere, il 14 dicembre 1962, la Mariner 2 scansion\u00f2 il pianeta con i suoi due radiometri rilevando che Venere ha nubi fredde e una superficie estremamente calda.\nLa sonda \u00e8 ora inattiva su un'orbita eliocentrica.\nDescrizione dettagliata.\nLa sonda Mariner 2 fu la seconda di una serie di sonde che vennero utilizzate per l'esplorazione planetaria sotto forma di flyby e la prima sonda ad avvicinarsi con successo ad un altro pianeta.\nLa sonda e i sottosistemi.\nLa Mariner 2 consisteva in una base esagonale lunga 1,04 metri e spessa 0,36 metri contenente sei telai in magnesio che ospitavano l'elettronica per gli esperimenti scientifici, le comunicazioni, la codifica dei dati, l'elaborazione, la misurazione del tempo, i controlli dell'altitudine e della potenza, le batterie, i carica-batterie e il motore del razzo.\nSulla cima della base c'era un alto supporto a forma di piramide sul quale erano montati gli esperimenti scientifici che portavano la totale altezza della sonda a 3,66 metri. Attaccate ad entrambi i lati della base c'erano dei pannelli solari rettangolari con una lunghezza totale di 5,05 m e una larghezza di 0,76 metri. Attaccato con un braccio su un lato della base c'era una larga antenna parabolica direzionale che si estendeva sotto la sonda.\nIl sistema di alimentazione della Mariner 2 consisteva in due celle fotovoltaiche, una di 183x76 cm e un'altra di 152x76 cm, con un'estensione in dacron di 32\u00a0cm (una vela solare) per bilanciare la pressione solare sui pannelli. Le celle alimentavano il veicolo direttamente o ricaricando una batteria argento-zinco da 1000 W/h, che veniva utilizzata prima dello dispiegamento dei pannelli solari, quando questi non erano illuminati dal Sole, e quando i carichi erano pesanti.\nLe comunicazioni venivano effettuate grazie ad una trasmittente da 3 Watt capace di continue azioni di telemetria, la grande antenna parabolica direzionale ad alto guadagno, un'antenna cilindrica omnidirezionale posta sulla cima del supporto per gli strumenti e due antenne di controllo, una sulla fine di ogni pannello solare, che ricevevano istruzioni per le manovre e altre funzioni.\nLa propulsione per le manovre di successive al lancio era fornita da un retro razzo a monopropellente (idrazina anidra) da 225 N. La combustione dell'idrazina veniva innescata usando perossido di azoto e ossido di alluminio, mentre la direzione della spinta era controllata da quattro ugelli situati sotto la camera del propulsore. Il controllo dell'assetto con un errore di puntamento di un grado veniva mantenuto da un sistema di ugelli che utilizzavano azoto. Il Sole e la Terra venivano usati come riferimento per la stabilizzazione dell'assetto.\nIl controllo complessivo e quello del tempo venivano gestiti da un computer centrale digitale e da un sequencer. Il controllo termico veniva ottenuto tramite l'utilizzo di superfici riflettenti e assorbenti passive, scudi termici e aperture mobili.\nA bordo c'erano i seguenti strumenti scientifici:\nTutti gli strumenti rimasero operativi durante tutto il volo, a parte i radiometri, che vennero utilizzati solo nelle immediate vicinanze di Venere.\nObiettivi.\nGli obiettivi della Mariner 2 includevano sia obiettivi ingegneristici che scientifici. Gli obiettivi ingegneristici erano:\nGli obiettivi scientifici erano:\nLa missione.\nLa Mariner 2 venne lanciata dalla base di lancio Cape Canaveral Air Force Station alle 06:53:14 TU del 27 agosto 1962.\nDopo il lancio e la conclusione del primo stadio Agena, il complesso Agena-Mariner si trovava in un'orbita di parcheggio a 118\u00a0km sopra la Terra. In seguito venne attivato anche il secondo stadio, al completamento del quale il razzo venne separato dalla sonda che venne inviata in una traiettoria iperbolica di fuga 26 minuti e 3 secondi dopo il decollo. Il dispiegamento dei pannelli solari venne completato 44 minuti dopo il lancio. Il 29 agosto vennero effettuati degli esperimenti scientifici. L'8 settembre alle 17:50 TU la sonda perse improvvisamente il controllo dell'assetto che venne riabilitato grazie ai giroscopi tre minuti pi\u00f9 tardi. La causa rimane sconosciuta ma potrebbe essere dovuta alla collisione con un piccolo oggetto. Il 31 ottobre un pannello solare si deterior\u00f2 bruscamente e gli strumenti scientifici vennero spenti. Una settimana dopo il pannello riprese le sue normali funzioni e gli strumenti vennero riattivati. Il pannello si guast\u00f2 permanentemente il 15 novembre, ma la Mariner 2 era abbastanza vicina al Sole da poter ricevere comunque una potenza adeguata. Il 14 dicembre vennero accesi i radiometri e la sonda si avvicin\u00f2 a Venere da 30 gradi sopra il lato buio del pianeta e ci pass\u00f2 sopra alla distanza minima di 34.773\u00a0km alle 19:59:28 TU. Dopo l'incontro venne riesumata la modalit\u00e0 crociera. La sonda raggiunse il perielio il 27 dicembre a una distanza di 105.464.560\u00a0km. L'ultima trasmissione venne ricevuta il 3 gennaio 1963 alle 7:00 TU, rendendo il tempo totale della missione Mariner 2 pari a 129 giorni.\nLa sonda rimane in un'orbita eliocentrica.\nOsservazioni scientifiche.\nIl radiometro a microonde fece tre scansioni di Venere in 35 minuti il 14 dicembre 1962 iniziando alle 18:59 GMT. La prima scansione venne effettuata sul lato notturno, la seconda vicino al terminatore, la terza nella luce diurna. Le scansioni con la banda a 19\u00a0mm rivelarono una temperatura di 460 \u00b1 69 K sul lato buio, 570 \u00b1 85 K vicino al terminatore e 400 \u00b1 60 K sul lato illuminato. Si concluse che non c'erano significative differenze di temperatura su Venere. Tuttavia, i risultati suggerirono un oscuramento al bordo, un effetto che presenta temperature pi\u00f9 fredde vicino al bordo del disco planetario. Ci\u00f2 supportava anche la teoria che la superficie di Venere fosse estremamente calda o che l'atmosfera fosse opaca.\nL'oscuramento al bordo era pure presente nelle misure di entrambi i canali del radiometro infrarosso. L'effetto era presente in modo debole nel canale a 10,4 \u00b5, ma era pi\u00f9 pronunciato nel canale a 8,4 \u00b5. Quest'ultimo canale presentava anche un lieve effetto fase, che indicava che se esisteva un effetto serra il calore veniva trasportato in un modo efficiente dal lato diurno a quello notturno del pianeta.\nIl magnetometro poteva rilevare cambiamenti di circa 4 \u03b3 su ciascun asse, ma non venne rilevato nessun orientamento sopra i 10 \u03b3 n\u00e9 fluttuazioni come quelle che appaiono alla terminazione della magnetosfera terrestre. Ci\u00f2 significa che la Mariner 2 non rilev\u00f2 alcun campo magnetico attorno a Venere.\nVenne anche rilevato che nello spazio interplanetario il vento solare scorre in modo continuo\ne che la densit\u00e0 della polvere cosmica era pi\u00f9 bassa rispetto alle regioni nei pressi della Terra.\nVennero effettuati anche miglioramenti nella stima della massa di Venere e nel valore dell'unit\u00e0 astronomica. I ricercatori suggerirono pure che Venere dovesse ruotare molto lentamente e nel verso opposto rispetto a quello della Terra."}
{"id": "569178", "revid": "729019", "url": "https://it.wikipedia.org/wiki?curid=569178", "title": "DF-15", "text": "Il DF-15 (chiamato anche M-9 per l'esportazione) \u00e8 un missile cinese tattico, nucleare o convenzionale, . \nAnch'esso ha una capacit\u00e0 di attacco di precisione, e costituisce una pedina fondamentale per l'armamento della Cina."}
{"id": "569181", "revid": "729019", "url": "https://it.wikipedia.org/wiki?curid=569181", "title": "MGM-31 Pershing", "text": "Il missile Martin Marietta MGM-31A \"Pershing\" \u00e8 un missile balistico a medio raggio concepito nel 1958 per l'esercito americano, trasportabile da vari aerei \"cargo\". Il suo compito principale era quello di consegnare una testata W50 da 60 o 400kT a distanze tra i 150 e gli 800\u00a0km.\nPossedeva una gittata iniziale di 740\u00a0km e caratteristiche simili a quelle dell'SS-12 Scaleboard, ma era meno mobile. Il missile, in virt\u00f9 di un accordo della NATO del 1979, fu sostituito nel 1985 con 108 esemplari dal Pershing II con 1480\u00a0km di gittata che risultava molto preciso in quanto dotato del sistema di guida radar terminale TERCOM per la fase finale di volo con un CEP ridotto a circa 45 metri per colmare il gap col rivale sovietico SS-20 Saber. Il Pershing II non ebbe ulteriore sviluppo perch\u00e9 il Trattato INF lo cancell\u00f2 dopo il suo dispiegamento in Germania. Originariamente era montato su uno scafo cingolato M-474, ma a partire dal Pershing 1A si decise di utilizzare un mezzo su ruote. Il missile base era a due stadi, a propellente solido, ed era armato di una testata nucleare da 400kT.\nIl missile prese il nome dal generale statunitense John Pershing."}
{"id": "569186", "revid": "322321", "url": "https://it.wikipedia.org/wiki?curid=569186", "title": "Chiesa cattolica in Nepal", "text": "La Chiesa cattolica in Nepal \u00e8 parte della Chiesa cattolica universale, sotto la guida spirituale del Papa e della Santa Sede.\nAttualmente tutto il paese \u00e8 compreso nel vicariato apostolico del Nepal, nel quale al 2004 risultavano 7.105 cattolici nepalesi.\nStoria.\nIl cattolicesimo fu predicato per la prima volta nel XVIII secolo.\nDal 1810 al 1950 il Nepal chiuse le sue frontiere e non furono ammessi missionari.\nDal 1951 i missionari sono stati di nuovo riammessi per quanto la conversione al Cristianesimo sia considerata tuttora illegale.\nNel 1990 la nuova costituzione nepalese non ha pi\u00f9 garantito la libert\u00e0 religiosa ai cristiani ma, considerando che nel maggio 2006 il Nepal \u00e8 stato dichiarato uno stato laico e la costituzione sar\u00e0 probabilmente riscritta, \u00e8 probabile che la libert\u00e0 religiosa possa essere riconosciuta.\nOrigini.\nLa storia del Cattolicesimo in Nepal si inizia con l'incorporazione nella diocesi di Funchal, in Portogallo, e nel 1533 di parte dell'arcidiocesi di Goa e Dam\u00e3o. Da allora fino al 1833 era parte di molte e diverse diocesi indiane. I missionari entrarono in Nepal nel 1715, quando i padri Cappuccini entrarono nella Valle di Kathmandu su invito dei re Malla. Padre Anthony Francis Sharma, che guida la missione cattolica e la prefettura dal 1983, ha affermato: \"Ai sacerdoti fu data piena autorit\u00e0 di predicare il Cristianesimo e pure di costruire una chiesa, dedicata all'Assunzione della Vergine, all'interno del Distretto di Lalitpur\".\nLa chiesa dell'Assunzione fu eretta nel 1760, ed un'altra chiesa, dedicata all'Annunciazione, fu costruita a Bhaktapur. Dopo l'unificazione del Nepal da parte di Prithvi Narayan Shah in un regno ind\u00f9, ai sacerdoti fu chiesto di abbandonare la missione, per paura di spie britanniche.\nNel 1769 i preti e molti cristiani nepalesi si trasferirono in India, ed in particolare a Chuhair, nel Bihar settentrionale, dove sono rimasti. Un presbitero cattolico rimase in Nepal fino alla sua morte nel 1810; ma dopo di allora, non vi \u00e8 notizia di alcuna presenza cristiana in Nepal fino al 1950. Il 19 maggio 1893, l'intero territorio nepalese fu aggiunto alla prefettura apostolica di Bettiah. In seguito, venne quindi considerato parte del vicariato apostolico di Patna dal 1919 fino al 1983, data della nascita della missione riguardante solo il Nepal.\nXX secolo.\nCon l'introduzione della democrazia nel 1951, i missionari Gesuiti iniziarono istituzioni educative, ma non fu loro permesso di evangelizzare. La Scuola di San Saverio fu eretta nel 1951.\nPadre Sharma, nel giorno di Pasqua del 1986, ha predicato in una stazione di polizia ad alcuni parenti non cristiani di fedeli che frequentano la chiesa. La conversione al cristianesimo venne vietata dalla legge, e tale divieto fu reiterato dalla Costituzione del 1990 che ha creato una democrazia multipartitica. Dal 1990, la legge non \u00e8 stata fatta rispettare.\nOggi.\nA livello diplomatico, il Nepal ha attivato lo scambio di ambasciatori con la Santa Sede. Prima che il re Gyanendra fosse spogliato dei suoi poteri dal Sansad (il parlamento nepalese), vi era stata speranza di un riconoscimento ufficiale da parte dello stato, in quanto il re era stato educato in una scuola cattolica ed era discepolo dell'attuale prefetto apostolico, il nepalese e gesuita padre Anthony Sharma. Nel maggio 2006, i leader della chiesa hanno dato il benvenuto alla dichiarazione parlamentare che ha affermato la natura laica dello stato nepalese, palese mutamento di quello che era definito il solo stato confessionale ind\u00f9 nel mondo. Il primo programma musicale cristiano in onda fu ospitato per celebrare l'inizio della libert\u00e0 religiosa per la prima volta nella storia del Nepal.\nI ribelli maoisti hanno preso di mira le istituzioni cattoliche negli ultimi anni, ad esempio dando alle fiamme due scuole cattoliche nel 2002 nella regione di Gurkha. Una missione nel Nepal orientale fu soggetta all'attacco degli insorti maoisti nel 2003, distruggendo una residenza, una clinica, una cappella, un asilo e cucine. Durante i tentativi maoisti di proclamare uno sciopero nazionale della scuola, essi attaccarono con una bomba una piccola scuola cattolica nella zona centro-occidentale del paese.\nLa Chiesa nepalese continua a crescere e diventa pi\u00f9 attiva. Un convento \u00e8 stato inaugurato insieme ad un centro per esercizi nel Nepal occidentale nel giugno 2006, il primo in assoluto nel Nepal occidentale. Prima chiesa cattolica per i nepalesi, nella chiesa dell'Assunzione a Katmandu si celebrano eucaristie in lingua inglese la domenica. Sei giovani nepalesi hanno partecipato alla Giornata Mondiale della Giovent\u00f9 del 2005 a Colonia, in Germania, nonostante la difficolt\u00e0 nell'ottenere il visto dalle autorit\u00e0 tedesche. I servizi di pastorale della carit\u00e0 perseguono diversi progetti nel paese, fra i quali il contrasto al commercio di donne e bambini e l'aiuto a coloro che sono colpiti da inondazioni e frane. Nell'ambito della cooperazione interreligiosa, la torcia olimpica fu portata in cima al sacro monte di Makalu, benedetta sia da papa Benedetto XVI che dal Dalai Lama.\nNegli ultimi anni la minoranza cattolica \u00e8 stata oggetto di attentati terroristici.\nNel luglio 2008 padre John Prakash, salesiano preside della scuola cattolica \u00abDon Bosco\u00bb \u00e8 stato assassinato. Dopo un anno, i responsabili non erano ancora stati individuati.\nIl 23 maggio 2009, giorno in cui il Parlamento eleggeva il Primo ministro, un attentato dinamitardo ha devastato la Cattedrale dell'Assunzione, unico edificio di culto cattolico autorizzato nel Paese. L'esplosione, causata da un ordigno collocato sotto una sedia tra i fedeli, ha provocato tre morti e 13 feriti. La chiesa si trova a Dhobighat, sobborgo di Lalitpur, cittadina a pochi chilometri dalla capitale nepalese Kathmandu. Il parroco della cattedrale \u00e8 padre Silas Bogati.\n\u00c8 stata la prima volta che in Nepal \u00e8 stato colpito un edificio di culto cattolico. L'attentato \u00e8 stato rivendicato dall'\u00abEsercito per la difesa del Nepal\u00bb, una formazione estremista, gi\u00e0 responsabile di attentati a luoghi di culto islamici e cristiani.\nOrganizzazione territoriale.\nLa prima missione cattolica fu stabilita nel 1983 con un territorio proveniente dalla Diocesi di Patna, in India, ed affidata alla cura dei Gesuiti. Nel 1992 la chiesa dell'Assunzione, una nuova chiesa costruita con lo stesso nome di quella originaria, fu riconosciuta ufficialmente. Nel 1996 la missione sui iuris fu elevata al rango di prefettura apostolica. Il 10 febbraio 2007 papa Benedetto XVI ha elevato la prefettura apostolica del Nepal al rango di Vicariato apostolico e ha nominato primo vicario apostolico del Nepal, il padre Anthony Francis Sharma, S.I., assegnandogli la sede titolare vescovile di Gigti.\nNunziatura apostolica.\nLa nunziatura apostolica del Nepal \u00e8 stata istituita il 10 settembre 1983 con il breve \"Qui Dei consilio\" di papa Giovanni Paolo II. Le funzioni della nunziatura sono esercitate dal nunzio apostolico in India, che risiede a Nuova Delhi."}
{"id": "569189", "revid": "7336", "url": "https://it.wikipedia.org/wiki?curid=569189", "title": "Rocciodromo", "text": ""}
{"id": "569190", "revid": "640277", "url": "https://it.wikipedia.org/wiki?curid=569190", "title": "Mariner 6 e 7", "text": "Mariner 6 e 7 furono due missioni NASA compiute nel 1969 nell'ambito del programma Mariner.\nL'obiettivo delle missioni era studiare la superficie e l'atmosfera di Marte durante gli avvicinamenti (a 3.430 chilometri dalla superficie).\nLe sonde scattarono 198 fotografie, coprendo circa il 20% della superficie del pianeta.\nMariner 6.\nComp\u00ec un fly-by intorno a Marte, scattando 75 foto.\nMariner 7.\nComp\u00ec un fly-by intorno al pianeta Rosso, scattando 126 foto."}
{"id": "569191", "revid": "640277", "url": "https://it.wikipedia.org/wiki?curid=569191", "title": "Mariner 8", "text": "Il Mariner 8 fu una sonda spaziale nell'ambito del programma Mariner il cui intento era quello di raggiungere l'orbita di Marte e spedire immagini e dati alla Terra.\nVenne lanciata da un Atlas-Centaur SLV-3C nel 1971, ma il lancio fall\u00ec e ricadde nell'oceano Atlantico."}
{"id": "569192", "revid": "76963", "url": "https://it.wikipedia.org/wiki?curid=569192", "title": "Terry George", "text": "Biografia.\nNegli anni settanta fu incarcerato perch\u00e9 sospettato di essere legato ad ambienti repubblicani nord-irlandesi.\nGran parte dei suoi lavori \u2014 ad es. \"The Boxer\", \"Una scelta d'amore\" (Some Mother's Son), ed \"Nel nome del padre\" (In the Name of the Father) \u2014 raccontano dei problemi dell'Irlanda del nord.\nGli altri film sono \"Hotel Rwanda\", \"Sotto corte marziale\" e \"La guerra dei bugiardi\".\nCarriera.\nAssociatosi con l'Irish Republican Socialist Party (braccio politico dell'INLA); fu arrestato nel 1975 e condannato a sei anni di prigione e rilasciato nel 1978 per buona condotta. Nel 1981 Si trasferisce a New York. Nel 1985 fa il suo debutto in America con il lavoro teatrale \"The Tunnel\", un dramma basato sulla sua prigionia a Belfast. Nello stesso anno ha la sua prima collaborazione con Jim Sheridan.\nNel 1993 come sceneggiatore ed aiuto regista con \"Nel nome del padre\". La sceneggiatura \u00e8 scritta assieme a Jim Sheridan, che \u00e8 anche il regista del film. L'interprete principale \u00e8 Daniel Day-Lewis.\nNel 1996 scrive e dirige il film \"Una scelta d'amore\" (titolo originale \"Some mother's son\") con Helen Mirren, Fionnula Flanagan, Aidan Gillen e David O'Hara (anche questo film richiama il passato di George dato che tratta dello sciopero della fame dei detenuti repubblicani a Long Kesh visto con gli occhi di due madri, la Mirren e la Flanagan). Nel 2002 scrive con Billy Ray la sceneggiatura di \"Sotto corte marziale\", un film con Bruce Willis sulla II guerra mondiale.\nNel 2004 dirige, produce e scrive con Keir Pearson il film \"Hotel Rwanda\", con Don Cheadle e Sophie Okonedo. Nel 2007 riceve per il film 'Reservation Road' il 'Premio Imaghia 2007 ai Film che fanno bene, Festa del Cinema di Roma 2007'.\nVita privata.\nSi \u00e8 sposato con la scrittrice Margaret Higgins con cui ha avuto una figlia, Oorlagh, ed un figlio, Seamus.\nLui e la sua famiglia dividono il loro tempo tra County Down, Irlanda del Nord e Long Island, New York.\nHa rischiato l'estradizione dagli Stati Uniti ma la lobby Irlandese-americana ha esercitato molte pressioni ed \u00e8 riuscito a restare. La moglie ha acquisito la cittadinanza americana ed il loro figlio \u00e8 cittadino americano per nascita."}
{"id": "569193", "revid": "729019", "url": "https://it.wikipedia.org/wiki?curid=569193", "title": "KSR-5", "text": "Il KSR-5 (nome in codice NATO: AS-6 Kingfish) \u00e8 un missile aria-superficie sviluppato e costruito in Unione Sovietica negli anni sessanta. Entrato in servizio nel decennio successivo, \u00e8 stato ritirato dal servizio nei primissimi anni novanta.\nStoria.\nSviluppo.\nL'OKB Raduga inizi\u00f2 a lavorare ad un nuovo missile antinave negli anni sessanta. Lo scopo era quello di soddisfare il requisito emesso dalla Voenno Morskoj Flot SSSR, riguardante un sistema d'arma supersonico in grado di sostituire gli AS-5 Kelt sui Tupolev Tu-16, aumentandone in tal modo le capacit\u00e0 di sopravvivenza.\nLa produzione di serie del nuovo missile venne intrapresa nel 1966, anche se fu implementato ufficialmente sui Tu-16 \"Badger\" solo nel 1970. Nel 1974, il sistema fu integrato anche sui pi\u00f9 potenti Tupolev Tu-22M.\nImpiego operativo.\nIn Occidente, il nuovo missile fu codificato dalla NATO come AS-6 Kingfish. Nonostante fosse stato implementato anche sui \"Backfire\", il Kingfish fu impiegato solo sui Tu-16 (che erano in grado di trasportarne due). Impiegato in Unione Sovietica, ebbe anche un certo utilizzo con l'aviazione irachena.\nNel 1991, a causa del ritiro dei Tu-16, gli AS-6 stoccati nei magazzini furono convertiti in bersagli supersonici.\nDescrizione tecnica.\nL'AS-6 era in pratica la versione in scala ridotta dell'AS-4 Kitchen, di cui utilizzava diversi componenti comuni. Il missile aveva un peso al lancio compreso tra i 3.900 ed i 4.800 kg, con una lunghezza di 10-10,52 m, un diametro di 0,9 ed un'apertura alare di 2,5-2,61. La propulsione era assicurata da um motore a razzo a propellente solido a due stadi, in grado di assicurare fino a 700 km di autonomia alla velocit\u00e0 di 3.200-3.400 km/h.\nLa testata poteva essere di due tipi:\nNe furono realizzate diverse varianti:"}
{"id": "569194", "revid": "640277", "url": "https://it.wikipedia.org/wiki?curid=569194", "title": "Mariner 9", "text": "La Mariner 9 fu una sonda spaziale sorella della Mariner 8, che aveva fallito al momento del lancio, fu la prima a orbitare intorno a Marte nel 1971. Raccolse informazioni inedite sul Pianeta Rosso, rivelando la presenza di grandi vulcani sulla superficie marziana, di enormi sistemi di canaloni e di indizi del fatto che un tempo c'era dell'acqua. Prese anche le prime immagini dettagliate delle due piccole lune di Marte, Phobos e Deimos."}
{"id": "569195", "revid": "729019", "url": "https://it.wikipedia.org/wiki?curid=569195", "title": "Kh-23", "text": "Il Kh-23 (nome in codice NATO: AS-7 Kerry) \u00e8 un missile tattico aria-superficie sovietico sviluppato a partire dagli anni sessanta. Entrato in servizio negli anni settanta, costitu\u00ec la base per il successivo e pi\u00f9 perfezionato AS-10 Karen.\nStoria.\nSviluppo.\nL'OKB-134 Vympel ricevette l'incarico di sviluppare il missile tattico aria-superficie Kh-23 nell'aprile 1965. Questo requisito si trattava in pratica della risposta allo statunitense AGM-12 Bullpup, realizzato alcuni anni prima.\nI tecnici sovietici dovettero comunque superare parecchie difficolt\u00e0, dovute soprattutto al fatto che non avevano mai costruito missili tattici guidati, e quindi difettavano della necessaria esperienza. Un altro problema furono i requisiti imposti dall'aviazione sovietica, visto che il nuovo missile avrebbe dovuto essere installato su velivoli gi\u00e0 esistenti e lo stesso sistema di guida doveva essere di ridotte dimensioni.\nIl lavoro dell'OKB-134, tuttavia, sub\u00ec diversi ritardi, e quindi i vertici dell'aeronautica decisero di accettare la proposta dell'ufficio tecnico Zvezda, tecnologicamente basata sui missili aria-aria e di cui utilizzava anche diversi componenti (infatti, tale ufficio era impegnato nella fabbricazione di sistemi missilistici AA-1 Alkali ed AA-3 Anab).\nI primi test vennero condotti con un K-51, trasportato e lanciato da un MiG-19PM: si tratt\u00f2, in pratica, di uno studio portato avanti per verificare la fattibilit\u00e0 dell'utilizzo di missili aria-aria contro obiettivi terrestri e navali.\nQuesti test aprirono la strada, nel 1966, al primo missile aria-superficie tattico sovietico, che prese il nome di Kh-66 (o Articolo 66): questo utilizzava parecchie componenti dei precedenti modelli aria-aria. Due anni dopo, il sistema d'arma venne ufficialmente implementato sui MiG-21. Tuttavia, si tratt\u00f2 di una soluzione temporanea: infatti, lo sviluppo del Kh-23 era comunque andato avanti, anche se la responsabilit\u00e0 del progetto era stata trasferita all'OKB Zvezda.\nI test dei Kh-23 iniziarono nel 1968, e si protrassero per tutto il 1969, a causa di alcuni problemi tecnici. Dopo le prove di qualificazione su MiG-23S e B, nell'autunno del 1973, il missile fu ufficialmente accettato in servizio con il nome di Kh-23M (o Articolo 68M) nel 1974.\nImpiego operativo.\nIn Occidente, il missile ricevette la codifica NATO di AS-7 Kerry. Tale designazione riguarda sia il Kh-66, sia il Kh-23.\nIl \"Kerry\" venne implementato sui MiG-21, MiG-23 e MiG-27, oltre che sul Sukhoi Su-17.\nDescrizione tecnica.\nCome detto in precedenza, il \"Kerry\" era ampiamente derivato da precedenti modelli aria-aria. In particolare, la prima versione (Kh-66) utilizzava l'impianto propulsivo dell\"'Anab\", con ugello modificato (a causa del fatto che il sistema di guida era stato sistemato nella coda), ed il sistema di guida del K-51 \"Alkali\". Il vantaggio nell'utilizzare un sistema di guida di progettazione non originale era dovuto al fatto che qualunque aereo ottimizzato per usare un \"Alkali\" poteva lanciare anche un Kh-66, senza modifiche di rilievo (con l'eccezione degli agganci sotto la fusoliera).\nIl Kh-66 aveva una lunghezza di 3,63 m, un diametro di 0,275 ed un'apertura alare di 0,811. Il peso era di 278 kg, di cui 103 costituiti dalla testata. Il motore era un razzo a propellente solido, che era in grado di spingerlo ad una distanza di 10 km alla velocit\u00e0 di 2.340 km/h.\nIl Kh-66 costitu\u00ec la base per il Kh-23, di cui utilizzava parecchie componenti. Le differenze si potevano trovare nella coda (modificata per montare il sistema di guida con radiocomando Delta-R1M) e nell'impianto propulsivo, pi\u00f9 potente. In generale, comunque, il nuovo missile risultava pi\u00f9 corto di circa 80 cm e con una velocit\u00e0 superiore."}
{"id": "569198", "revid": "729019", "url": "https://it.wikipedia.org/wiki?curid=569198", "title": "Kh-28", "text": "Il Kh-28 (nome in codice NATO: AS-9 Kyle), noto come il primo missile aria-superficie ARM (anti-radar) sovietico tattico, era un grande missile portato da cacciabombardieri sovietici. Era assai grande e pesante, poco adatto per macchine monomotore relativamente leggere e semplici, ma con gittata di almeno 80\u201390\u00a0km e velocit\u00e0 supersonica esso era molto pericoloso, specie per le navi NATO a cui era primariamente orientato. Venne impiegato anche da Paesi come l'Iraq e la Giordania, ma \u00e8 stato sostituito in seguito da missili migliorati."}
{"id": "569202", "revid": "729019", "url": "https://it.wikipedia.org/wiki?curid=569202", "title": "Kh-25", "text": "Il Kh-25 (nome in codice NATO: AS-10 Karen) \u00e8 un missile aria-superficie, derivato a guida laser semiattiva del modello base AS-7, molto migliorato come apparato di guida, lo stesso in termini di prestazioni brute: circa 10 km per 100 kg di testata."}
{"id": "569203", "revid": "339392", "url": "https://it.wikipedia.org/wiki?curid=569203", "title": "AS-10", "text": ""}
{"id": "569204", "revid": "729019", "url": "https://it.wikipedia.org/wiki?curid=569204", "title": "Kh-58", "text": "Il Kh-58 (nome in codice NATO: AS-11 Kilter) \u00e8 un missile antiradar di fabbricazione sovietica. Chiamato anche Izdeliye 112 o D7, \u00e8 entrato in servizio nel 1978.\nSviluppo.\nLo sviluppo di un successore al Kh-28 (nome in codice NATO: AS-9 Kyle) inizi\u00f2 nei primi anni settanta. La prima versione del nuovo missile, Kh-58U, entr\u00f2 in servizio nel 1978 nell'allora aviazione sovietica. Nel 1992 vennero realizzate due versioni modificate, una delle quali per l'impiego imbarcato.\nLo sviluppo e la produzione sono curati dalla Raduga MBD di Mosca.\nTecnica.\nIl Kh-58 \u00e8 un missile antiradar a medio raggio per impiego aeronautico. Progettato per distruggere i radar nemici, \u00e8 dotato di un sistema di puntamento di tipo inerziale con radar. All'interno del missile c'\u00e8 un sistema di guida autonomo che ha il compito di stabilizzarne il volo dopo il lancio.\nLe informazioni sul bersaglio devono essere inserite prima del lancio, e probabilmente non sono modificabili in volo. Il CEP \u00e8 di 20 metri, e la possibilit\u00e0 di colpire il bersagli al primo colpo \u00e8 dell'80%.\nIn tutto, ne sono state sviluppate tre versioni. I dati tecnici in tabella si riferiscono alla prima versione, entrata in servizio nel 1978.\nNel 1992 vennero immesse in servizio altre due versioni di questo missile. Le caratteristiche tecniche sono molto simili.\nIl servizio.\nQuesto missile \u00e8 attualmente in servizio nell'aviazione russa ed in altri nove Paesi. Pu\u00f2 essere montato su aerei del tipo Su-17, Su-24, Su-27 (tutte le versioni) e MiG-31BM."}
{"id": "569209", "revid": "729019", "url": "https://it.wikipedia.org/wiki?curid=569209", "title": "Strada statale 434 Transpolesana", "text": "La strada statale 434 Transpolesana (SS 434) \u00e8 un'importante strada statale italiana che collega Verona a Rovigo. Il percorso, che inizia a Verona allacciandosi alla tangenziale Sud tra le uscite dell'autostrada A4 di Verona Sud e Verona Est, attraversa i comuni della bassa veronese, entra in provincia di Rovigo nel comune di Giacciano con Baruchella, attraversa Badia Polesine, San Bellino, Villamarzana (dove \u00e8 stato costruito uno svincolo dell'autostrada A13 noto come Rovigo Sud, attivo dal 2008) per terminare in una rotatoria in localit\u00e0 Borsea del comune di Rovigo. Il progetto originario della strada statale 434 prevederebbe il prolungamento del tracciato per allacciarsi alla strada statale 309 Romea presso Porto Viro.\nStoria.\nLa strada statale, allora nominata \"434 Legnaghese\" venne istituita con D.M. 11/11/1963 - G.U. 4 del 7/01/1964 con il seguente percorso: \"Innesto con la SS. n. 12 presso Verona - Villafontana - Bovolone - Innesto con la SS. n. 10 a Cerea con un'estesa di km 30,700.\nFino alla sua realizzazione, avvenuta sul finire degli anni ottanta, il tratto tra Verona e Rovigo veniva svolto percorrendo tre strade statali ora declassate; tali arterie stradali erano:\nQuesto percorso, parallelo in gran parte dell'attuale itinerario della nuova SS 434, partiva appena fuori dal centro storico di Verona (via Tombetta) e si dirigeva verso sud, lungo l'attuale SP 2 toccando i centri di Pozzo (comune di San Giovanni Lupatoto), Villafontana, Bovolone, Asparetto e Cerea, dove terminava, immettendosi sull'ex SS 10. Attualmente il tracciato della superstrada SS 434 transita abbastanza vicino al percorso della riclassificata SP 2, tranne in corrispondenza di Bovolone, in cui si allontana di circa 5\u20136\u00a0km verso est, per poi ritornare, nei pressi di Cerea, ad avvicinarsi molto al vecchio tragitto. Lungo il vecchio percorso, sono ancora visibili i vecchi cippi chilometrici che riportano la nomenclatura SS 434 Legnaghese. Da Legnago a Rovigo il percorso si presentava pressoch\u00e9 rettilineo e transitava all'interno dei centri principali di Villa Bartolomea, Castagnaro, Badia Polesine, Lendinara per giungere definitivamente a Rovigo, innestandosi nell'allora tratto appartenente alla SS16. Il vecchio percorso dell'ex SS 499 si sviluppava parallelo al corso del fiume Adige e qualche chilometro a est della nuova SS 434, la quale termina qualche chilometro pi\u00f9 a sud rispetto alla fine dell'ex SS 499.\nTracciato.\nIl tracciato \u00e8 interamente a 2 corsie per senso di marcia ed \u00e8 classificata come strada extraurbana principale. La Transpolesana \u00e8 nota per la storica incidentalit\u00e0 di alcuni tratti, fenomeno diminuito negli ultimi anni grazie all'installazione di guard-rail lungo l'intero percorso. Il numero delle vittime provocato da questa strada, nel solo tratto veronese, ammonta a 139 (dato dell'ottobre 2008).\nIn provincia di Verona sono finiti i lavori di miglioramento della viabilit\u00e0 con l'allargamento delle corsie e l'installazione dello spartitraffico sulla tratta Verona - Legnago. Ad oggi sono stati rimossi tutti gli incroci a raso dove, in passato, si sono verificati numerosi incidenti.\nNel settembre 2006 sono cominciati i lavori, conclusi nell'ottobre 2007 per la costruzione del raccordo con l'autostrada A13 nei pressi di Villamarzana che ha preso il nome di Rovigo Sud.\nNel gennaio 2007, nei pressi di Badia Polesine, hanno preso inizio i lavori per la costruzione dell'innesto con l'autostrada A31 Valdastico Sud; il termine previsto per l'opera, pi\u00f9 volte rimandato, venne stimato nel dicembre del 2014 con l'apertura fino a Noventa Vicentina con la conclusione della totale congiunzione avvenuta nella primavera del 2015.\nNegli ultimi anni (aggiornamento: settembre 2019) lo stato di manutenzione della superstrada appare molto compromesso, sia in termini di degrado del manto stradale (tanto che in svariati punti il limite di velocit\u00e0 \u00e8 stato abbassato da 110 km/h addirittura a 70\u00a0km/h, specie nel tratto in provincia di Rovigo), sia per i distributori di carburante quasi tutti chiusi recintati, sia per la notevole quantit\u00e0 di rifiuti abbandonati nelle piazzole di sosta. Sul punto, gli enti locali, ed in particolare l'amministrazione provinciale di Rovigo, hanno diffidato la prefettura e l'ANAS (in quanto ente gestore dell'infrastruttura) a provvedere; dal canto suo invece l'ANAS ha invitato i sindaci dei comuni interessati a rimuovere i rifiuti ai sensi dell'art. 13 del Codice della Strada. Dal 2018 sono comunque iniziati i lavori di riasfaltatura della carreggiata in alcuni tratti di entrambe le direzioni.\nProgetto dell'Autostrada regionale Medio Padana Veneta.\nL'autostrada regionale Medio Padana Veneta, nota anche come Nogara-Mare, \u00e8 un progetto volto a realizzare un'autostrada a gestione regionale di circa 107 km che dovr\u00e0 coprire l'asse inferiore del corridoio medio padano veneto collegando l'Autobrennero (A22) (E45) con l'Autostrada Nuova Romea (E55).\nL'intervento del progetto preliminare prevede la costruzione in nuova sede da Nogarole Rocca a Legnago, la riqualificazione autostradale della superstrada SS 434 \"Transpolesana\" da Legnago a Rovigo e la prosecuzione, sempre in nuova sede fino all'innesto sulla SR 495, che a sua volta diventer\u00e0 parte dell'Autostrada Nuova Romea (E55) in localit\u00e0 Adria.\nIn origine doveva seguire il tracciato della storica SS 10 Padana Inferiore, ma in seguito pensando a un'opera pi\u00f9 funzionale a gestione regionale, si \u00e8 deciso di proseguire il suo percorso verso nord senza sconfinare in Lombardia, decidendo di innestare l'opera autostradale con l'Autobrennero (A22) a Nogarole Rocca, luogo del tutto non casuale in quanto \u00e8 in progetto (gi\u00e0 approvato dal CIPE) il prolungamento dell'autostrada della Cisa (A15) sul corridoio plurimodale Tirreno-Brennero (Ti.Bre).\nAttualmente l'iter \u00e8 stato sospeso dalla Regione Veneto a causa di problemi finanziari che renderebbero, al momento, insostenibile l'opera in questione. \u00c8 stata comunque inserita nel PRT del Veneto 2020/2030.\nPercorso.\n\"Su sfondo rosso il tratto non percorribile.\"\nElenco dei comuni attraversati.\nProvincia di Verona\nProvincia di Rovigo"}
{"id": "569211", "revid": "125869854", "url": "https://it.wikipedia.org/wiki?curid=569211", "title": "Monte Conero", "text": "Il monte C\u00f2nero \u00e8 un rilievo dell'Appennino umbro-marchigiano alto 572 m\u00a0s.l.m. situato sulla costa del mare Adriatico, nelle Marche. Il sinonimo monte d'Ancona, abbreviato comunemente in \"Monte\", \u00e8 storicamente il pi\u00f9 usato. Solo dall'ultimo dopoguerra il termine \"Conero\", fino a quel momento usato solo a livello colto, si \u00e8 diffuso anche popolarmente. Fa parte della provincia di Ancona e in particolare del comune del capoluogo e di quello di Sirolo.\nCostituisce il pi\u00f9 importante promontorio italiano dell'Adriatico dopo quello del Gargano ed ha le rupi marittime pi\u00f9 alte di tutta la costa orientale adriatica: pi\u00f9 di 500 metri a picco sul mare. Merita appieno il nome di monte per l'aspetto maestoso che mostra a chi lo osserva dal mare, per i suoi sentieri alpestri, per gli strapiombi altissimi, per i vasti panorami e per le attivit\u00e0 che vi si svolgono tipiche della montagna, come l'arrampicata libera. La costa di questo monte \u00e8 chiamata Riviera del Conero e su tutto il promontorio che esso delinea si estende il Parco regionale del Conero.\nDescrizione.\nOrigine e significato del nome.\nSecondo l'ipotesi pi\u00f9 diffusa, il nome \"Conero\" significa \"monte dei corbezzoli\", derivando dal greco \u03ba\u03cc\u03bc\u03b1\u03c1\u03bf\u03c2 (\"k\u00f2maros\"), ossia corbezzolo, un albero mediterraneo molto diffuso nei boschi del Conero e che produce caratteristici frutti rossi localmente molto apprezzati. L'ipotesi \u00e8 suffragata anche dal fatto che ancor oggi, nel dialetto locale, sia la pianta sia il suo frutto sono detti \"cocomero\", termine che deriva anch'esso dal greco \"k\u00f2maros\" con raddoppiamento della sillaba iniziale. L'origine greca del nome si spiegherebbe con la presenza ad Ancona, a partire dal IV secolo a.C., della colonia di \"Ank\u00f3n\", fondata da un gruppo di greci siracusani.\nAltre ipotesi si riferiscono all'aspetto del Monte: se il suo nome derivasse dalle due parole greche \"kyma\" (onda) e \"or\u00f2s\" (montagna), significherebbe \"monte sulle onde\"; se derivasse dal greco \"kynei\" (elmo) significherebbe invece \"monte a forma di elmo\"; infine, il toponimo forse proviene dal latino \"cumerum\", un tipo particolare di vaso, la cui forma ricorderebbe il profilo del monte.\nCerto \u00e8 che i latini lo chiamavano \"Cumerum\" nel I secolo d.C.; nel V secolo il suo nome \u00e8 collegato a quello del condottiero C\u00f9narus. Poi, alla fine del XIII secolo, i documenti riportano il termine \"C\u00f2naro\" e infine nel '700 i Camaldolesi cominciano ad usare il nome attuale \"C\u00f2nero\", sebbene venisse ancora accettata la precedente dizione.\nConformazione.\nIl monte Conero, unico tratto di costa rocciosa calcarea da Trieste al Gargano, spezza la lineare e sabbiosa costa adriatica in due tratti con orientamento diverso, meritando per questa ragione l'appellativo di \"gomito d'Italia\", condiviso anche dalla citt\u00e0 di Ancona.\nLa parte costiera \u00e8 quella che presenta i pendii pi\u00f9 ripidi, mentre scende assai pi\u00f9 dolcemente verso l'entroterra. Su questo lato, il monte presenta dei canaloni, alcuni dei quali percorribili negli itinerari del Parco.\nIl paesaggio spettacolare della costa alta \u00e8 stato originato dalla millenaria azione erosiva delle onde; come tutte le coste alte, anche la riviera del Conero \u00e8 infatti soggetta alle frane. La pi\u00f9 nota \u00e8 quella preistorica alla quale \u00e8 dovuta la formazione di Portonovo.\nDa tutta la montagna marchigiana il Monte spicca nel panorama come una cupola color verde scuro che si spinge nel mare.\nTerritorio.\nIl Conero propriamente detto \u00e8 la parte centrale di un promontorio che da esso prende nome e che ha questi punti estremi:\nIl promontorio si estende su territori dei seguenti comuni: Ancona, Sirolo, Camerano, Numana.\nLa parte centrale del promontorio, ossia il Conero propriamente detto, \u00e8 la pi\u00f9 elevata ed \u00e8 ricoperta di boschi, per la maggior parte costituiti da macchia mediterranea. Questo nucleo centrale \u00e8 circondato da varie colline; da nord a sud esse sono: Monte Zoia e il monte del Poggio alto, sui quali sorge il paese del Poggio, Monte Leone, sul quale si trova Massignano, e due rilievi boscosi caratterizzati dalle cime ricoperte da gariga: Monte Larciano e Monte Colombo. Allontanandosi ancor pi\u00f9 dal Monte, il promontorio \u00e8 caratterizzato da altre colline, tra le quali si ricordano quelle dei paesi di Montacuto e di Varano.\nAnche lungo la costa la piega del Conero \u00e8 accompagnata da vari rilievi, con il lato orientale formato da alte rupi a picco sul mare. A nord del massiccio centrale essi sono: il Colle Guasco, il Colle dei Cappuccini, Monte Cardeto, Monte Santa Margherita, Monte Altavilla, Monte Carlin, Monte della Nave, Monte dei Corvi. A sud del nucleo centrale del promontorio, invece, si trovano i due rilievi sui quali sorgono i paesi di Sirolo e di Numana.\nIl roccioso promontorio del Conero rompe l'omogeneit\u00e0 della linea costiera adriatica e assume un alto valore naturalistico. Le spiagge del promontorio del Conero sono quelle tipiche della costa alta: raggiungibili da ripidi e panoramici sentieri (detti \"stradelli\"), sono separate le une dalle altre da tratti di costa in cui le rocce si immergono direttamente nel mare; inoltre \u00e8 caratteristica la presenza di file di scogli bianchi in corrispondenza di ogni sporgenza rocciosa. La costa del promontorio prende il nome di Riviera del Conero.\nEssendo lo spartiacque del promontorio vicinissimo al litorale, tutti i corsi d'acqua importanti si dirigono verso l'interno e verso ovest, contrariamente a quanto accade negli altri luoghi delle Marche. I pi\u00f9 importanti corsi d'acqua del promontorio del Conero sono dunque il Boranico e il Betelico, due torrenti entrambi affluenti dell'Aspio; il primo nasce dal Monte dei Corvi, mentre il secondo nasce nel Conero propriamente detto, dalla zona dei Falciari. Si ricorda in particolare il Betelico, che solca profondamente il nucleo centrale del Monte che risulta cos\u00ec diviso in due cime: la minore, detta \"di Pian Grande\" e la maggiore, che \u00e8 la cima vera e propria del Conero. Spostandosi verso sud, l'altro corso d'acqua che con la sua valle solca il nucleo del Monte \u00e8 il fosso di San Lorenzo, che, dopo aver ricevuto l'apporto della fonte di Capo d'Acqua, assume il nome di Fosso dei Mulini e poi sfocia nei pressi della spiaggia di Numana bassa.\nIl monte, nella sua parte pi\u00f9 alta, \u00e8 privo di sorgenti, che si trovano invece tutte intorno ad esso. Indagini geologiche hanno infatti rivelato che all'interno del Monte c'\u00e8 un vasto serbatoio d'acqua, trattenuto da uno strato d'argilla. Da tale riserva attingono la sorgente del torrente Betelico (presso il Poggio), del Rio della Pecorara (presso Massignano) e la fonte di Capo d'Acqua (presso San Lorenzo di Sirolo), mentre il fosso di San Lorenzo fa da scolmatore per questa grande riserva. Tra le sorgenti, si deve ricordare anche l'antica fonte di Portonovo, che sgorgava alla base del Monte e che gettava le sue acque nel Lago Grande.\nDue sono i laghi del Conero, entrambi situati nei pressi della costa di Portonovo: essi sono il Lago Grande e il Lago Profondo; nonostante la loro non ampia superficie, sono importanti dal punto di vista naturalistico, costituendo esempi di laghi costieri ormai rari in Adriatico. Il Lago Profondo ha un immissario: il fosso Ciriesia, che nasce nei pressi di Pian Grande.\nStoria e antropizzazione.\nIl Conero \u00e8 un monte tutt'altro che impervio e ostile. Il rapporto dell'uomo con esso e le sue risorse \u00e8 stato infatti sin dall'inizio molto stretto. In particolare, in tutta l'area del promontorio risultano essere stati sempre abitati i centri di Ancona e Numana, in quanto unici porti naturali e affacci sull'Adriatico.\nPreistoria e protostoria.\nNel 1963, durante i lavori per la costruzione dell'edificio della Rai nella zona del \"Pantano\", sono stati ritrovati manufatti in selce (chopper, chopping tool, amigdale) che fanno risalire la presenza dell'uomo sul Monte al Paleolitico inferiore e precisamente all'Acheuleano; si tratta pertanto delle pi\u00f9 antiche testimonianze della vita dell'uomo delle Marche.\nA breve distanza poi, delle incisioni rupestri testimoniano che l'uomo ha frequentato il Conero anche nell'Et\u00e0 del bronzo. Si tratta di coppelle e canali incisi su una lastra di pietra affiorante nel bosco, sempre nell'area della vetta, e raggiungibile tramite una variante della Traversata del Conero. Parte di questi disegni, scoperti nel 1971, sono tuttora coperti dalla terra e dal bosco. Alcune parti, ai limiti dell'area scoperta, sembrano di epoche pi\u00f9 recenti.\nLa funzione di queste incisioni non \u00e8 chiara. Fra le ipotesi, \u00e8 possibile che siano ricollegabili a culti in cui il sangue di animali sacrificali dovesse scorrere in quelle canalette a scopi di vaticinio, o che rappresentino i corsi d'acqua del Monte. Si rilevano tratti similari con alcune incisioni rinvenute in Valcamonica e Valtellina.\nIn epoca protostorica alle pendici del Conero hanno vissuto le popolazioni che hanno costruito le gradine. Si tratta di aree pianeggianti create in cima a delle colline di cui una parte \u00e8, in genere, pi\u00f9 alta del resto. Si ipotizza che il livello superiore potesse essere sacro, oppure quello inferiore usato come recinto per gli animali. In questi insediamenti, diffusi anche verso Ancona, si sono rinvenuti reperti neolitici ma anche di altri periodi, ad esempio inumazioni, urne cinerarie, e ceramiche con decorazioni simili a quelle di parti pi\u00f9 meridionali della costa (come la Puglia). \u00c8 interessante notare che il nome di queste strutture deriva dallo slavo \"grad\" (luogo fortificato) e, anche se non \u00e8 noto il periodo d'introduzione del termine, si evidenzia un possibile legame con le popolazioni dell'altra costa adriatica.\nNel IX secolo a.C. la zona \u00e8 gradualmente passata dall'Et\u00e0 del bronzo all'Et\u00e0 del ferro e alla civilt\u00e0 picena, che ha fatto di Numana un importante centro, in particolare fra il VI e il IV secolo a.C.\nCave romane e moderne.\nAnche Roma antica ha lasciato evidenti tracce con la cava di pietra detta grotte romane. La cava entra nella montagna e procede in salita, per seguire la vena di pietra migliore, una calcarenite, detta in dialetto locale \"travertino\", avendo un uso simile a questo, anche se un'origine geologica del tutto diversa. Se molte delle scritte che si rinvengono all'interno sono recenti, alcune sono realizzate con il minio e sono considerate di epoca imperiale romana e probabilmente indicano il destinatario dei blocchi di pietra; esistono anche iscrizioni lasciate da partigiani che vi si rifugiavano nella Seconda guerra mondiale. Detriti ceramici rinvenuti all'interno dimostrerebbero anche che tale cava \u00e8 precedente alla seconda met\u00e0 del primo secolo a.C., e vi si riconoscono tre tecniche di scavo, corrispondenti a periodi diversi, di cui una molto antica.\nIl Conero \u00e8 stato quindi sfruttato sin dai tempi antichi per la propria pietra calcarea rosa e soprattutto bianca, essendone l'unica fonte nella zona, ad esempio per la costruzione delle fondazioni dell'arco di Traiano, dell'anfiteatro romano e del Duomo di Ancona. La cava romana sotterranea infatti non \u00e8 l'unica presente sul monte, anzi, le pi\u00f9 evidenti, a cielo aperto, sono le pi\u00f9 recenti come quella di Massignano, del Poggio e quelle attraversabili percorrendo lo Stradone di San Lorenzo.\nNel 1974 il pretore di Ancona ordin\u00f2 la chiusura e proibizione di ogni attivit\u00e0 di estrazione, per motivi di rispetto paesaggistico ed ambientale. Non essendo state oggetto di azioni mirate di rinaturalizzazione, esse si mostrano tuttora come ferite, anno dopo anno sempre pi\u00f9 avvolte dal manto verde del bosco; oggi offrono interessanti occasioni per osservare particolarit\u00e0 geologiche.\nAcquedotto romano.\nTornando alla storia antica, altre tracce della presenza dei romani sono date dal nome di Massignano, probabilmente derivante da \"fundus maximianus\", e si ipotizza che al Poggio ci fosse gi\u00e0 ai primi tempi una villa rustica. Esiste inoltre un acquedotto romano sotterraneo, occluso in diversi tratti, che partendo da Capo d'acqua (\"caput aquae\") raggiunge Numana in un verso e dall'altro va in direzione di Ancona, passando per il Buco del Diavolo. Quest'ultimo \u00e8 un accesso laterale in un fosso fra il Poggio e Camerano, lasciato aperto probabilmente per facilitare la manutenzione, come altri rinvenuti nelle vicinanze.\nInsediamenti religiosi.\nIl Conero \u00e8 stato abitato da eremiti anche prima dell'anno mille. Si ipotizza che i pi\u00f9 antichi romitori siano dell'800, ed \u00e8 possibile che gi\u00e0 prima fossero dedicati a culti pagani. Uno \u00e8 la grotta del Mortarolo, che si trova lungo una variante dell'itinerario 1 sul versante sud orientale del monte. Un altro \u00e8 la grotta di San Benedetto, affacciato sul mare a circa 300 metri d'altezza, sotto la chiesa di San Pietro; essendo in area di riserva integrale non \u00e8 visitabile senza autorizzazione specifica dell'ente Parco. Nei suoi pressi c'\u00e8 una roccia sporgente dal monte detta pietra dell'Abate, di difficile accesso e affacciata sul mare, su cui si suppone si ritirasse a meditare il monaco. Si tratta di grotte pi\u00f9 o meno naturali in cui sono scavati nicchie, altari o sedili, e sulle cui pareti \u00e8 incisa una croce.\nUn'altra grotta, detta dell'Eremita, \u00e8 individuabile nei pressi delle cave lungo lo stradone di San Lorenzo.\nSi sa che la chiesa di San Pietro che si trova presso la cima esisteva gi\u00e0 prima del 1038, in quanto in tale data fu donata all'abate benedettino Guimezzone insieme al terreno circostante, vigne, sementi ed anche la grotta di San Benedetto. Inoltre, gi\u00e0 nel 1034 era stata donata l'area della chiesa di Santa Maria di Portonovo a un altro benedettino, Pietro Grimaldi.\nI monaci edificarono molto sul monte e al suo cospetto: la chiesetta di Portonovo aveva accanto un'abbazia che fu poi abbandonata nel 1320, perch\u00e9 esposta alle frane del monte e alla pirateria; il monastero annesso a San Pietro e la stessa chiesa furono ampliati e restaurati; l'abbazia di San Benedetto, che era presso l'omonima grotta ma di cui non restano che pochi ruderi e un pozzo asciutto. La presenza dei benedettini dur\u00f2 fino al XV secolo, quando preferirono trasferirsi ad Ancona per la scomodit\u00e0 e pericolosit\u00e0 che quei luoghi avrebbero assunto per loro.\nInfatti nel 1515, forse perch\u00e9 poco produttivi, fu deciso che dovessero occupare solo la pi\u00f9 bassa abbazia di San Benedetto, mentre San Pietro sarebbe stata gestita da monaci gonzag\u00ecti. Questi ultimi furono pessimi vicini, che per questioni di confini arrivarono persino a far rotolare grandi massi sull'abbazia sottostante. Nel 1521 l'ultimo benedettino abbandon\u00f2 in favore dei camaldolesi, ma le cose non migliorarono. Questa piccola guerra ebbe termine probabilmente solo con l'incendio che invest\u00ec il monastero dei gonzagiti nel 1539, che li costrinse o convinse ad abbandonare il luogo. Solo nel 1561, dopo un breve soggiorno di una congrega di romualdini, i camaldolesi presero a soggiornare presso la chiesa di San Pietro. Tale permanenza, attraverso anche le turbolenze del periodo napoleonico, continu\u00f2 fino al 1864.\nUn ricordo della vita monastica che si svolgeva sul monte \u00e8 dato da una targa in pietra, affissa presso l'ingresso all'area di San Pietro, che ammonisce le donne dall'entrare, pena la scomunica immediata \"latae sententiae\". Ora l'edificio del convento \u00e8 un albergo.\nDel resto dell'epoca medievale e dei castelli del Poggio e di Massignano non rimane molto pi\u00f9 che la chiesetta di Santa Lucia al Poggio.\nContemporaneit\u00e0.\nL'uomo \u00e8 stato sempre presente sul C\u00f2nero. Sono individuabili in varie zone, soprattutto sul lato di Sirolo, delle antiche fornaci da calce, e nelle aree boscate dietro Portonovo (in zona di riserva integrale) sono riconoscibili le tipiche spianate delle carbonaie. Oltre allo sfruttamento della pietra e della legna c'\u00e8 stato anche quello del suolo, che ha condotto, agli inizi del '900, a disboscare praticamente tutto il versante occidentale (quello praticabile) per fini agricoli e pastorali. Sono tuttora presenti i ruderi di alcuni casolari che ricordano questi tempi non troppo lontani nell'ottica della millenaria storia del C\u00f2nero. L'assenza di alberi causava continue frane quando, negli anni trenta, si decise per un'opera di rimboschimento che dur\u00f2 fino agli anni '70, con gran diffusione del pino d'Aleppo e la riappropriazione graduale del bosco da parte del leccio.\nAttualmente il Conero, oltre ad essere il cuore di un parco naturale, \u00e8 sede di vari impianti di telecomunicazioni (tra cui della Rai), di diverse strutture ricettive e di ristoro, comodamente raggiungibili sull'unica strada asfaltata che raggiunge la vetta. Il convento presso San Pietro \u00e8 ora un albergo.\nProposta di inserimento tra i Patrimoni dell'Umanit\u00e0 UNESCO.\nNel 2018 la regione Marche ha aperto la pratica per il riconoscimento della Riviera del Conero come patrimonio dell'umanit\u00e0, accogliendo la proposta lanciata inizialmente da dall'associazione \"Le Cento Citt\u00e0\". Ogni qual volta che per un sito si apre una pratica di inserimento alla lista UNESCO dei patrimoni dell'umanit\u00e0, \u00e8 necessario che esso debba essere considerato di \"eccezionale valore universale\" e soddisfare almeno uno di dieci criteri. Nel caso della Riviera del Conero essi sono:\nGeologia.\nGi\u00e0 dal Miocene il Monte era un avamposto dell'Appennino. Dal punto di vista geologico il Monte d'Ancona \u00e8 infatti una piega dell'Appennino umbro-marchigiano, e precisamente quella che si spinge di pi\u00f9 verso oriente, fino, appunto, a toccare il mare.\nLa sua forma a cupola \u00e8 data dall'essere una anticlinale a vergenza appenninica, ossia con la pendenza dei suoi strati rocciosi pi\u00f9 dolce verso l'interno e pi\u00f9 aspra verso il mare, in cui, anzi, gli strati sono quasi verticali, in alcuni tratti. Da Ancona a Portonovo la roccia \u00e8 marna calcarea o argillosa, da Portonovo a Sirolo \u00e8 costituita da calcare puro, per poi tornare a essere marna da Sirolo a Numana.\nLa zona pianeggiante del Pantano (presso le antenne Rai vicino alla vetta) \u00e8 stata originata da fenomeni carsici.\nDal punto di vista geologico, il Conero \u00e8 interessante grazie alla presenza di vasti affioramenti rocciosi, sia naturali, come le rupi marine, sia artificiali, come le numerose cave, da decenni tutte inattive. Ci\u00f2 premette di osservare rocce che, con il loro aspetto e i loro fossili, testimoniano circa 130 milioni di storia geologica del pianeta. Inoltre sono visibili particolari stratotipi, alcuni dei quali scelti dalla comunit\u00e0 scientifica internazionale come punti di riferimento mondiali per particolari limiti tra periodi geologici, ossia come GSSP (sezioni stratigrafiche globali); la concentrazione nella stessa area di due GSSP gi\u00e0 formalizzati e di uno in corso di definizione non ha uguali in Italia. I limiti geologici pi\u00f9 interessanti del Conero sono:\nConsiderando tutto il promontorio del Conero, sono da segnalare altri punti d'osservazione di interesse stratigrafico: \nLe rocce del Conero appartengono tutte alla Successione Umbro-Marchigiana; la formazione pi\u00f9 antica affiorante \u00e8 la Maiolica, del Cretacico inferiore (circa 130 milioni di anni fa), che affiora sul sentiero delle Due Sorelle e che \u00e8 osservabile dal Passo del Lupo. Le altre formazioni presenti al Monte sono:\nConsiderando l'intero promontorio, sono visibili le seguenti altre formazioni:\nFlora e fauna.\nFlora e fauna del monte Conero sono prevalentemente quelle tipiche della macchia mediterranea. Per la flora, i pi\u00f9 diffusi sono:\nAlcuni rappresentanti della fauna sono invece:\nIl lupo e l'istrice sono tornati di recente a ripopolare spontaneamente le aree del Monte, mentre non \u00e8 chiara l'origine della recente introduzione del cinghiale.\nSecondo la Lipu il monte Conero rientra fra i migliori 10 luoghi in Italia per il birdwatching.\nEscursionismo.\nLa rete dei sentieri del Monte e del suo promontorio \u00e8 ricchissima. Si devono distinguere tre tipi di itinerari escursionistici: diciotto itinerari sono stati segnalati dall'Ente Parco con una numerazione che va dal 301 al 318 e sono detti \"sentieri ufficiali\"; ci sono poi i percorsi di interesse pubblico, non segnalati, ma spesso di grande interesse; infine ci sono i sentieri che percorrono la \"zona di riserva integrale\", percorribili solo previa autorizzazione, concessa dall'Ente Parco.\nNon necessariamente essi passano su sentieri, ma anche su strade campestri o, per brevi tratti, su strade asfaltate. Tra essi ce ne sono alcuni che interessano il Monte C\u00f2nero propriamente detto, altri che invece attraversano zone del suo promontorio. \nGli itinerari 319 e 320 non sono escursionistici, ma ciclovie: l'\"Adriatica\" e la \"C\u00f2nero - Argentario\".\nOltre a questi itinerari ufficiali il Parco tutela anche tutti gli altri numerosi sentieri classificati come \"percorsi di interesse pubblico\". Tra essi si menzionano i seguenti, per il loro interesse paesaggistico e naturalistico; tutti sono detti nell'uso locale \"stradelli\" e conducono alle piccole spiagge della costa alta. \nInteressano tutto il versante orientale del Monte, ossia quello affacciato sulla costa e sono, si ricorda, percorribili solo previa specifica autorizzazione. Presentano un interesse paesaggistico notevole, grazie agli scorci sulle falesie e sulle spiagge rocciose; sono inoltre assai interessanti anche dal punto di vista storico, grazie alla presenza di antichi luoghi di eremitaggio, come la Grotta di San Benedetto. La vegetazione molto compatta, i numerosi bivi, gli strapiombi sul mare rendono questi sentieri, non segnalati, adatti solo per provetti escursionisti. I principali sono:\nAlpinismo.\nNelle pareti a picco sul mare di Monte C\u00f2nero sono presenti varie vie di roccia in cui si possono svolgere le attivit\u00e0 di arrampicata; il regolamento del Parco del Conero prevede che esse possano essere svolte nel periodo che va dal 1\u00ba agosto al 30 settembre e che le autorizzazioni \"sono concesse unicamente a singoli o associati che ne facciano richiesta con apposita istanza all'Ente. Le autorizzazioni saranno concesse, anche in maniera telematica, per un numero di praticanti non superiore a 6 unit\u00e0 al giorno e previa sottoscrizione di presa visione del regolamento dell'area interessata su cartografia; il richiedente assume le responsabilit\u00e0, per s\u00e9 e per i componenti del gruppo, riguardo a modalit\u00e0 e comportamenti adeguati nell'avvicinamento agli ambienti considerati e loro fruizione\".\nLe vie di roccia classiche, con pi\u00f9 tiri di corda, interessano l'altissima falesia sopra alla spiaggia delle Due Sorelle, caratterizzata da strati di calcare compatto e disposto su piani sub-verticali. Le prime vie aperte presentavano difficolt\u00e0 sino al 2\u00ba grado, come la \"Via normale agli scivoli\", che passa attraverso le \"Placche della solitudine\", estesi scivoli calcarei formati dal tetto di uno strato geologico.\nIl 15 maggio 1980 fu scalato per la prima volta lo \"Scivolo grande del Conero\" e da quella data sono state aperte vie anche molto impegnative, fino al 5\u00ba grado, come la \"Diretta dello Spasimo\", il \"Traverso di Ennio ai Libri\", la Direttissima \"Burattini-Pieroni\", la \"Via del canale diedro\", le \"Placche dei Gabbiani\"; molte sono state aperte dal cameranense Francesco Burattini, istruttore nazionale di alpinismo che ha fondato e diretto la \"Scuola di Alpinismo CAI\" di Ancona. Una via particolarissima \u00e8 il \"Traverso di Ennio ai Libri\", con alcuni passaggi di 7\u00b0 e di 9\u00b0, che vince la sporgenza rocciosa che divide la spiaggia delle Due Sorelle da quella delle Velare; essa \u00e8 detta \"I Libri\" perch\u00e9 i suoi strati geologici verticali sembrano formare giganteschi libri di pietra.\nInstallazioni militari.\nIl Conero riveste un importante ruolo strategico per il controllo del mare Adriatico. La sua esplorazione dunque \u00e8 lievemente limitata dal fatto che alcune aree sono militari.\nPortonovo gi\u00e0 nel 1710 ebbe la sua torre di avvistamento, e nel 1810 il fortino napoleonico. Nel XX secolo, con le guerre mondiali e soprattutto con la guerra fredda, sono state costruite basi con gallerie ed aree sotterranee.\nSin dal 2000 la base posta sulla vetta del monte \u00e8 sede del 3\u00ba Distaccamento Autonomo Interforze del CII, mentre quella della Marina Militare poco pi\u00f9 a sud e pi\u00f9 in basso non \u00e8 attualmente gestita. In localit\u00e0 Poggio \u00e8 presente un deposito di munizioni della Marina. Sulla strada provinciale fra il Poggio e Massignano rimane l'ingresso all'area militare sotterranea, .\nIl segreto militare e il rapporto con la cittadinanza.\nUn tunnel noto \u00e8 quello che attraversa il monte per 800 metri a quota 450-500 circa, partendo dall'area militare, ora inutilizzata, che sorge lungo l'itinerario 1 e sbucando al belvedere nord sulla variante \"a\" dello stesso itinerario. Si \u00e8 discusso di convertire quest'opera e relativi locali esterni dismessi ad un uso culturale, ad esempio per esporre i reperti archeologici della zona.\nQuello che per\u00f2 stimola di pi\u00f9 la fantasia si apre lungo la strada provinciale, fra Poggio e Massignano, circondato da doppie file di reti con filo spinato entro cui circolavano cani da guardia, torrette di guardia e cartelli che informano sul divieto di fare fotografie e rilievi anche a vista. Costruito negli anni '50 con manodopera locale, tuttora non \u00e8 noto con certezza cosa esso contenga o abbia contenuto, ma il sindaco di Ancona Guido Monina riferiva da \"fonte competente\" l'assenza di armi nucleari,\ne ad un'interrogazione parlamentare del 26 gennaio 1984 l'allora ministro della difesa Giovanni Spadolini rispondeva rassicurando che dalle installazioni militari presenti \"non pu\u00f2 derivare alcun pericolo per la sicurezza e la salute dei cittadini e che non vi \u00e8 incompatibilit\u00e0 per l'eventuale costituzione di un parco nazionale\".\nErano infatti gli anni in cui gli ambientalisti si battevano per l'istituzione del Parco regionale del Conero. Tre di questi, collaboratori del periodico \"Il Pungitopo\", proprio cercando di documentare gli effetti della presenza dei militari sul monte furono arrestati nel gennaio dell'84 con l'accusa di \"procacciamento di notizie concernenti la sicurezza dello Stato\".\nAssolti con formula piena in appello nel 1986, la vicenda ha destato un certo clamore nell'ambiente politico di allora, specialmente per la curiosit\u00e0 e preoccupazione che gli abitanti della zona gi\u00e0 provavano nei confronti di queste installazioni.\nLeggende.\nCome in ogni territorio che abbia una lunga storia, anche qui sono sorte numerose leggende. Alcune attingono agli elementi pi\u00f9 antichi del Conero, mentre altre sono assai recenti (fine del XX secolo). Ne seguono alcune, a titolo d'esempio.\nLeggende legate alle grotte.\nIl Conero ha la fama di essere un monte cavo. Questa voce \u00e8 suffragata dal fatto che molti dei paesi e cittadine della zona come Varano, Camerano, Poggio e Osimo sorgono su colli ricchi di ambienti ipogei dalle funzioni idrauliche e difensive. Tali opere in alcuni casi collegano fra loro i rilievi, in altri \u00e8 almeno credenza popolare che lo facciano. Secondo una leggenda, in particolare, su cinque colli ai piedi del monte sarebbero state fondate delle fortificazioni da dei giganti, in tempi antichissimi, che le avrebbero poi collegate con suddetti cunicoli. Si ritiene che sul Conero esistano circa 150 fra grotte e anfratti, alcuni naturali, altri artificiali o riadattati dall'uomo, ma molti nascosti da frane e vegetazione.\nUno di questi cunicoli \u00e8 il Buco del Diavolo o della paura, un inquietante cammino sotterraneo nei pressi di Camerano, che forse \u00e8 un tratto di un acquedotto romano. Si narra che, se chi vi addentra si trova di fronte una chioccia d'oro con dodici pulcini, egli non potr\u00e0 uscirne, finch\u00e9 non scriver\u00e0 sul muro il nome del diavolo col proprio sangue:\nSi dice che nella gi\u00e0 citata grotta del Mortarolo fosse possibile trovare dei sassi disposti a forma di morto, e che se qualcuno li avesse spostati, nel giro di una notte sarebbero tornati al loro posto. In realt\u00e0 si tratta di uno scherzo risalente a tempi recenti. Vero piuttosto \u00e8 che veniva usata come rifugio dai mariti sirolesi nei litigi matrimoniali. Si ritiene che il nome della grotta possa derivare dalla \"testa da morto\" o teschio che gli eremiti conservavano nei loro romitori, o da \"mortis ara\" (altare della morte) che indicherebbe origini pagane. Un'altra teoria \u00e8 che derivi dalla mortella o mirto, pianta sacra ad Afrodite e Apollo.\nLa Grotta degli Schiavi era una profonda circa 70 metri che si apriva con due ingressi separati da un grande pilone naturale; l'accesso principale era sul mare ed era accessibile in barca, l'altro invece permetteva di entrare nella grotta a piedi; nel fondo della grotta si trovava una piccola spiaggia nella quale sgorgava una sorgente d'acqua.\nLa grotta era situata poco a nord degli scogli delle Due Sorelle, nella zona ancor oggi detta \"Spiaggia degli schiavi\". Negli anni trenta l'ingresso \u00e8 crollato, probabilmente a causa dell'attivit\u00e0 della vicina cava. Lo studioso Francesco de Bosis la descrisse nel 1861, ritenendo che fosse stata formata dall'erosione marina e dal dissolvimento del calcare per le infiltrazioni. Il professor Luigi Paolucci, il grande studioso della natura del Monte, era solito recarsi con i suoi studenti in escursione alla grotta; un suo allievo rifer\u00ec che nel 1913, nel corso di una di queste visite didattiche, uno strano anfibio cieco usc\u00ec dalla sorgente e che il professore subito lo identific\u00f2 come un proteo, rarissimo abitante delle cavit\u00e0 carsiche.\nSi ritiene che il nome della grotta si riferisca ai pirati schiavoni che la usavano come rifugio o per i prigionieri che facevano durante le scorrerie. Secondo una leggenda, la sorgente si sarebbe originata dalle lacrime di una principessa imprigionata l\u00ec, il cui riscatto non venne pagato. Altre voci riferiscono che questa grotta sarebbe la stanza in fondo al Buco del Diavolo, con chioccia e pulcini tesoro dei pirati. Si racconta anche che sulle pareti ci fossero ancora gli anelli a cui erano incatenati i prigionieri.\nLa cava romana \u00e8 anche nota come grotta degli schiavi a monte, per distinguerla dalla precedente. Il nome in questo caso deriverebbe dagli schiavi usati nella cava, i quali, si racconta, organizzarono una ribellione e seppellirono i loro sfruttatori in fondo alla cava, sotto quella pietra ancora oggi chiamata cassa da morto. La rivolta venne per\u00f2 soffocata nel sangue, e le anime degli schiavi infesterebbero ancora la grotta. Mentre \u00e8 certo che almeno fino al XX secolo fosse pi\u00f9 profonda di quanto si trovi ora, si racconta anche che un tempo arrivasse dall'altro lato del monte. Secondo alcuni ci\u00f2 potrebbe spiegare come i superstiti papalini della battaglia di Castelfidardo abbiano potuto superare i bersaglieri appostati a Massignano e raggiungere Ancona.\nLeggenda del Lago Profondo di Portonovo.\nUn'antica leggenda coinvolge il Lago Profondo di Portonovo, dal cui centro a volte si formerebbe un gorgo, originando sul fondo un inghiottitoio da cui partirebbe un torrente sotterraneo: il \"Budello del Profondo\". Questo corso d'acqua, passerebbe sotto il Monte, poi sotto la Basilica della Santa Casa di Loreto e sfocerebbe in mare al largo di Porto Recanati. Alcune versioni di questa storia dicono che, poggiando l'orecchio sul pavimento della Santa Casa e ascoltando attentamente, sarebbe possibile sentire il gorgoglio delle acque che scorrono nelle profondit\u00e0.\nMisteri del XX secolo.\nL'idea che il monte sia cavo e le fantasie su ci\u00f2 che pu\u00f2 contenere si sono fatte pi\u00f9 forti con la militarizzazione di alcune aree del Conero, con una base distribuita fra l'area di vetta, un'ampia zona un centinaio di metri pi\u00f9 in basso e presso il Poggio, e costruendo anche due tunnel.\nTuttora le voci popolari riferiscono di missili puntati verso la costa slava, aerei pronti a decollare, sommergibili e tunnel sottomarini che sbucano in acque internazionali. Le teorie pi\u00f9 audaci parlano di una sorta di Area 51, per cui la base all'interno del monte avrebbe a che fare con forme di vita aliene e con gli avvistamenti di UFO che avvengono nella zona del Conero.\nQueste ipotesi hanno preso parte alla trasmissione Mistero nella puntata del 10 maggio 2012, in cui tra l'altro vengono visitati il Buco del Diavolo e il relitto del Potho, e si intervista Americo Zoia, che prese parte agli scavi del tunnel. Quest'ultima parte \u00e8 rimasta localmente celebre per la schiettezza del pensionato.\nLe teorie sulla cavit\u00e0 del monte Conero hanno anche ispirato due racconti: uno coinvolge Sherlock Holmes, un altro \u00e8 ambientato in tempi pi\u00f9 recenti."}
{"id": "569212", "revid": "834", "url": "https://it.wikipedia.org/wiki?curid=569212", "title": "Pls", "text": ""}
{"id": "569214", "revid": "599013", "url": "https://it.wikipedia.org/wiki?curid=569214", "title": "Eq", "text": ""}
{"id": "569224", "revid": "339392", "url": "https://it.wikipedia.org/wiki?curid=569224", "title": "Cazachistan", "text": ""}
{"id": "569226", "revid": "52953", "url": "https://it.wikipedia.org/wiki?curid=569226", "title": "Mangime", "text": "Il mangime o \"becchime\" \u00e8 una sostanza utilizzata per l'alimentazione del bestiame e, pi\u00f9 in generale, degli animali. Rispetto al foraggio inteso in senso lato, viene in genere considerato \"mangime\" un alimento per animali che \"in poco volume racchiude grande quantit\u00e0 di princip\u00ee nutritivi\".\nUtilizzo.\nDi solito, il mangime per il bestiame \u00e8 ricco di proteine, carboidrati, grassi, sali minerali e vitamine. La razione giornaliera viene adeguata, oltre che al tipo di animale, all'et\u00e0 dello stesso e alle esigenze produttive delle singole specie e razze.\nComposizione.\nI mangimi possono essere composti da:\nIl mangime cosiddetto \"concentrato\" \u00e8 costituito da miscele di cereali, legumi e altri mangimi semplici, che fornisce all'animale in allevamento un elevato livello nutritivo per energia, proteine e altri elementi nutritivi. \nIndicativamente un mangime concentrato contiene farine di cereali (30-80 %), di legumi (10-20%), integratori minerali e vitaminici (30-40 grammi per kg) e diversi sottoprodotti delle industrie molitoria e degli zuccherifici. \nMangimi particolari sono i cosiddetti \"nuclei\" ad alto contenuto proteico (soia 50-80%) e minerale-vitaminico (integratore 15-20%) usati dagli allevamenti in grado di produrre aziendalmente i cereali. Questi prodotti concentrati vengono di solito realizzati da industrie apposite denominate industrie mangimistiche.\nParticolarmente diffuso negli allevamenti bovini da carne \u00e8 la tecnica dell'unifeed (piatto unico) che si avvale di carri miscelatori in cui i vari mangimi semplici (farine di cereali e legumi, foraggi, sottoprodotti e integratori) sono introdotti contemporaneamente, mescolati e somministrati direttamente nella mangiatoia, con i vantaggi di semplificare la somministrazione e l'impatto sugli animali."}
{"id": "569228", "revid": "466539", "url": "https://it.wikipedia.org/wiki?curid=569228", "title": "Covadonga", "text": "Covadonga (asturiano: \"Cuadonga\"), dal latino \"Cova dominica\", \"Grotta della Madonna\", \u00e8 un villaggio delle Asturie, nella Spagna nordoccidentale.\nSituata fra le montagne dei Picos de Europa, fu teatro di una battaglia fra Cristiani e Mori che nel 722 vide per la prima volta la vittoria delle truppe cristiane e segn\u00f2 l'inizio della \"Reconquista\". Situata ad un'altitudine di 257 metri sul livello del mare a 11 chilometri da Cangas de On\u00eds, ha una superficie di 2,54\u00a0km\u00b2 e una popolazione di 70 persone (2004).\nStoria.\nNel 722, i Cristiani iberici vinsero a Covadonga la battaglia contro i Mori. Questa fu la prima vittoria significativa dei Cristiani nell'ambito dell'occupazione musulmana; proprio per questo \u00e8 spesso considerata l'inizio della successiva Reconquista, la lunga serie di guerre, durata ben 770 anni, con l'intento di espellere i Mori dalla Penisola Iberica. Covadonga \u00e8 divenuta successivamente un santuario mariano, questo perch\u00e9 tradizione vuole che la Vergine Maria sia apparsa ai soldati di Pelagio in una delle grotte vicino al villaggio, dove l'armata si era radunata per passare la notte in preghiera, dando loro conforto e coraggio.\nLuoghi d'interesse.\nNumerosi i luoghi di culto e tradizione, dalla caratteristica \"Santa Cueva\" luogo della presunta apparizione, ancora preservata con una delle ultime madonne nere europee, una piccola chiesetta scavata nella roccia ed una cascata proprio ai piedi della grotta. Nello stagno sottostante ben nota \u00e8 la \"Fontana dei sette cani\", che donerebbe la fortuna alle ragazze che la bevono di sposarsi entro l'anno.\nImponente, e pi\u00f9 moderna, \u00e8 invece la \"Basilica de Santa Mar\u00eda la Real de Covadonga\", ultimata nel XX secolo ed in stile neoromanico, oltre che dalla colorazione rosea.\nUno dei luoghi pi\u00f9 conosciuti di Covadonga sono i celebri ed omonimi laghi, i Laghi di Covadonga appunto. La strada che vi ci conduce, spesso chiusa l'estate per l'eccessivo numero di turisti, \u00e8 una classica del ciclismo spagnolo."}
{"id": "569232", "revid": "14002", "url": "https://it.wikipedia.org/wiki?curid=569232", "title": "Bolla cum occasione", "text": ""}
{"id": "569236", "revid": "810736", "url": "https://it.wikipedia.org/wiki?curid=569236", "title": "Codice Q", "text": "Il codice Q \u00e8 una raccolta standardizzata di messaggi codificati di tre lettere che iniziano tutti con la lettera Q, sviluppata inizialmente per le comunicazioni commerciali via telegrafo e successivamente adottata anche per altre comunicazioni via radio dalla marina, l'aeronautica ed in particolare dai radioamatori che utilizzano i codici nei loro collegamenti. Sintetizzano una domanda, quando seguiti da un punto interrogativo, o indicano l'inizio della relativa risposta. Alcuni codici hanno senso anche da soli, altri devono essere seguiti da altre informazioni, secondo il significato di ogni codice, quali nominativi di chiamata, nomi di luoghi, cifre, ecc.\nSebbene fossero stati inventati quando le comunicazioni avvenivano unicamente in codice Morse, i codici Q continuarono a essere utilizzati anche dopo l'avvento delle trasmissioni in voce. Per evitare confusione, spesso \u00e8 vietato assegnare alle stazioni di trasmissione nominativi che iniziano per Q o che contengono una sequenza di tre lettere che inizia per Q.\nCodici.\nI codici da QAA a QNZ sono riservati per uso aeronautico e sono definiti dalla International Civil Aviation Organization (ICAO). I codici da QOA a QQZ sono riservati per uso marittimo, mentre le combinazioni da QRA a QUZ sono utilizzate per tutti i tipi di comunicazioni; entrambi sono definiti dall'Unione Internazionale delle Telecomunicazioni (ITU).\nDi seguito si riportano le pi\u00f9 importanti voci del codice, tra quelle usate anche dai radioamatori:"}
{"id": "569242", "revid": "123850642", "url": "https://it.wikipedia.org/wiki?curid=569242", "title": "Storicit\u00e0 di re Art\u00f9", "text": "La storicit\u00e0 di re Art\u00f9 \u00e8 oggetto di dibattito ancora oggi, soprattutto nella storiografia moderna e contemporanea.\nLa figura del sovrano appare infatti in moltissime leggende, poemi e racconti, conosciuti complessivamente con il nome di \"Materia di Britannia\" (comprendenti il \"Ciclo bretone\" e il \"Ciclo arturiano\").\nEtimologia di \"Art\u00f9\".\nL'origine del nome Art\u00f9 \u00e8 poco chiara. Un'etimologia proposta deriva dal cognome romano Artorius, esso stesso di etimologia oscura e contestata, forse dal Messapico o dall' Etrusco. Secondo il linguista e celtico Stephan Zimmer, \u00e8 possibile che Artorius abbia un'origine celtica, essendo una latinizzazione del nome ipotetico \"*Artor\u012bjos \" derivato dal patronimico \"*Arto-r\u012bg-ios\", che significa \"Figlio dell'Orso\" o \"Re Guerriero\". \"*Arto-r\u012bg-ios\" non \u00e8 attestato, ma la radice \"*arto-r\u012bg\" \u00e8 la fonte del nome personale in Irlandese antico \"Artr\u00ed\". Alcuni studiosi hanno notato che il nome leggendario di Re Art\u00f9 appare solo come \"Arthur\", \"Art\u014drius\" o \"Arturus\" nei primi testi latini arturiani, e mai come \"Art\u014drius\" (sebbene il latino classico \"Art\u014drius\" divenne \"Arturius \"in alcuni dialetti latini volgari\"). \"Tuttavia\", \"potrebbe non fare riferimento all'origine del nome Arthur, poich\u00e9 Art\u014drius diventerebbe regolarmente Art(h)ur se preso in prestito dal gallese.\nJohn Morris ha sostenuto che la comparsa del nome \"Arthur\" tra le figure scozzesi e gallesi suggerisce che il nome divenne popolare all'inizio del VI secolo in Gran Bretagna per un breve periodo. Ha proposto anche che tutti questi eventi fossero dovuti all'importanza di un altro Art\u00f9 che potrebbe aver governato temporaneamente come imperatore della Britannia, e sugger\u00ec che un periodo di avanzata sassone fosse interrotto e arretrato prima di riprendere negli anni 570.\nBase storica di Yodit.\nC'\u00e8 chi pensa che la figura di Art\u00f9 sia basata su uno o pi\u00f9 personaggi realmente esistiti e che egli fosse un capo romano-britannico (probabilmente Ambrosius Aurelianus, secondo studiosi inglesi come John Morris, oppure Owain Ddantgwyn secondo studiosi come Graham S. Phillips e Martin Keatman) che combatt\u00e9 contro gli anglosassoni tra la fine del V e gli inizi del VI secolo. Inoltre l'unico autore contemporaneo degli eventi, Gildas, scrisse un racconto un poco generico sugli avvenimenti, identificando per nome solo Ambrosius Aurelianus come leader britannico vincitore degli invasori ma senza chiamarlo \"Arturo\" o \"re Art\u00f9\". Mentre Owayn Ddantgwyn era forse lo zio che fu, stando a Gildas, ucciso da Maelgwn Gwynedd (che andrebbe identificato con Mordred). Egli, inoltre, visse nel Galles settentrionale, dove esistono tre siti chiamati \u2018Camlan\u2019 (e proprio Camlann fu il luogo della battaglia finale tra Art\u00f9 e Mordred). Inoltre suo padre era chiamato \"Yrth\" (che richiamerebbe l'Uther padre di Art\u00f9). I due suggeriscono che \"Art\u00f9\" era in realt\u00e0 un titolo, che sarebbe stato portato proprio da Owain. Lo testimonierebbe, a loro parere, un passaggio del \"De Excidio Britanniae\" di Gildas, in cui questo monaco di VI secolo afferma che il figlio di Owain, Cynlas, fu successore \"nel forte dell'orso\". \u2018Orso\u2019 in brittonico \u00e8 \u2018Arth\u2019, e ci\u00f2 \u00e8 per Phillips e Keatman la prova che \"l'Art\u00f9\" era Owain. Affermano anche che Owain avrebbe regnato sul Powys.\nProve archeologiche mostrano che nel periodo in cui si pensa che sia vissuto Art\u00f9, l'espansionismo degli anglosassoni sub\u00ec una battuta d'arresto per un periodo di tempo pari a oltre un'intera generazione. Se effettivamente si tratt\u00f2 di una figura storica, il centro del suo potere potrebbe essere stato nelle aree celtiche del Galles e della Cornovaglia o nella zona chiamata \"Yr Hen Ogledd\" che comprendeva l'Inghilterra nord-occidentale e la Scozia meridionale.\nAlcune teorie lo pongono anche in Bretagna (regione della Francia). Quest'ultima \u00e8 comunque un'altra questione molto controversa. In ogni caso le discussioni su quale fosse la sua zona d'influenza e quanto fosse vasta, nonch\u00e9 su che tipo di potere effettivamente esercitasse, continuano tuttora.\nConnessioni con i Sarmati.\nNel 1978, C. Scott Littleton e Ann C. Thomas, riprendendo e ampliando le ipotesi di Joel Grisward e Kemp Malone, teorizzarono l'esistenza di una connessione tra i Sarmati e la storia e la successiva leggenda di Art\u00f9.\nGli alano-sarmati erano una popolazione nomade delle steppe degli odierni Ucraina e Kazakistan, che \u00e8 riconosciuta storicamente come una tra pi\u00f9 di 92 popolazioni diverse quali antenati dell'odierno popolo kazako; che combatteva a cavallo con spada lunga, lancia, arco e scudo (su cui era inciso un simbolo indicante il diritto di portare le armi). Indossavano armature a scaglie ed elmi conici e nel II secolo erano noti per la loro abilit\u00e0 come cavalieri pesanti.\nNel 175, l'imperatore romano Marco Aurelio arruol\u00f2 8.000 Sarmati nell'esercito romano, 5.500 dei quali furono poi inviati lungo il confine settentrionale della Britannia romana (odierna Inghilterra). L\u00e0 si unirono alla Legio VI \"Victrix\", in cui prestava servizio un certo Lucio Artorio Casto. Invece di rimandare a casa questi guerrieri una volta terminati i loro 20 anni di servizio, le autorit\u00e0 romane li insediarono in una colonia militare nell'odierno Lancashire, dove fonti del 428 attesterebbero ancora la presenza di loro discendenti con la denominazione di \"truppa dei veterani sarmati\".\nLa cultura dei Sarmati presenta varie connessioni con le tradizioni arturiane. Oltre alla loro abilit\u00e0 come cavalieri pesanti (e i guerrieri di Art\u00f9 sono cavalieri), i sarmati avevano un'enorme devozione, quasi religiosa, per le spade (il loro culto tribale era rivolto a una spada conficcata a terra, che presenta suggestive analogie con la leggendaria Spada nella roccia). Portavano anche vessilli a forma di draghi, un simbolo utilizzato anche da Art\u00f9 e dal suo presunto padre, Uther Pendragon. Le loro cerimonie religiose erano celebrate da sciamani della loro terra natale, forse come Merlino, e comprendevano l'inalazione di vapori allucinogeni esalanti da un calderone (cosa che richiama le leggende sulle visioni del Santo Graal). Infine, un precedente (e una spiegazione ragionevole) per l'impossibilit\u00e0 odierna di individuare il luogo di sepoltura di Art\u00f9 presso Avalon potrebbe risiedere nella pratica dei sarmati di seppellire i propri capi accanto ai fiumi, dove i loro corpi e averi erano presto dispersi dalla corrente.\nI sostenitori di questa teoria considerano come prove a sostegno anche le leggende dei discendenti dei Sarmati. Gli Osseti, un popolo iranico che vive nelle regioni dell'Ossezia e della Georgia, parlano l'osseto, l'unica lingua sarmata ancora parlata. Le saghe dei Nart ossete, che celebrano le imprese di un'antica trib\u00f9 di eroi, contengono un numero di interessanti parallelismi con le leggende arturiane:\nSebbene siano vissuti almeno tre secoli prima dell'arrivo dei sassoni in Inghilterra, le figure di Lucio Artorio Casto e dei cavalieri sarmati potrebbero essere state tramandate nella cultura mitologica locale, condividendo qualche stereotipo iconografico con le prime storie di Art\u00f9. Sebbene molti sostenitori della teoria sarmata leghino le origini della leggenda arturiana a Casto e ai suoi sarmati del II secolo, altri studiosi hanno invece suggerito che alcuni dettagli d'origine sarmata come la \"Spada nella roccia\" potrebbero invece essere stati aggiunti in seguito nei romanzi cavallereschi francesi, entrando forse nella tradizione come risultato dell'impatto provocato dall'arrivo degli Alani nell'Europa del V secolo.\nElementi critici.\nColoro che non accettano il collegamento coi sarmati, argomentano dall'estrema scarsit\u00e0 di notizie riguardo a Casto (il che renderebbe quest'identificazione improbabile) e obiettano la sostanziale inesistenza di motivi per trasformarlo in una figura leggendaria. Del resto, nessuna fonte romana accenna a lui o a imprese da lui compiute in Britannia. E non esisterebbe neppure una qualche prova effettiva che Casto abbia comandato i sarmati. Inoltre, le somiglianze con i sarmati emergerebbero da opere di epoca pi\u00f9 tarda come \"La morte di Art\u00f9\" di Thomas Malory (XV secolo), in cui si dice che Art\u00f9 e i suoi uomini erano \"cavalieri in armature scintillanti\", mentre non comparirebbero nelle tradizioni pi\u00f9 antiche scritte in gallese come il \"Mabinogion\". Questo ha portato gli scettici a concludere che l'influenza sarmata fu in realt\u00e0 molto limitata nello sviluppo dei racconti arturiani e che quindi non pu\u00f2 essere stata la base storica di queste leggende.\nRepliche alle critiche.\nIn realt\u00e0, il tema della \"spada nella roccia\" compare gi\u00e0 in uno dei primi poemi di Robert de Boron, mentre elementi sarmatici sono identificabili anche nei racconti gallesi del \"Mabinogion\" anche se potrebbero appartenere a un comune sostrato indoeuropeo. La prova che Casto ha effettivamente comandato i sarmati in Britannia si evince dall'analisi dell'epigrafe 1919 del volume III del \"Corpus Inscriptionum Latinarum\" di Theodor Mommsen, in cui si legge che, dopo il grado di \"praefectus\" (forse \"praefectus alae\" = comandante di truppe a cavallo), Casto fu \"dux legionum cohortium alarum Britaniciniarum contra Armoricanos\", cio\u00e8 rivest\u00ec il ruolo di comandante supremo delle truppe della Britannia contro gli armoricani. Dato che l'epigrafe \u00e8 datata alla fine del II secolo d.C. e che in quel periodo i sarmati costituivano buona parte della cavalleria romana in Britannia, \u00e8 sufficientemente provato che essi furono guidati da Casto almeno nella campagna di Armorica, mentre resta probabile che egli li avesse condotti anche in precedenza come \"praefectus alae\" e che avesse partecipato al loro trasferimento in Britannia dalle regioni danubiane, dove aveva assolto i ruoli di centurione primipilo della legione V Macedonica.\nArt\u00f9 \"leader\" dell'et\u00e0 del Bronzo.\nJohn Darrah e Arthur Cummins hanno ipotizzato che Art\u00f9 sia vissuto nell'et\u00e0 del bronzo, attorno al 2300 a.C. Sostengono che l'estrarre una spada da una roccia sia in realt\u00e0 una metafora che richiama il procedimento di realizzazione dell'arma dal metallo, in particolare la sua estrazione dalla forma dopo la fusione. Inoltre, il lanciare nell'acqua un'arma che aveva grande valore richiamerebbe una pratica funeraria britannica dell'et\u00e0 del ferro, attestata da molti ritrovamenti di oggetti di questo tipo nei fiumi e nei laghi. Goffredo di Monmouth nella sua \"The History of the Kings of Britain\" (It. \"La storia dei re di Britannia\") scrive che fu Merlino a costruire Stonehenge. Dato che le pietre del sito furono posate circa nel 2300 a.C., Cummins e altri ne desumono che la leggenda rifletta parti del ricordo popolare di avvenimenti storici. Quest'ipotesi \u00e8 comunque molto controversa, e contestata soprattutto da chi rileva che la parte riguardante la Spada nella roccia \u00e8 un abbellimento inserito nella leggenda in epoca tardo medievale.\nPossibili identificazioni storiche di Art\u00f9.\nAmbrosio Aureliano.\nAmbrosius Aurelianus (anche Aurelius Ambrosius) fu un potente \"leader\" romano-britannico in Britannia (odierna Inghilterra), famoso per le sue campagne militari contro i Sassoni. Inoltre c'\u00e8 chi ipotizza che sia stato proprio lui il comandante dei Britanni nella battaglia del Monte Badon.\nComunque sia, la battaglia fu una chiara continuazione dei suoi sforzi.\nL'accademico Morris precisa che Ambrosio Aureliano fu una delle poche persone che Gildas (l'unico testimone storico vissuto in quegli anni) identifica per nome nel suo sermone \"De Excidio Britanniae\". Infatti dopo il distruttivo assalto iniziale dei sassoni, i sopravvissuti della Britannia postromana si riunirono sotto la leadership di Ambrosio, che viene cos\u00ec descritto:\nSecondo san Gildas (uno dei primi storici britannici che sarebbe nato al tempo di Aureliano), Aureliano fu l'unico supersiste scampato a un'invasione (mentre i suoi genitori e la maggior parte degli altri romani erano stati uccisi). Aureliano, secondo le fonti, assunse nel 479 la \"leadership\" dei britanni rimasti, organizzandoli e guidandoli nella loro prima vittoria contro i sassoni, anche se le successive battaglie ebbero esiti alterni. Gildas scrive anche che i genitori di Aureliano \"portavano la porpora\", espressione che lascerebbe intendere che discendevano da un qualche imperatore romano.\nGli Aureli erano una famiglia senatoria romana e forse Ambrosio discendeva proprio da loro. A seconda delle diverse fonti ed evidenze archeologiche, la battaglia del Monte Badon fu combattuta tra il 491 e il 516 (Gildas, nato nel 494, dice che la battaglia ebbe luogo nell'anno della sua nascita). La maggior parte degli studiosi accettano una data attorno al 500. Sarebbe stata combattuta nel sud-est dell'Inghilterra, forse vicino a Bath (chiamata Badon dai Sassoni) o nei pressi della collina di Solsbury, dove esiste un'antica fortezza. Tuttavia, alcuni pensano che il luogo dello scontro vada ubicato da qualche parte vicino o nella moderna Scozia.\nQuesta battaglia fu combattuta tra i britanni e i sassoni (forse quelli del Sussex, guidati da Aelle (477-514), il loro \"Bretwalda\"), che furono pesantemente sconfitti (secondo alcuni lo stesso Aelle sarebbe morto). Per questa ragione non ebbero pi\u00f9 la forza di attaccare i celti fino al 571.\nLe vittorie britanniche sui sassoni continuarono anche negli anni 90 del VI secolo, che fu l'ultima vera \"et\u00e0 dell'oro\" della civilt\u00e0 celtica di Britannia.\nNella \"Historia Brittonum\" di Nennio si dice che fu Art\u00f9 a guidare le truppe a Badon, mentre Ambrosio Aureliano diviene il bimbo senza padre che profetizza a re Vortigern. La versione di Nennio viene ripresa nella \"Historia Regum Britanniae\" di Goffredo di Monmouth. Goffredo \u00e8 per\u00f2 notoriamente poco credibile e molte delle cose che scrive sono palesemente false. Tuttavia, Goffredo definisce Aureliano re di Britannia e fratello pi\u00f9 anziano di Uther Pendragon, padre di Art\u00f9, mettendo cos\u00ec in relazione Aureliano e Art\u00f9. Afferma che Aureliano era figlio dell'usurpatore Costantino III, ma ci\u00f2 \u00e8 difficilmente plausibile.\nLucio Artorio Casto.\nScrittori come Kemp Malone, C. Scott Littleton, Ann Thomas e Linda Malcor propongono che re Art\u00f9 potrebbe essere identificato con un \"dux\" romano del II secolo, Lucio Artorio Casto, ufficiale (col rango di \"praefectus\") della VI legione in Britannia e che con molta probabilit\u00e0 avrebbe guidato un'unit\u00e0 di cavalieri sarmati (provenienti dall'Ucraina meridionale), stanziati a Ribchester, che conducevano campagne militari a nord del vallo di Adriano. Le presunte imprese militari di Casto in Britannia e Armorica (odierne Bretagna e Normandia) potrebbero essere state ricordate per i secoli successivi e aver contribuito a formare il nucleo della tradizione arturiana, cos\u00ec come (secondo l'originale teoria di Littleton, Thomas e Malcor) le tradizioni portate dagli alano-sarmati.\nNel periodo compreso tra il 183 e il 185, i caledoni oltrepassarono il vallo di Adriano, ragion per cui l'imperatore Commodo avrebbe inviato Casto in Britannia (181) al comando della cavalleria della VI legione Victrix e di altre truppe, comandate da Ulpio Marcello (probabilmente suo parente, dati gli stretti legami fra la famiglia Artoria e quella Ulpia) con il compito di presidiare il Vallo mediante la legione ai suoi ordini, rinforzata da un contingente di 5.500 cavalieri pesanti sarmati. I Sarmati avevano come stendardo un drago, che fu poi adottato dalla cavalleria romana, i \"\"draconari\", dando origine, alcuni secoli pi\u00f9 tardi, anche al termine dragone per indicare un tipo di truppe a cavallo.\nDopo che i caledoni irruppero oltre il Vallo di Adriano, uccidendo anche il comandante romano a Eboracum (York) Casto guid\u00f2 le sue truppe a cavallo a nord, sconfiggendo i caledoni. Dalla Britannia l'imperatore lo invi\u00f2 poi in Armonica al comando di pi\u00f9 coorti di cavalleria per sedare una ribellione. Queste notizie sono desunte da due iscrizioni provenienti da Podstrana, citt\u00e0 sulla costa della Dalmazia. In precedenza Casto aveva servito nella III legione Gallica e nella VI Ferrata in Palestina, nella V Macedonica sul Danubio, nella flotta imperiale di Miseno in Campania, terminando la sua carriera come governatore della Liburnia, in Dalmazia. Da numerose altre epigrafi e reperti archeologici si evince che Artorio Casto apparteneva a una famiglia campana, ben attestata a Capua, Nola, Pompei e Pozzuoli, discendente dal medico di Augusto, Artorio Asclepiade. Un Artorio aveva partecipato alla repressione della prima guerra romano-giudaica (66-73/74 d.C.), quando fu distrutto il tempio di Gerusalemme.\nCollegamenti etimologici possono essere fatti tra i nomi di Art\u00f9 e Artorio. \u00c8 comunque vero che nessun'altra persona in Britannia, Irlanda o Scozia che recava un nome simile ad Art\u00f9 \u00e8 ricordata fino alla fine del suo periodo di servizio in Britannia. La prima citazione di un nome simile ad Art\u00f9 \u00e8 stato Arturius (Artuir mac \u00c1ed\u00e1in, un altro personaggio proposto come possibile Art\u00f9 storico) citato nella vita di san Columba e di sant'Adomn\u00e1n di Iona, praticamente equivalente ad Artorius, dato il frequente passaggio da \"o\" a \"u\"\" e viceversa nel latino di ogni epoca. Lo stendardo di Art\u00f9 sarebbe stato il \"Pendragone\", un drago rosso simile alla moderna bandiera del Galles. Le pi\u00f9 antiche fonti su Art\u00f9 non si riferiscono a lui col titolo di re, ma con quello di \"dux bellorum\", cio\u00e8 di \"comandante delle guerre\". E Casto aveva proprio il titolo di \"dux\".\nNell\"Historia Brittonum\", scritta poco dopo l'820, sono elencate dodici battaglie vinte da Art\u00f9. Secondo Leslie Alcock, questa sezione dell\"Historia Brittonum\" \u00e8 stata tratta da un poema gallese (cimrico) che non indica esattamente il periodo degli eventi e non indica i Sassoni come nemici di Art\u00f9. Questi ultimi elementi sono contenuti nelle sezioni precedenti e seguenti, derivanti evidentemente da fonti diverse. La differenza cronologica non inficia, quindi, l'identificazione di Art\u00f9 con Artorio. Circa tre secoli dopo, nell\"Historia Regum Britanniae\" di Goffredo di Monmouth viene detto che queste battaglie furono combattute nel nord contro i barbari. Sette di queste sono state associate a quelle combattute da Casto, anche se non si sa se il romano abbia effettivamente preso parte a ciascuna di queste. Goffredo dice anche che Art\u00f9 combatt\u00e9 una guerra civile e che due volte port\u00f2 le sue truppe al di l\u00e0 della Manica, in Armonica: una volta in aiuto dell'imperatore romano e la seconda per sedare una ribellione di suoi propri uomini. In effetti, ci fu un vasto ammutinamento di truppe in Gallia al tempo di Commodo, noto come \"\"bellum desertorum\", represso anche con truppe spostate dalla Britannia. La campagna di Casto in Armorica, nel nord-ovest della Gallia, \u00e8 da identificarsi come una parte del \"bellum desertorum\"\".\nLe fonti pi\u00f9 antiche collocano il quartier generale di Art\u00f9 non a Camelot, ma a Caerleon (cio\u00e8 la \"Fortezza delle legioni\"). Ed \"Eboracum\", a volte definita \"Urbe Legionum\" (cio\u00e8 \"Citt\u00e0 delle legioni\"), era proprio il quartier generale di Casto e delle legioni che davano supporto alle forze romane che sorvegliavano il Vallo di Adriano.\nMagno Massimo e altri imperatori d'Occidente.\nQuando l'Impero Romano d'Occidente si disgreg\u00f2 nel IV e V secolo, alcuni ambiziosi generali che comandavano le legioni di stanza nelle province si ribellarono, autoproclamandosi imperatori. Nel 383 il generale delle truppe in Britannia, Magno Massimo, si proclam\u00f2 imperatore e attravers\u00f2 la Manica con il suo esercito, giungendo in Gallia (odierna Francia), dove in breve sconfisse e uccise l'imperatore d'Occidente Graziano, di cui prese il posto per cinque anni, fino a quando, nel 388, fu sconfitto e condannato a morte da Teodosio I.\nAnche Art\u00f9, come dicono le fonti, avrebbe attraversato il mare e combattuto contro le truppe imperiali. Inoltre, nelle fonti medievali gallesi, \u00e8 spesso definito \"ymerawdwr\", parola gallese che significa imperatore. Massimo proveniva dalla penisola iberica e potrebbe essere nato da una famiglia d'origine celtibera. Secondo la semi-leggendaria \"Historia Regum Britanniae\" di Goffredo di Monmouth, Massimo viene menzionato nel \"Mabinogion\", una raccolta di testi medievali gallesi che contengono una storia su Art\u00f9 e una sul poeta Taliesin.\nAnche altri generali della Britannia divennero imperatori, seppur per breve tempo. Tra questi ci fu Costantino III, che regn\u00f2 per quattro anni prima di essere giustiziato. Secondo Goffredo di Monmouth, Costantino III, che in questo autore diventa Costantio II, era nonno di Art\u00f9.\nRiotamo.\nRiotamo (anche Rigotamo o Riotimo) \u00e8 una figura storica che le fonti antiche definiscono \"Re dei Bretoni\" (inteso per\u00f2 non come sovrano della Bretagna, regione dell'odierna Francia, ma della Britannia, cio\u00e8 l'Inghilterra). Visse nel tardo V secolo e gran parte delle notizie su di lui vengono dal \"De origine actibusque Getarum\" dello storico bizantino Giordane, scritto a met\u00e0 del VI secolo, cio\u00e8 circa 80 anni dopo la presunta morte di Riotamo.\nAttorno al 460, il vescovo e diplomatico romano Sidonio Apollinare mand\u00f2 una lettera (ancora esistente) a Riotamo, chiedendogli di acquietare l'agitazione che serpeggiava tra i bretoni dell'Armorica (che erano coloni britanni stanziatisi in questa regione della Francia). Nel 470, l'imperatore d'Occidente Antemio cominci\u00f2 una campagna militare contro re Eurico dei Visigoti (che aveva invaso la Gallia), chiedendo l'aiuto di Riotamo che, secondo Giordane, attravers\u00f2 la Manica con 12.000 guerrieri. L'ubicazione dell'esercito di Riotamo fu per\u00f2 rivelata dal prefetto del pretorio della Gallia, geloso di Riotamo, che fu quindi sconfitto in Burgundia. Riotamo fu visto per l'ultima volta mentre si ritirava presso una citt\u00e0 di nome Avallon.\nGoffredo Ashe fa notare che, secondo le fonti pi\u00f9 antiche, Art\u00f9 si rec\u00f2 due volte in Gallia, una per aiutare un imperatore romano e un'altra per porre fine a una rivolta, proprio come Riotamo. Quest'ultimo sembrerebbe inoltre aver regnato sia in Britannia sia in Armorica, proprio come Art\u00f9. Art\u00f9 sarebbe stato tradito da un suo consigliere, Riotamo da un suo presunto alleato. La tradizione dice anche che prima di morire, Art\u00f9 fu portato ad Avalon (che Goffredo di Monmouth scriveva Avallon). Riotamo, sfuggito alla morte, fu visto per l'ultima volta vicino a una citt\u00e0 di nome Avallon.\nNon si sa se Riotamo sia stato re in Britannia, Irlanda o Armorica. Quest'ultima era comunque una colonia britannica, mentre Giordane scrive che Riotamo attravers\u00f2 l'Oceano. Del resto, Riotamo significa \"re supremo\", e il suo nome potrebbe quindi essere un titolo pi\u00f9 che un nome proprio e potrebbe essere stato portato da un Artorio o Art\u00f9. D'altra parte, le fonti irlandesi sostengono che Niall dei Nove Ostaggi (sovrano supremo d'Irlanda), Riotamo (re supremo) d'Irlanda, fece delle campagne in Gallia a quel tempo, forse morendo attorno al 455 in una campagna militare che si era spinta fino alle Alpi. \"Tutte le tradizioni concordano sul fatto che mor\u00ec lontano dall'Irlanda. Secondo la leggenda, i suoi seguaci riportarono il suo corpo in Irlanda, combattendo sette battaglie lungo la strada e ogni volta che trasportavano il corpo di Niall davanti a loro, essi erano imbattibili.\" Il successivo sovrano supremo, Feradach Dath\u00ed, conosciuto anche come Nath \u00cd, figlio di Fiachre, figlio di Eochaid Mugmedon, avrebbe anche fatto conquiste in Gallia proprio a quel tempo e sarebbe morto colpito da un fulmine sulle Alpi.\nArthnou.\nArthnou era un principe di Tintagel, in Cornovaglia, che visse nel VI secolo. \u00c8 conosciuto soltanto da testimonianze archeologiche. Una parte d'iscrizione (probabilmente dedicatoria per la costruzione di un edificio) su ardesia con il suo nome (la cosiddetta pietra di Art\u00f9) \u00e8 stata scoperta durante gli scavi dello strato risalente al VI secolo presente sotto il castello di Tintagel. L'iscrizione \u00e8 stata tradotta da Charles Thomas: \"Artognou, padre di un discendente di Coll, ha costruito ci\u00f2\". Artognou \u00e8 la primitiva forma brittonica di un nome che potrebbe essere pronunciato Arthnou, e dovrebbe significare pi\u00f9 o meno \"come un orso\". Il prefisso lo connette con certezza alla famiglia di nomi \"Art\u00f9\".\nOggetti dell'area mediterranea rinvenuti nella zona mostrano che questa era controllata nel VI secolo da un ricco e potente notabile che aveva connessioni con paesi lontani. Secondo Goffredo di Monmouth e altri scrittori medievali, re Art\u00f9 nacque a Tintagel. Art\u00f9 potrebbe essere un lontano discendente di re Coel Hen, il cui nome potrebbe essere scritto nella forma \"Coll\".\nAthrwys ap Meurig.\nSecondo gli storici Baram Blackett e Alan Wilson, Art\u00f9 andrebbe identificato con Athrwys ap Meurig, re supremo del Morgannwg (odierno Glamorgan) e del Gwent (due aree del Galles). Le loro indagini hanno portato alla scoperta di quelli che loro pensano essere due manufatti arturiani di grande importanza, entrambi esaminati indipendentemente dagli esperti. Il primo, scoperto nel 1983, \u00e8 la pietra sepolcrale di Athrwys ap Meurig, in cui si legge: \"Re Art\u00f9 figlio di Mavricio\". L'altro, una croce di elettro che pesa due libbre e mezza, scoperta mel 1990, esaminata tre volte e contenente un 79% di argento, reca l'iscrizione \"per l'anima di Art\u00f9\". Gli storici Chris Barber e David Pykitt hanno identificato Art\u00f9 con quest'uomo, anche se continuano a suggerire che emigr\u00f2 in Bretagna, dove fu conosciuto col nome di sant'Armel.\nOwain Ddantgwyn, \"l'Art\u00f9\".\nSecondo il libro \"Re Art\u00f9: La vera storia\" di Graham Phillips e Martin Keatman, il nome \"Art\u00f9\" sarebbe in realt\u00e0 un titolo e sarebbe stato portato da Owain Ddantgwyn, che sembrerebbe essere stato un re di Rh\u00f4s, che i due studiosi collocavano nel Powys. In un passo del \"De Excidio Britanniae\" di Gildas il figlio di Owain, Cuneglas, viene indicato da alcuni storici come il successore nel \"forte dell'orso\", dove l'orso (in brittonico \"arth\" = quindi l'Art\u00f9) \u00e8 il padre, cio\u00e8 Owain.\n\u00c1ed\u00e1n mac Gabr\u00e1in.\n\u00c1ed\u00e1n mac Gabr\u00e1in regn\u00f2 sulla Dalriada (odierna Scozia occidentale) dal 574 circa al 608 circa. Non era un britannico, ma la sua figura potrebbe aver comunque influenzato quella di Art\u00f9. Secondo alcune teorie, le leggende arturiane potrebbero infatti essere nate a nord per poi diffondersi nella parte meridionale dell'isola. Ed \u00e8 anche stato ipotizzato che la battaglia del Monte Badon fu combattuta nel nord.\n\u00c1ed\u00e1n fu incoronato da san Colombano (il prete che port\u00f2 il Cristianesimo in Scozia) nell'isola di Iona, centro del cristianesimo scozzese e luogo dove fu costruita la prima chiesa di Scozia. Per questo motivo Iona e Colombano sono stati comparati nel sud ad Avalon e Giuseppe d'Arimatea, figure importantissime nella leggenda arturiana. \u00c1ed\u00e1n cerc\u00f2 di rendere la D\u00e1l Riata indipendente dagli irlandesi, da cui questo regno traeva origine. Nel 603 si scontr\u00f2 coi Sassoni della Northumbria nella battaglia di Degsastan, che come quella del Monte Badon non \u00e8 ancora stata ubicata. Ci\u00f2 ha fatto sorgere l'ipotesi che si tratti del medesimo scontro, anche se in realt\u00e0 \u00c1ed\u00e1n fu sconfitto dai sassoni.\nNel 608 \u00c1ed\u00e1n mor\u00ec e fu sepolto a Iona, cos\u00ec come Art\u00f9 sarebbe stato sepolto ad Avalon. Uno dei suoi figli, Artuir (vedi voce sotto), secondo alcuni sarebbe stato il modello per la figura leggendaria di Art\u00f9.\nArtuir mac \u00c1ed\u00e1in.\nSebbene primogenito di \u00c1ed\u00e1n mac Gabr\u00e1in, Artuir non divenne mai re di D\u00e1l Riata, perch\u00e9 dopo la morte del padre sul trono sal\u00ec il fratello Eochaid Buide. Quando \u00c1ed\u00e1n rinunci\u00f2 apparentemente al potere per ritirarsi in monastero, Artuir assunse il ruolo di condottiero militare, anche se ufficialmente il sovrano era ancora \u00c1ed\u00e1n. Fu quindi Artuir a guidare gli Scoti di Dalriada in guerra contro i Pitti, campagna militare diversa da quella poi condotta dal padre contro la Northumbria. Secondo questa teoria, Artur fu quindi attivo soprattutto nella regione compresa tra i due muri romani, conosciuta come Gododdin. David F. Caroll sostiene che Artuir guid\u00f2 una libera coalizione di Celti cristiani contro gli invasori pagani (riuscendo cos\u00ec a tenerli lontani per circa un secolo). Alla fine fu ucciso in battaglia nel 582. Questa \u00e8 l'ipotesi di Michael Wood. Tuttavia, Artuir \u00e8 soltanto uno dei quattro capi che probabilmente furono cos\u00ec chiamati dopo l'Art\u00f9 originale. Nei periodi moderni, il nome di Artur si scrive Artuir. Il suo nome \u00e8 quindi quasi certamente collegato all'Arthnou britannico.\nMolti aspetti del leggendario re Art\u00f9 corrispondono alla vita di Artuir, che utilizz\u00f2 una vecchia fortezza romana conosciuta col nome di Camelon (forse la successiva Camelot) e che mor\u00ec in battaglia vicino al fiume Allan, conosciuto anche col nome di Camallan (forse Camlann). Come l'Art\u00f9 della leggenda, anche Artuir ebbe una sorella di nome Morgana e fu un contemporaneo di Myrddin (poi chiamato Merlino). Nel mito Art\u00f9, ferito a morte, viene portato nell'isola di Avalon. E nel VI secolo in quell'area esisteva un'isola circondata da tre fiumi (Allan, Forth e Teith) e su cui c'era un insediamento di nome Invalone, che tra l'altro si trovava non lontano dal luogo della morte di Artuir. Quest'isola potrebbe quindi aver ispirato Avalon. Andrebbe anche sottolineato che le pi\u00f9 antiche menzioni di Art\u00f9 provengono da testi in lingua gallese, la stessa che al tempo di Artuir si parlava nell'area della Scozia in cui questo personaggio visse e combatt\u00e9 (Strathclyde).\nVa per\u00f2 sottolineato che questo Artuir potrebbe essere vissuto troppo tardi per essere l'Art\u00f9 della leggenda e inoltre che avrebbe combattuto i nemici sbagliati. Infatti nelle fonti pi\u00f9 antiche Art\u00f9 lotta contro i Sassoni e non contro i Pitti, mentre \u00c1ed\u00e1n combatt\u00e9 contro i northumbriani solo dopo la morte di Artuir. Quest'ultimo apparteneva inoltre alla generazione successiva alla battaglia del Monte Badon, combattuta tra il 491 e il 516. Non fu inoltre l'unica persona a portare il nome di \"Artur\" o una qualche altra variante del tempo di questo nome. Esisteva infatti anche un Arthuis re dell'Elmet e un Art\u00f9 nel Pembroke. Di contro, \"Artur[us]\" fu un nome raro e quasi mai attestato fino a dopo lo scontro a Badon (cosa che suggerisce che al leader britannico in quello scontro venisse dato il nome dall'originale Arthur, il cui nome potrebbe essere divenuto un nome di guerra o un titolo onorifico). Va anche detto che Artuir mac \u00c1ed\u00e1n mor\u00ec in battaglia contro i Pitti, mentre Art\u00f9 mor\u00ec combattendo contro Mordred di Lothian, che non era un Pitto. Se dunque egli potrebbe non essere l'originale Art\u00f9, la sua storia, come quella di altri Art\u00f9, potrebbe aver comunque contribuito allo sviluppo della leggenda arturiana.\nCalunnie e diffamazioni riguardo alla storicit\u00e0 del Big A..\nUna scuola di pensiero, che \u00e8 andata crescendo a partire dalle critiche mosse da David Dumville, sostiene che non ci sia alcuna base storica per la figura di Art\u00f9. Del resto, come sostiene questa corrente di pensiero, non esiste nessuna fonte a lui contemporanea (e nessuna credibile). Diversi studiosi sostengono che il personaggio originale, almeno nella forma e nei modi presenti in letteratura, sia assolutamente mitologico.\nIl malinteso sarebbe stato originato nella \"Historia Brittonum\" di Nennio (IX sec.), il quale introduce per la prima volta il personaggio di Art\u00f9, attribuendogli le dodici battaglie contro i Sassoni e la finale vittoria di Mons Badonicus, imprese che gli autori precedenti (il quasi-contemporaneo San Gildas nel suo \"De excidio Britanniae\" e Beda il Venerabile nella \"Historia ecclesiastica gentis Anglorum\") assegnavano invece al condottiero britanno-romano chiamato Aureliano Ambrosio.\nOra, nella rielaborazione pseudo-storica tracciata da Nennio, Aureliano Ambrosio non \u00e8 pi\u00f9 il condottiero vincitore dei Sassoni, ma diviene inspiegabilmente il \"bambino senza padre\" che re Vortigern contava di sacrificare per rendere stabili le fondamenta della sua torre (aprendo cos\u00ec la strada al futuro sviluppo del personaggio gaufridiano di Merlino). Nennio opera dunque una serie di spostamenti tra i vari personaggi e finisce con l'attribuire ad Art\u00f9 il ruolo che Gildas e Beda assegnavano ad Aureliano Ambrosio. Anche il titolo che Nennio assegna ad Art\u00f9, quello di \"dux bellorum\", condottiero in capo degli eserciti, corrisponde al titolo brittonico di \"wledig\" che la tradizione gallese attribuisce invece ad Aureliano Ambrosio [\"Emrys Wledig\"], evidenziando ancor pi\u00f9 lo scambio di ruoli e attributi tra i due personaggi.\nQualsiasi ricerca della figura di Art\u00f9, dunque, deve necessariamente partire da un'attenta analisi delle intenzioni autoriali dello stesso Nennio. Ci si pu\u00f2 anche chiedere quale siano state le fonti di Nennio e da dove egli abbia desunto il personaggio di Art\u00f9. Nennio era di origine gallese, ed \u00e8 assai probabile che lo stesso Art\u00f9 provenga dalle tradizioni popolari del suo paese.\nUna possibile risposta \u00e8 fornita in effetti dalle fonti mitologiche gallesi, dove Art\u00f9 compare in contesti piuttosto diversi da quelli delineati dalle fonti storiche e pseudo-storiche latine. Nel racconto \"Culhwch e Olwen\", Art\u00f9 viene descritto come un capo celtico di epoca pre-romana, la cui corte principale viene collocata a Celliwig, in Cornovaglia. Per quanto il racconto, almeno nella redazione a noi pervenuta, sia di epoca piuttosto tarda (composto forse nel XII secolo), \u00e8 indubbiamente arcaico nello stile e nei contenuti. Nel folto stuolo di guerrieri che circonda Art\u00f9, di cui il testo fornisce una lista quasi inesauribile, si riconoscono antiche divinit\u00e0 celtiche (come Mabon map Modron o Gwynn map Nudd), o personaggi mitologici presenti nelle \"Triadi\" e nei \"Mabinogion\". La presenza di giganti, streghe e animali parlanti, colloca questo arcaico Art\u00f9 a un mondo assolutamente mitologico, del tutto avulso da qualsiasi riferimento storico.\nAnalogamente, Art\u00f9 \u00e8 citato in alcune composizioni contenute nel \"Libro di Taliesin\". Tra queste, il \"Preiddeu Annwfyn\" (\"Le spoglie di Annwfyn\") descrive un disastroso viaggio di Art\u00f9 nell'altro mondo, alla caccia del calderone dell'ispirazione, di nuovo collocando il personaggio in un contesto mitologico.\nSecondo la Maschio e Giansanti, Art\u00f9 sarebbe dunque stato, in origine, un personaggio mitologico, pre-romano e pre-cristiano, forse simile ai re tribali all'epica irlandese. Conosciuto dalle tradizioni mitologiche gallesi, sarebbe stato poi sostituito, da Nennio, ad Ambrosio Aureliano, come vincitore della battaglia di Mons Badonicus, e quindi calato in un contesto storico che gli era probabilmente estraneo.\nBase mitologica.\nMiti di tipo arturiano si ritrovano gi\u00e0 nella antica Grecia. Arcade, re dell'Arcadia e figlio di Callisto, trasformata in orsa, fu trasformato nella stella Arcturus, cio\u00e8 \"guardiano dell'orsa\", intesa come l'Orsa Maggiore, che non era altro che la sua stessa madre Callisto trasformata in costellazione. L'etimologia del nome latino \"Artorius\" potrebbe essere collegata ad \"Arcturus\", forse tramite il popolo italico dei Messapi, che si consideravano discendenti di Arcade e per i quali \"Artas\" era un nome di re. Graham Anderson ha trovato ulteriori analogie: Arcade governava su una citt\u00e0 nota come \"la Tavola\" e possedeva un'arma magica denominata \"Calabrops\" (che richiama la \"Caliburn\" di Art\u00f9). Anderson, partendo dalla \"connessione sarmata\", trova anche numerosi altri paralleli con miti del Vicino Oriente che potrebbero aver influito sulla costruzione del mito arturiano.\nMolti gli elementi leggendari e le semi-dimenticate divinit\u00e0 celtiche confluite nei personaggi del mito arturiano.\nLa parola \"arth\" nell'odierna lingua gallese corrisponde a \"orso\", e tra i celti continentali (anche se non in Britannia) esistevano molte divinit\u00e0-orso chiamate \"Artio\" o \"Artos\". Inoltre, \"artur\" (gallese) e \"arturus\" (latino) significano \"uomo-orso\". E Art\u00f9 \u00e8 chiamato l\"Orso di Britannia\" da alcuni scrittori.\n\u00c8 stato anche suggerito che Art\u00f9 fosse in origine una semi-divinit\u00e0 celtica o preistorica, le cui leggende furono gradualmente trasformate in eventi storici per tramandare e conservare le tradizioni e le leggende celtiche dopo l'avvento del cristianesimo. Un esempio simile sarebbe quello del dio del mare Llyr, che divenne il leggendario re Lear.\nC'\u00e8 anche chi sostiene che la figura di Art\u00f9 sia completamente inventata, un eroe dei bardi celtici di cui loro cantavano le gesta, simile ai racconti germanici su Beowulf (che in alcune storie compare come Bo\u00f0varr Bjarki), il cui poema fu composto dai coloni sassoni in Britannia proprio attorno al periodo in cui cominciarono a emergere le prime leggende arturiane. Alcuni studiosi hanno notato un certo numero di elementi in comune tra Art\u00f9 e Beowulf, per quanto assai deboli: sono coraggiosi capi militari che poi diventano re, hanno spade magiche, vengono traditi dai loro stessi uomini e muoiono senza un erede. Infine, come quello di Art\u00f9 anche il nome di Beowulf significa \"lupo delle api\", trasparente \"kenning\" per \"orso\" (mentre Bo\u00f0varr Bjarki significa \"orso da combattimento\").\nSi pu\u00f2 pensare che Beowulf abbia almeno in parte influenzato le emergenti leggende arturiane, e viceversa. Oppure si possono ipotizzare influenze reciproche. La vicenda di Beowulf \u00e8 ambientata nel VI secolo, periodo delle prime leggende arturiane. E se anche le prime tradizioni orali anglosassoni su Beowulf non abbiano influenzato le pi\u00f9 antiche tradizioni arturiane, la versione scritta, realizzata per la prima volta dai monaci (che cristianizzarono il mito di Beowulf, cos\u00ec come fecero con le tradizioni celtiche) nell'Inghilterra del X secolo, potrebbe aver influenzato autori tardi come Goffredo di Monmouth (che scrisse in Galles nel XII secolo).\nArt\u00f9 potrebbe anche essere stato influenzato dalla figura di Sigmund della \"Saga di Volsung\". Entrambi avevano discendenze regali, per provare le quali dovettero per\u00f2 estrarre una spada (Art\u00f9 da una roccia, Sigmund dalle radici di un albero). Inoltre, entrambi commisero incesto senza saperlo, generando figli bastardi. Naturalmente, in tutti questi casi, \u00e8 assai arduo definire la figura di Art\u00f9 derivata da quella di Beowulf o di Sigmund. \u00c8 tuttavia possibile associare alcuni elementi delle vicende che li riguardano.\nArt\u00f9 un mosaico?\nMolti oggi pensano che la figura di Art\u00f9 scaturisca dalla fusione delle vicende di pi\u00f9 personaggi, tra quelli sopra menzionati. Comunque l'ipotesi attualmente pi\u00f9 accreditata da famosi storici (come l'accademico Morris, anche se talora criticato) viene a essere quella che la identifica con Ambrosius Aurelianus. In particolare, Danilo Re vede Art\u00f9 come sovrapposizione di due personaggi: Vortigern e Ambrosio Aurelio, zio e nipote. Gi\u00e0 nel 1885 il reverendo Isaac Taylor suggeriva che il latino \"Arthurus\" derivasse dal gaelico \"Arth r\"i, 'Alto re', titolo assunto dopo il VII secolo da alcuni supremi sovrani d'Irlanda. Il nome stesso di Ambrosio Aurelio altro non sarebbe che un maldestro tentativo di trasporre in latino il gallese \"amherawdyr\", letto come nome proprio, mentre era gi\u00e0 a sua volta calco del termine latino \"imperator\". Egli andrebbe identificato con lo storico re Comgall di Dalriada (487 - 537/542), menzionato negli Annali dell'Ulster. E la regina Ginevra corrisponderebbe alla principessa merovingia Erminethrudis (502 - 566), nota agli studiosi perch\u00e9 una copia del suo testamento \u00e8 sopravvissuta fino ai giorni nostri. Anche George J. D. Campbell (1823 - 1900), VIII duca di Argyll, storico dell'omonimo clan, era dell'opinione che Ginevra fosse figlia di un re dei Franchi.\nBibliografia.\nBibliografia di riferimento in inglese:\nBibliografia in italiano\nMario de Matteis-Antonio Trinchese, \"LoRe Art\u00f9 k'avemo perduto\", Athena Verlag, Oberhausen, 2010"}
{"id": "569244", "revid": "181699", "url": "https://it.wikipedia.org/wiki?curid=569244", "title": "Banato", "text": "Il Banato (; ; ; ) \u00e8 una regione storico-geografica dell'Europa centrale, oggi facente parte del territorio di Serbia, Romania e Ungheria.\nCapitale storica del Banato \u00e8 Timi\u0219oara, oggi in Romania.\nLa regione \u00e8 nettamente delimitata su tre lati da importanti fiumi: a nord il Mure\u0219/Maros, a ovest il Tibisco e a sud il Danubio.\nSul lato orientale il Banato confina con i Carpazi, che conferiscono al Banato romeno un aspetto collinoso, al contrario del Banato serbo che fa parte del bassopiano Pannonico.\nEtimologia.\nIl termine \"banato\" (modellato su altre entit\u00e0 politico-geografiche come emirato, califfato, sultanato, voivodato) designava una provincia di frontiera governata da un bano. Nel Medioevo, nel Regno d'Ungheria vi erano numerosi banati, quali i banati di Dalmazia, di Slavonia, di Bosnia e Croazia, che scomparvero con le conquiste dei Veneziani e l'avanzata dell'Impero Ottomano. Quando si parla del Banato senza ulteriore specificazione, il termine indica oggi per antonomasia il banato di Temesv\u00e1r (Timi\u0219oara), che occupava l'area della regione attuale. Stranamente, il banato di Temesv\u00e1r acquis\u00ec questo titolo in seguito al trattato di Passarowitz (1718), pur non essendo mai stato governato da un bano.\nStoria.\nNell'antichit\u00e0 il Banato faceva parte del regno della Dacia e, in seguito alle guerre di Traiano, entr\u00f2 a far parte della provincia romana omonima. Il territorio fu poi controllato dagli Avari e, a partire dal secolo V, dai Serbi, per poi diventare parte del Regno di Ungheria alcuni secoli dopo. Nel 1526 il Banato fu conquistato dai Turchi e durante questo periodo per breve tempo il re serbo Jovan Nenad riusc\u00ec a fondare un regno serbo indipendente che includeva la regione.\nCon la pace di Passarowitz il Banato pass\u00f2 all'Impero austriaco col nome di \"Temescher Banat\" o Banato di Temesv\u00e1r. Con l'introduzione del dualismo austro-ungarico (1867), il Banato fu assegnato al Regno d'Ungheria e suddiviso verticalmente in tre fasce di territorio, corrispondenti ai comitati di Toront\u00e1l, Temes e Krass\u00f3-Sz\u00f6r\u00e9ny.\nIn seguito alla prima guerra mondiale il Trattato del Trianon del 4 giugno 1920 sanc\u00ec la divisione del Banato tra la Romania (18.945\u00a0km\u00b2), il neonato Regno di Jugoslavia (9.307\u00a0km\u00b2) e l'Ungheria (217\u00a0km\u00b2). Fu allora che inizi\u00f2 l'esodo della popolazione tedesca del Banato, dopo l'effimera esistenza della Repubblica del Banato.\nSuddivisione amministrativa del Banato.\nIn Romania:\nIn Serbia:\nIn Ungheria:\nPopolazione.\nFino al 1944 la popolazione del Banato (sia jugoslavo, sia romeno) costituiva una delle aree pi\u00f9 eterogenee in Europa dal punto di vista etnico, e comprendeva principalmente Romeni, Serbi, Tedeschi ed Ungheresi, con altre residue minoranze tra cui Slovacchi, Ebrei, Rom, Bulgari, Ucraini ed Armeni.\nNel XVIII secolo - alla fine delle guerre con l'Impero Ottomano - per decisione imperiale austriaca la regione venne ripopolata con coloni in prevalenza cattolici e provenienti in gran parte dall'area germanica. Pur essendo chiamati \"Svevi del Banato\" (\"Banater Schwaben\"), tali popolazioni provenivano da aree differenti dei paesi di lingua tedesca e non soltanto dalla Svevia, ma anche da Palatinato, Assia, Baviera, Austria Superiore e Inferiore e Alsazia. I tedeschi si stabilirono soprattutto nel Banato orientale, dove molti villaggi e citt\u00e0 erano a maggioranza tedesca; nello stesso capoluogo Timi\u0219oara i tedeschi costituivano, fino alla seconda guerra mondiale, il gruppo etnico pi\u00f9 numeroso.\n, la minoranza tedesca nel Banato occidentale serbo (358.604 persone nella Vojvodina secondo il censimento del 1931, \"vedi\" Svevi del Danubio) \u00e8 quasi completamente scomparsa immediatamente dopo la guerra attraverso fughe, deportazioni nei lavori forzati russi, omicidi, espulsioni e migrazioni. Il Banato romeno fu ampiamente risparmiato da questo. Anche qui segu\u00ec una (transitoria) privazione dei diritti ed una totale espropriazione ai danni della minoranza tedesca e la temporanea deportazione di quasi tutti i tedeschi di et\u00e0 idonea al lavoro nell'Unione Sovietica. Ma a differenza del Banato occidentale, allora jugoslavo, oggi serbo, qui non verific\u00f2 una pulizia etnica con deportazione sistematica. Cos\u00ec gli Svevi del Banato in Romania poterono conservare in diversa misura la loro identit\u00e0 ed i loro beni. Solo le grandi ondate delle espulsioni degli anni 1960 e 1980 fecero ritornare il numero dei tedeschi del Banato ad una minoranza infinitamente piccola, per quanto ancora oggi, soprattutto nei dintorni di Timi\u0219oara, nomi di luogo come \"Altringen\", \"Bethausen\", \"Gottlob\", \"Johanisfeld\", \"Lenauheim\", \"Liebling\", \"Nitzkydorf\" o \"Gherman\" richiamino l'attenzione sulla passata presenza tedesca della regione.\nLa convivenza tra i gruppi della popolazione \u00e8 tradizionalmente buona. I conflitti etnici del passato si sono da tempo smorzati. Nel Banato serbo i tedeschi dopo la seconda guerra mondiale furono sostituiti da Montenegrini, Bosniaci e Serbi provenienti dalla Serbia centrale. Negli anni novanta si aggiunsero ancora profughi serbi dalla Croazia, dalla Bosnia ed Erzegovina e dal Kosovo. Nel Banato romeno al posto dei tedeschi sono subentrati numerosi coloni da altre parti della Romania, prevalentemente Romeni, ma anche Ungheresi (cosiddetti Siculi di Transilvania) e Rom. Ci\u00f2 nonostante, nel Banato romeno non \u00e8 stato sinora possibile coprire la scarsit\u00e0 della popolazione (causata dall'esodo dei tedeschi).\nPer un abitante del Banato anche oggi non \u00e8 insolito padroneggiare due o tre lingue. Molti prestiti linguistici, inoltre, sono stati scambiati localmente tra le lingue. Cos\u00ec, ad esempio, nella cerchia della citt\u00e0 di Lugoj (ted. \"Lugosch\", ungh. \"Lugos\") non \u00e8 inconsueto, nell'uso linguistico quotidiano, adoperare la parola \"Bigleis\" al posto di \"B\u00fcgeleisen\" (in ted., \"ferro da stiro\").\nLa scrittrice di lingua tedesca Herta M\u00fcller, che \u00e8 nata nel Banato, e pi\u00f9 precisamente a Nichidorf, da genitori tedeschi, ha raccontato nei suoi romanzi le vicende delle popolazioni \"tedesche\" abitanti in Romania costrette all'esilio dal regime comunista di Nicolae Ceau\u0219escu. La scrittrice, Premio Nobel per la Letteratura, \u00e8 scappata in Germania nel 1987.\nSimboli.\nIl simbolo araldico tradizionale del Banato \u00e8 un leone, che compare oggi sia nello stemma della Romania che in quello della Voivodina.\nPrincipali citt\u00e0.\nLe maggiori citt\u00e0 del Banato sono:\nCitt\u00e0, che storicamente non fanno parte del Banato, nel corso del XX secolo si sono per\u00f2 estese in questa regione, cos\u00ec che oggi alcune loro parti si trovano nel Banato storico: Arad (\"Aradu Nou\", ted. \"Neuarad\"), Belgrado (\"Palilula\") e Seghedino (ted. \"Szegedin\") (\"\u00dajszeged\")."}
{"id": "569247", "revid": "729019", "url": "https://it.wikipedia.org/wiki?curid=569247", "title": "Nexus Editrice", "text": "Nexus Editrice, \u00e8 stata presente sul mercato di giochi da tavolo e di ruolo dal 1993 al 2009 ed \u00e8 stata uno dei pi\u00f9 importanti editori del settore in Italia.\nStoria.\nViene fondata nel 1993 da Roberto Cecchini, Roberto Di Meglio, Marcello Missiroli e Simone Peruzzi insieme alla casa editrice bolognese Granata Press. Negli anni successivi la compagine societaria cambier\u00e0 pi\u00f9 volte, coinvolgendo altre personalit\u00e0 del mondo ludico italiano, come Andrea Angiolino, Marco Maggi, Francesco Nepitello, Pier Giorgio Paglia, Giacomo Sottocasa.\nOltre a numerosi giochi di ruolo e giochi da tavolo, ha pubblicato varie riviste, tra cui \"Kaos\", \"Giocarea\", \"Oracolo\" (dedicata ai giochi di carte collezionabili) e \"Dragon &amp; Dungeon\" (traduzione selezionata di articoli dalle riviste statunitensi \"Dragon\" e \"Dungeon\" dedicate al gioco di ruolo \"Dungeons &amp; Dragons\").\nHa tradotto e adattato per il mercato italiano molti prodotti esteri, inclusi molti giochi della gioco in stile tedesco e soprattutto giochi editi negli USA dalla Fantasy Flight Games.\nHa collaborato alla creazione di alcuni prodotti da edicola a fascicoli, come la serie Hobby &amp; Work dedicata a Warhammer e diversi giochi su \"Dragon Ball\" e ha pubblicato diversi libri, tra cui le antologie dei racconti vincitori del Trofeo RiLL.\nHa produtto ed esportato in tutto il mondo, dal 1999 al 2008, i soldatini Atlantic, dagli stampi originali degli anni sessanta-settanta, e i propri giochi da tavolo, tra cui \"La Guerra dell'Anello\" (sotto licenza della Tolkien Enterprise), \"Marvel Heroes\" (su licenza Marvel Comics) e la serie \"Wings of War\".\nLa Nexus \u00e8 stata anche uno dei principali distributori nazionali di giochi di societ\u00e0, con un catalogo che ha incluso tra i principali prodotti \"HeroClix\", \"Mageknight\", il gioco di carte collezionabili de \"Il Signore degli Anelli\" e i giochi da tavolo prodotti dalla \"Fantasy Flight Games\".\nDal 2008 il marchio Nexus \u00e8 stato ceduto da Nexus Editrice alla societ\u00e0 NG International (una branca dell'Italeri), che lo utilizza per identificare la sua produzione di giochi da tavolo fino alla sua liquidazione, nell'agosto 2011."}
{"id": "569250", "revid": "1318658", "url": "https://it.wikipedia.org/wiki?curid=569250", "title": "Arrondissement di Castelsarrasin", "text": "L\"arrondissement\" di Castelsarrasin \u00e8 una suddivisione amministrativa francese, situata nel dipartimento del Tarn e Garonna e nella regione dell'Occitania.\nStoria.\nFu creato nel 1808 sulla base dei preesistenti distretti. Nel 1926 vi fu integrato l'arrondissement soppresso di Moissac.\nComposizione.\nL\"arrondissement\" di Castelsarrasin raggruppa 103 comuni in 12 cantoni:"}
{"id": "569251", "revid": "77358", "url": "https://it.wikipedia.org/wiki?curid=569251", "title": "Chiocciola (mollusco)", "text": ""}
{"id": "569252", "revid": "1537829", "url": "https://it.wikipedia.org/wiki?curid=569252", "title": "Ongran", "text": "Ongran \u00e8 una storica ed antichissima famiglia nobile piemontese, anticamente detta anche \"Hongran\".\nQuesta famiglia dette il nome alla importante ed estesa localit\u00e0 (quartiere) di Ongran (posta nel territorio nizzardo nei pressi di Peille), ove la famiglia risiedette, esercitando giurisdizione sulle terre circostanti, dall'XI secolo fino al 1400 circa. \u00c8 citata in numerose pubblicazioni specializzate in storia del territorio nizzardo. Ongran era un paese che fu distrutto nel XIII secolo; era una delle ultime terre del contado di Cimela, a levante di Toetto nella parte settentrionale di Peglia, dov'\u00e8 un luogo che ne conserva il nome: in cima a un colle esistono i ruderi di antichi fabbricati che hanno il nome di S. Giovanni d'Ongran; ponte di Passo d'Ongran \u00e8 chiamato un vecchio ponte in pietra sul vicino torrente che tragitta in altro luogo che ha la stessa denominazione. Nel medioevo il paese di Ongran veniva chiamato \"Ongraniacum\" e in tempi pi\u00f9 bassi \"Ongranium\"; da una carta dell'Archivio dell'Abazia di S. Ponzio abbiamo una citazione nell'870 di \"Ongraniaco villa huius comitatus Cemenelensis\".\nIl nome di detta localit\u00e0 figura ancora in antichissime carte: una del 1078 circa fa menzione di molte chiese sottoposte alla giurisdizione ed al dominio dei \"Monaci di S. Ponzio\", fra le quali viene citata la \"\u201cEcclesia S.Simeonis de Ongranio\"\"; altrove apprendiamo che Isnardo Vescovo di Nizza, nel 1108, accordava in dono ai suoi Canonici alcuni Castelli, fra i quali quello di \"\u201cUngraini superioris\u201c\"; simile concessione faceva il Vescovo Arnaldo nel 1159. Altro vicino centro abitato con castello signorile, citato nella stessa epoca, era denominato \"Ongran \"inferior\"\" con la chiesa di S.Giovanni.\nPrimo personaggio di questa famiglia di cui si abbia notizia \u00e8 Amedeo (firmatario di un atto di donazione del 1144), seguace di Guglielmo conte di Ventimiglia. Bertrando (1272) eredit\u00f2 le terre di Guglielmo di Peglia (Peille) ove, dopo l'assassinio di Guglielmo di Ongran, la famiglia si trasfer\u00ec, avendole la gente di Peglia ivi costruita una nuova dimora; dopo la distruzione del castello di Ungran, il relativo territorio fu unito a quello di Peglia, mantenendo comunque fino ad oggi la sua originaria denominazione (localit\u00e0 e Passo di Ongran).\nNel corso del XV secolo a seguito di una catastrofe avvenuta a Peglia la famiglia si trasfer\u00ec a Saint Sauveur sur Tinee, ove rimase fino ai primi dell'Ottocento (epoca alla quale prese stabile dimora in Nizza): sempre qualificati \"nobili\", i suoi componenti furono notai, sacerdoti, sindaci, ricchi negozianti. La famiglia aveva ottenute patenti di nobilt\u00e0 anche da Carlo 7\u00ba Re di Francia in ricompensa dei prestiti di denaro fatti al governo.\nTra gli altri personaggi di questa famiglia citiamo: Onorato (1540) Giacomo (1600), Giannino o Gioanetto (1639), Giuseppe (1678), Luigi (1700). Giuseppe Antonio, figlio di Ludovico, ricco commerciante di legno, fu investito con i suoi successori dal Duca di Savoia di un feudo in S.Salvatore il 6 settembre 1760; mor\u00ec nel 1765 lasciando considerevoli fondi alla chiesa del suo paese ed ebbe sepoltura nella chiesa di S. Francesco d'Assisi in Nizza (dove si era trasferito nel 1740-50), nel monumento sepolcrale da lui fatto erigere e concesso a lui e suoi successori (la chiesa fu poi distrutta durante la rivoluzione francese). Il figlio primogenito avvocato Lodovico Antonio Onorato (nato nel 1724) ottenne \"conferma dell'investitura del feudo in San Salvatore\" dalla R. Camera dei Conti il 9 dicembre 1766; il figlio secondogenito Giuseppe Francesco, che aveva sposata Francesca figlia del Barone Caravadossi, costru\u00ec il suo palazzo in via S.Francesco di Paola ed ottenne il titolo di \"conte di Fiano\" con giurisdizione sul relativo feudo (7 marzo 1772): mor\u00ec senza lasciar prole e il titolo fu inutilmente rivendicato dal fratello e dai suoi discendenti.\nPietro Giuseppe Antonio (n. 1749, m. 1812), figlio del predetto Lodovico, fu Capitano dei Granatieri del reggimento di Nizza: spos\u00f2 Teresa dei Baroni Galea della Maddalena. Rimasti fedeli a Casa Savoia, gli Ongran emigrarono nel 1793 ed i loro beni furono confiscati; rientrarono in patria nel 1815, subito dopo appellandosi \"d'Ongran de Saint Sauveur\" (ancora nel 1860 i d'Ongran votarono a favore dei Savoia). Suo figlio Luigi Gaetano (1786-1857), tenente colonnello nella Brigata di Cuneo, cavaliere dell'ordine dei SS. Maurizio e Lazzaro, primo Console di Nizza (1825), fu creato \"conte\" con i discendenti primogeniti il 25 maggio 1824 da Re Carlo Felice; spos\u00f2 la contessa Elisabetta Michaud de Beaureatur e fu sepolto nella elegante cappella gentilizia di Cimiez (Nizza), tuttora esistente.\nCon Giuseppe (1852-1898), figlio del precedente e sposo in prime nozze di Maria Seassau, si estinse la linea maschile della famiglia. (dalla seconda moglie Maria Galea dei baroni della Maddalena ebbe due figlie, Rita e Vittoria). Sulla facciata del suo palazzo, in Piazza Massena 13, figura ancora l'arma di famiglia, attestata dal XVII secolo in Saint-Sauveur.\nUna genealogia \u00e8 stata stilata da Gerard Colletta nella sua pubblicazione \"Saint-Sauveur sur Tinee\" (ed. Serre, 2006).\nIl nome continua nella casa Serlupi per il matrimonio di Angela, figlia di primo letto di Giuseppe, con il Marchese Alfonso Serlupi, al quale fu concesso di aggiungere al proprio il nome d'Ongran, per s\u00e9 e per i suoi discendenti, con \"D. Luog. 1\u00ba marzo 1917\" previo parere della Regia Consulta Araldica.\nLa famiglia dei marchesi Serlupi d'Ongran patrizi romani \u00e8 oggi rappresentata dai figli del marchese don Giuseppe Serlupi d'Ongran e di donna Anna Maria dei principi Borghese e risiede a Firenze.\nLa famiglia d'Ongran \u00e8 \u201cquarto\u201d ricevuto nel S.M. Ordine di Malta nel processo del Conte Alessandro Mariotti Solimani Cav. d'on. e dev. (26.4.1991)."}
{"id": "569256", "revid": "544909", "url": "https://it.wikipedia.org/wiki?curid=569256", "title": "Principio d'indeterminazione di Heisenberg", "text": ""}
{"id": "569257", "revid": "544909", "url": "https://it.wikipedia.org/wiki?curid=569257", "title": "Principio d'indeterminazione", "text": ""}
{"id": "569258", "revid": "770685", "url": "https://it.wikipedia.org/wiki?curid=569258", "title": "Partito della Comunit\u00e0 Ungherese", "text": "Il Partito della Comunit\u00e0 Ungherese (in ungherese: \"Magyar K\u00f6z\u00f6ss\u00e9g P\u00e1rtja\"; in slovacco: \"Strana Ma\u010farskej Komunity\" - SMK-MKP) \u00e8 stato un partito politico slovacco costituitosi nel 1998 in seguito alla fusione di tre distinti soggetti politici, espressione della minoranza ungherese:\nInizialmente designato col nome di Partito della Coalizione Ungherese (in ungherese: \"Magyar Koal\u00edci\u00f3 P\u00e1rtja\"; in slovacco: \"Strana Ma\u010farskej Koal\u00edcie\"), ha assunto l'odierna denominazione nel settembre 2012.\nSi collocava su posizioni cristiano-democratiche ed \u00e8 stato membro del Partito Popolare Europeo. Nel 2021 il partito \u00e8 confluito nell\"'Alleanza\".\nStoria.\nIn occasione delle elezioni parlamentari del 1994, il Movimento Democratico Cristiano Ungherese, Coesistenza e il Partito Civico Ungherese avevano dato vita alla \"Coalizione Ungherese\" (\"Magyar Koal\u00edci\u00f3\"/\"Ma\u010farsk\u00e1 Koal\u00edcia\"), che ricevette il 10,2% dei voti.\nAlle parlamentari del 1998 la formazione, trasformatasi in un vero e proprio partito, ottenne il 9,1% dei consensi ed entr\u00f2 nella compagine di governo, impegnandosi nella difesa dei diritti della comunit\u00e0 di lingua ungherese, nel processo di integrazione europea, nel sostegno alla Nato ed al sistema economico del libero mercato.\nAlle elezioni parlamentari del 2002 MKP miglior\u00f2 il proprio risultato ottenendo l'11,2% dei voti ed eleggendo 20 deputati. Il partito conferm\u00f2 la propria presenza nel governo di centro-destra (SDKU, ANO, KDH, MKP) e ottenne 4 ministri (Sviluppo, Integrazione europea e diritti delle minoranze, Agricoltura, Costruzioni e sviluppo regionale) e 6 sottosegretari.\nAlle elezioni parlamentari del 2006 la coalizione di centro-destra fu battuta a causa del crollo dei liberali di ANO che non superarono lo sbarramento del 5%, perdendo il 6,4% dei voti. Lo Smer, partito socialdemocratico moderato, ha raddoppiato i propri seggi passando da 25 a 50. MKP mantenne invariato il proprio peso elettroale, 11,4% dei voti e 20 seggi. In totale il centro-destra ottenne 65 seggi. Si dimostrarono cos\u00ec determinanti i voti dei nazionalisti. SNS ha conquistato 20 seggi, precedentemente non era presente in parlamento, e LS-HZDS scese da 36 a 15 seggi. Un'alleanza di centro-sinistra tra Smer, MKP e KDH si rivel\u00f2 impossibile perch\u00e9 sarebbe stata priva di maggioranza parlamentare (74 seggi sui 75 necessari). Vista l'incompatibilit\u00e0 dei democristiani e degli ungheresi con i nazionalisti, lo Smer diede vita a un'insolita alleanza sinistra-destra.\nAlle elezioni parlamentari del 2010 il partito ha ottenuto il 4,33% dei consensi, senza riuscire a superare lo sbarramento del 5%."}
{"id": "569268", "revid": "70217", "url": "https://it.wikipedia.org/wiki?curid=569268", "title": "Testina induttiva", "text": ""}
{"id": "569270", "revid": "767487", "url": "https://it.wikipedia.org/wiki?curid=569270", "title": "Non rimpiango la mia giovinezza", "text": ", noto anche con il titolo Nessun rimpianto per la mia giovinezza, \u00e8 un film del 1946 diretto da Akira Kurosawa.\nIl film si ispira alla vicenda realmente accaduta del professor Takikawa e del suo allievo Hidemi Ozaki, torturato e ucciso durante un interrogatorio di polizia.\nTrama.\nI personaggi principali sono il professor Yagihara, sua figlia Yukie e il suo allievo Noge.\nAlla vicenda politica del giovane Noge, sempre pi\u00f9 coinvolto nell'opposizione al crescente militarismo giapponese, si accompagna quella sentimentale relativa al rapporto tra i due giovani.\nDopo il loro primo incontro, i due si vedono alle riunioni tenute nella casa del professore. In seguito vivono insieme a Tokyo. Tuttavia un giorno la situazione precipita: Noge viene arrestato e la stessa Yukie \u00e8 interrogata dalla polizia. Ella verr\u00e0 a sapere della morte del giovane solo al momento del suo rilascio. Si reca cos\u00ec al villaggio natale di Noge ove decide di rimanere accanto ai genitori di lui, prostrati dalla perdita ed emarginati dagli altri contadini per essere i genitori di una spia. Rimarr\u00e0 l\u00ec anche dopo la fine della guerra."}
{"id": "569272", "revid": "709565", "url": "https://it.wikipedia.org/wiki?curid=569272", "title": "M2", "text": ""}
{"id": "569274", "revid": "49022", "url": "https://it.wikipedia.org/wiki?curid=569274", "title": "Ambrosius Aurelianus", "text": ""}
{"id": "569275", "revid": "14691", "url": "https://it.wikipedia.org/wiki?curid=569275", "title": "Paleoetnologia", "text": ""}
{"id": "569277", "revid": "66740513", "url": "https://it.wikipedia.org/wiki?curid=569277", "title": "Multi-spot", "text": "Il multi-spot \u00e8 una tecnica fotografica di misurazione della luce consistente nella possibilit\u00e0 di memorizzare un numero finito di punti luce all'interno del campo inquadrato dalla fotocamera in modo da permettere all'apparecchio di calcolare la giusta media matematica della luce necessaria affinch\u00e9 tutte le aree della foto siano esposte in maniera efficace.\nRappresenta una evoluzione della gi\u00e0 innovativa misurazione Spot.\nIl sistema Multi-spot, implementato nella Olympus OM-4 nel 1984, permetteva di memorizzare fino ad 8 diversi punti luce all'interno della stessa foto."}
{"id": "569278", "revid": "1565034", "url": "https://it.wikipedia.org/wiki?curid=569278", "title": "Regione ecclesiastica Liguria", "text": "La Regione ecclesiastica Liguria \u00e8 una delle sedici regioni ecclesiastiche in cui \u00e8 suddiviso il territorio della Chiesa cattolica in Italia.\nIl suo territorio comprende la maggior parte della regione amministrativa Liguria (che \u00e8 in parte compresa nelle regioni ecclesiastiche Piemonte ed Emilia-Romagna) e parti delle province di Alessandria, Pavia e Cuneo.\nLa regione ecclesiastica oggi.\nSuddivisione.\nQuesta regione ecclesiastica corrisponde alla provincia ecclesiastica dell'arcidiocesi di Genova:\nTribunale ecclesiastico.\nLe cause ecclesiastiche sono giudicate in primo grado dal tribunale ecclesiastico ligure e in secondo grado dal tribunale ecclesiastico piemontese. Il tribunale ecclesiastico ligure giudica inoltre in secondo grado le cause che sono giudicate, in primo grado, dal tribunale ecclesiastico lombardo."}
{"id": "569279", "revid": "729019", "url": "https://it.wikipedia.org/wiki?curid=569279", "title": "Giro del Belgio 1937", "text": "Il Giro del Belgio 1937, ventiseiesima edizione della corsa, si svolse in cinque tappe tra il 12 maggio e il 17 maggio 1937, per un totale di 1 193 km e fu vinto dal belga Adolph Braeckeveldt."}
{"id": "569281", "revid": "1305772", "url": "https://it.wikipedia.org/wiki?curid=569281", "title": "M3", "text": ""}
{"id": "569290", "revid": "547034", "url": "https://it.wikipedia.org/wiki?curid=569290", "title": "Sannazzaro", "text": "I Sannazzaro furono un'antica famiglia dell'Italia Settentrionale, localizzata particolarmente a Pavia e nel Monferrato, fiorente specialmente tra il XII e il XIV secolo.\nEbbero un notevole potere politico nella citt\u00e0 di Pavia, essendo tra le principali casate sia di parte guelfa sia di parte ghibellina, essendo fedeli sostenitori della parte imperiale. Inoltre ebbe ampi feudi nel territorio circostante, soprattutto nelle province di Pavia e Alessandria.\nStoria.\nOrigini.\nL'origine del nome (\"de Sancto Nazario\") proviene quasi certamente da Sannazzaro de' Burgondi, nella bassa Lomellina, non lontano dal Po, oltre il quale, in prossimit\u00e0 di Valenza, si trovano i pi\u00f9 antichi feudi noti della famiglia. Fin dal 1162 era infatti signoria dei Sannazzaro il feudo di \"Lazzarone\", attuale Villabella in comune di Valenza. Nel 1163 ottennero da Federico I la conferma dei loro privilegi, bench\u00e9 il documento non specifichi su quali terre essi si estendessero. \u00c8 probabile comunque che si trovassero appunto nella bassa Lomellina e intorno a Valenza. Utilizzando il diritto di costruire castelli ove volessero nei loro territori, eressero il castello di Giarole, anch'esso presso Valenza, che tuttora appartiene a questa casata. Essa era allora rappresentata da Guidone, Bergonzo, Assalito e Raniero Sannazzaro. \nAscesa.\nPochi anni dopo i loro domini furono sottomessi per decreto imperiale alla superiore giurisdizione di Pavia e in minor misura del Marchese del Monferrato. Questo permise a una linea della famiglia, discesa probabilmente da Assalito, di insediarsi in Pavia, partecipando attivamente alla politica di quel comune ed estendendo grandemente i propri domini nell'Oltrep\u00f2 Pavese. Dante nel Convivio ricorda che i Sannazzaro erano ritenuti \"nobilissimi\", ovvero i pi\u00f9 nobili, di Pavia. Tra il XII e il XIV ebbero numerosissimi Podest\u00e0 di citt\u00e0 del nord Italia, quali Bergamo, Cremona, Piacenza, Casale Monferrato, Vercelli, oltre a vescovi a Pavia e Ivrea.\nAlla fine del XIV secolo, allorch\u00e9 ricevettero un'ulteriore conferma imperiale dei loro privilegi, risultavano divisi in molti rami. \nRamificazione.\nUn altro importantissimo ramo \u00e8 riconducibile a quelli che possedevano presso Broni, nell'Oltrep\u00f2, la signoria della valle Scuropasso, e avevano sede a Cigognola, da cui era controllabile il castello di Castana, e a Pietra. A questo ramo apparteneva il podest\u00e0 di Pavia Guglielmo Sannazzaro, importante figura nelle lotte politiche della citt\u00e0. \nUn altro importante gruppo si trovava nell'Oltrep\u00f2 occidentale, a sud di Voghera, ove vi erano alcune linee che avevano sede a Retorbido, nella sua attuale frazione \"Murisasco\", a Rivanazzano e nella sua frazione \"Nazzano\", e a Pozzol Groppo appena oltre il confine della provincia di Alessandria. Altre linee, dette semplicemente \"de Sancto Nazario\", si trovavano probabilmente a Sannazzaro de' Burgondi, e in luoghi vicini. Altre linee poi erano insediate verso Alessandria, a Pietra Marazzi, Ozzano Monferrato e Giarole.\nI Sannazzaro pavesi, prevalentemente di parte guelfa, subirono l'ostilit\u00e0 specie dei Beccaria, che riuscirono con l'inganno, sotto Filippo Maria Visconti, a farli bandire sottraendo loro tutti i feudi. La casata decadde, senza per\u00f2 estinguersi del tutto. \nMigliore fu la sorte dei Sannazzaro del Monferrato, divenuti cittadini di Casale, in particolare il ramo di Giarole, tuttora esistente. Di questo ramo fa parte il conte Filippo di Sannazzaro di Giarole, generale d'Artiglieria dell'Esercito sardo, governatore di Cuneo, Mondov\u00ec e Demonte, nominato nel 1737 cavaliere dell'Ordine dell'Annunziata dal Re Carlo Emanuele III di Savoia.\nPortano il titolo di conti di Giarole, signori di Valmacca e Lazzarone."}
{"id": "569292", "revid": "767487", "url": "https://it.wikipedia.org/wiki?curid=569292", "title": "The Music Machine", "text": "I Music Machine sono un gruppo garage rock statunitense, fondato a met\u00e0 degli anni sessanta da Sean Bonniwell, cantante e chitarrista di San Jose.\nStoria dei Music Machine.\nPervennero al successo con \"Talk Talk\" che nel 1966 raggiunse la top 20 dei brani pi\u00f9 ascoltati negli Stati Uniti. In seguito non furono pi\u00f9 in grado di sfornare nuovi hit a causa di problemi legati alla promozione dei loro dischi e dei concerti e si sciolsero rapidamente. Bonniwell continu\u00f2 la carriera solista, ma ben presto abbandon\u00f2 polemicamente la scena musicale per dedicarsi alla ricerca spirituale, viaggiando da solo per gli Stati Uniti.\nI Music Machine sono diventati negli anni un gruppo di culto per via della particolare originalit\u00e0 dei pezzi che alternavano passaggi violenti e passaggi malinconici e per via anche della carismatica figura di Bonniwell, cantante e compositore dalla caldissima voce capace di esaltarsi anche in brani lenti, assumendo toni quasi da crooner.\nIl gruppo si faceva notare anche per il particolare look: vestivano tutti di nero, con un singolo guanto di pelle nella mano destra che rappresentava l'unione del gruppo, mentre la mano senza guanto rappresentava l'identit\u00e0 dei singoli.\nRecentemente il gruppo si \u00e8 riformato con Bonniwell e nuovi elementi e ha fatto una tourn\u00e9e in Europa nel 2004."}
{"id": "569293", "revid": "1652635", "url": "https://it.wikipedia.org/wiki?curid=569293", "title": "Mia (nome)", "text": "Origine e diffusione.\nSi tratta di un ipocoristico tedesco, scandinavo e olandese del nome Maria tipico di diverse lingue germaniche, di cui \u00e8 anche la forma frisone.\n\u00c8 diffuso, oltre che nelle lingue di origine, anche in inglese, spagnolo e italiano, lingua nella quale coincide con l'aggettivo possessivo \"mia\".\nOnomastico.\nIl nome \u00e8 adespota, non essendoci sante che lo portano. L'onomastico pertanto ricade il 1\u00ba novembre, giorno di Ognissanti, o eventualmente lo stesso giorno del nome Maria."}
{"id": "569294", "revid": "729019", "url": "https://it.wikipedia.org/wiki?curid=569294", "title": "Giro del Belgio 1938", "text": "Il Giro del Belgio 1938, ventisettesima edizione della corsa, si svolse in cinque tappe tra il 19 maggio e il 23 maggio 1938, per un totale di 1 130 km e fu vinto dal belga Fran\u00e7ois Neuville."}
{"id": "569295", "revid": "1543377", "url": "https://it.wikipedia.org/wiki?curid=569295", "title": "Emotional hardcore", "text": "L'emotional hardcore (o early emo) \u00e8 considerato la prima forma di musica emo, sorta verso la met\u00e0 anni ottanta attorno all'area di Washington DC. Gruppi cardine di questa ondata musicale sono Embrace, Rites of Spring, Jawbreaker, Samiam.\nStoria.\nNel 1985, a Washington D.C., Ian MacKaye e Guy Picciotto, veterani della scena hardcore locale, decisero di prendere la distanza dalla crescente \"violenza musicale\" dei gruppi componenti il loro contesto musicale. Decisero di portare la propria musica su un livello pi\u00f9 personale, abbracciando la sperimentazione e dando vita a due distinti gruppi: gli Embrace di MacKaye e i Rites of Spring di Picciotto. Il nuovo sound era il risultato di un crescente spirito di sperimentazione ed innovazione musicale e l'estate del 1985 viene tuttora ricordata nella scena musicale con il nome di \"Revolution Summer\".\nIn breve tempo, il neonato stile influenz\u00f2 molti gruppi (in particolare Moss Icon, Nation of Ulysses, Dag Nasty, Shudder To Think, Fire Party, Marginal Man e Gray Matter) molti dei quali incisero i propri dischi per l'etichetta indipendente di Ian MacKaye, la Dischord Records). \nL'origine del termine \"emo\" \u00e8 ancora incerta, tuttavia i membri dei Rites of Spring lo utilizzarono nel 1985 in una intervista al Flipside Magazine, riferendo che numerosi fans avevano iniziato ad utilizzare tale termine per descrivere la loro musica.\nAnche altre scene svilupparono un sound simile a quello di Washington D.C.. Nei primi anni novanta a San Diego, la Gravity Records realizz\u00f2 diversi dischi hardcore emo. Le bands pi\u00f9 significative di quella scena furono Heroin, Indian Summer, Angel Hair, Antioch Arrow e Mohinder.\nContemporaneamente, anche a New York e nel New Jersey, bands come Native Nod, Merel, 1.6 Band, Rye Coalition e Quicksand stavano percorrendo la stessa direzione. Molte di queste band si \"riunirono\" ideologicamente nella scena dei club ABC No Rio e CBGB. Molte di queste prime forme di musica emo, in particolare la scena di San Diego, iniziarono ad evolvere verso territori pi\u00f9 caotici ed aggressivi, dando origine allo screamo.\nIn gran parte, il lato pi\u00f9 hardcore dell'emo inizi\u00f2 a dissolversi con lo scioglimento di molte delle bands citate. Nonostante ci\u00f2, tuttora alcune bands come Circle Takes the Square, Hot Cross, City of Caterpillar, Funeral Diner e A Day in Black and White continuano a riflettere lo stile emo originario.\nNel frattempo, dallo scioglimento degli Embrace e dei Rites of Spring nascevano i Fugazi che sebbene non si siano mai definiti emo, hanno esercitato una grossa influenza sulla seconda ondata. La band post-hardcore di MacKaye e Picciotto \u00e8 infatti citata come ispiratrice di molti gruppi di grande importanza nella \"seconda ondata\" emo, come Sunny Day Real Estate, Braid e Jimmy Eat World.\nCaratteristiche e significato.\nIl primo emo (emotional hardcore) vide lo sviluppo negli anni ottanta all'interno della scena hardcore punk di Washington DC, quando alcune di queste band vollero distaccarsi dalle sonorit\u00e0 tradizionali dell'hardcore classico. Questo port\u00f2 all'esplosione di un'epoca di esplorazioni e sperimentazioni sia musicalmente che liricamente. Queste prime band emo presero in prestito le strutture dei gruppi hardcore predecessori e sperimentarono un nuovo tipo di sound. I testi erano spesso interospettivi ed emozionali, e la musica pi\u00f9 melodica, meno strutturata e non convenzionale, evitando la classica strofa-ritornello-strofa delle prime band hardcore.\nIn tempi pi\u00f9 recenti, il termine emo \u00e8 stato utilizzato dalla scena musicale mainstream, per descrivere molte band che combinavano l'hardcore e l'indie rock, incentrandosi su tematiche emozionali (e spesso deprimenti) nei loro testi. Queste sono differenti dalle prime band emo, e per i quali talvolta il termine nei loro confronti \u00e8 usato impropriamente. Tuttavia questi gruppi pi\u00f9 recenti ignorano questo fatto. Dato lo sviluppo di nuove forme di musica emo nel corso degli anni, si \u00e8 scelto di utilizzare etichette pi\u00f9 specifiche per definire i suoi distinti sottogeneri. Ad esempio la prima forma di emo \u00e8 stata appunto denominata \"emotional hardcore\", mentre le forme di emo pi\u00f9 recenti e spiccatamente commerciali sono state definite emo-pop."}
{"id": "569296", "revid": "287204", "url": "https://it.wikipedia.org/wiki?curid=569296", "title": "M4", "text": ""}
{"id": "569299", "revid": "729019", "url": "https://it.wikipedia.org/wiki?curid=569299", "title": "Giro del Belgio 1939", "text": "Il Giro del Belgio 1939, ventottesima edizione della corsa, si svolse in cinque tappe tra il 25 maggio e il 29 maggio 1939, per un totale di 1 148 km e fu vinto dal belga Joseph Somers."}
{"id": "569301", "revid": "729019", "url": "https://it.wikipedia.org/wiki?curid=569301", "title": "Kh-25MP", "text": "Il Kh-25MP (nome in codice NATO: AS-12 Kegler) \u00e8 un missile antiradar sovietico, versione antiradar del missile aria-superficie AS-10 Karen, sviluppato negli anni settanta per sostituire l'AS-9 Kyle.\nIl missile trova le sue origini nel Kh-66, ovvero quello che fu alla base dell'AS-7 Kerry, ed era inizialmente chiamato Kh-27.\nNonostante la sua somiglianza con l'AS-10, ricevette dalla NATO una codifica \"dedicata\", a causa del suo specifico ruolo SEAD. In particolare, \u00e8 stato progettato in modo tale da poter essere lanciato da una quota pi\u00f9 bassa, in modo da poter aumentare le capacit\u00e0 di sopravvivenza dell'aereo vettore. Ne \u00e8 stata realizzata anche una versione perfezionata, nota come Kh-25MPU.\nL'AS-12 \u00e8 stato implementato su MiG-23, MiG-27, Sukhoi Su-17, Sukhoi Su-22, Sukhoi Su-24 e Sukhoi Su-25."}
{"id": "569305", "revid": "729019", "url": "https://it.wikipedia.org/wiki?curid=569305", "title": "Kh-59", "text": "Il Kh-59 (nome in codice NATO: AS-13 Kingbolt) \u00e8 un missile aria-superficie sovietico. Entrato in servizio nei primissimi anni ottanta, \u00e8 stato ritirato alla fine del decennio successivo, sostituito dal pi\u00f9 perfezionato Kh-59M (nome in codice NATO: AS-18 Kazoo).\nStoria.\nIl missile Kh-59 venne sviluppato dall'OKB Raduga come versione migliorata del Kh-25 (AS-10 Karen). Entrato in servizio nell'aviazione sovietica nel 1980, venne implementato sui MiG-27 e numerosi modelli della famiglia Sukhoi (Su-17/22, Su-24 e Su-25).\nL'aviazione russa lo ritir\u00f2 dal servizio alla fine degli anni novanta, per sostituirlo con l'AS-18 Kazoo. Nonostante il fatto che fino al 1998 questo sistema d'arma non sia stato proposto per l'esportazione, risulta che ne siano stati venduti diversi esemplari (con il nome di X-59) alle aeronautiche militari di Azerbaigian, Bielorussia, Kazakistan ed Ucraina.\nDescrizione tecnica.\nSviluppato a partire dall'AS-10, l'AS-13 \u00e8 un missile aria-superficie utilizzabile contro bersagli sia terrestri, sia navali. Ha una lunghezza di 5,1 m, un diametro di 0,38 ed una larghezza di 1,26. Il peso al lancio \u00e8 di 790 kg, di cui 149 riconducibili alla testata. Questa \u00e8 convenzionale, costituita da esplosivo tipo HE.\nLa parte frontale, con quattro piccole pinne ruotanti, ricorda molto quella della statunitense GBU 15. Il sistema di guida \u00e8 di tipo inerziale, con il supplemento di immagini televisive per la fase finale. Quest'ultimo apparato risulta essere piuttosto simile a quello dell'AS-14 Kedge.\nIl Kh-59 \u00e8 alimentato da un motore a propellente solido, in grado di spingerlo fino alla distanza di 90 km alla velocit\u00e0 di Mach 0.85. In particolare, la gittata dipende dalla quota di lancio."}
{"id": "569307", "revid": "36426", "url": "https://it.wikipedia.org/wiki?curid=569307", "title": "R. Lambruschini", "text": ""}
{"id": "569311", "revid": "486946", "url": "https://it.wikipedia.org/wiki?curid=569311", "title": "Stadio San Paolo di Napoli", "text": ""}
{"id": "569313", "revid": "729019", "url": "https://it.wikipedia.org/wiki?curid=569313", "title": "Kh-29", "text": "Il Kh-29 (nome in codice NATO: AS-14 Kedge) \u00e8 un missile aria-superficie con un raggio di 30\u00a0km.\nSviluppo.\nLo sviluppo del missile inizi\u00f2 alla met\u00e0 degli anni '70 ad opera della fabbrica missilistica Molniya KB, ma il progetto venne terminato dall'industria Vympel, specializzata in missili aria-aria. \u00c8 un AGM-65 Maverick, ma con una testata molto pi\u00f9 potente. Il Kh-29 \u00e8 stato ideato per un uso primario contro i pi\u00f9 grandi obiettivi possibili in campo tattico quali edifici, depositi, ponti, ma pu\u00f2 essere utilizzato anche contro navi fino a 10000 tonnellate, shelter corazzati per il ricovero di aerei e piste di aeroporti.\nTecnica.\nNel corso degli anni il missile \u00e8 stato realizzato in varie varianti che adottano diversi sistemi di guida: Guida laser semi attiva per la versione L, guida TV per le versioni T e TE (Modello da esportazione), guida agli infrarossi per la versione D e guida radar attiva per la versione MP. Tutte le versioni sono dotate di una potente testata da 320\u00a0kg ed \u00e8 impiegato su svariati aerei tattici come il Sukhoi Su-24, il Sukhoi Su-30 e le versioni T/TM del Sukhoi Su-25, fornendo a questi velivoli capacit\u00e0 spara e dimentica. Comune a tutte le varianti \u00e8 anche il rilevatore Tubus-2 realizzato dalla NPO Impuls di Mosca.\nI vari velivoli hanno la possibilit\u00e0 di lanciare il missile in un'altezza compresa tra i 200 e i 10000 metri, ad una velocit\u00e0 variabile tra i 600 e i 1250\u00a0km/h."}
{"id": "569314", "revid": "6923", "url": "https://it.wikipedia.org/wiki?curid=569314", "title": "Kh-55", "text": "Il Kh-55 (nome in codice NATO: AS-15 Kent) \u00e8 un missile aria-superficie nucleare a lunghissimo raggio.\n\u00c8 l'equivalente dell'AGM-86 ALCM USA, ma somiglia molto al BGM-109.\nIl suo raggio di azione \u00e8 di circa 3000\u00a0km. \u00c8 portato da bombardieri pesanti come i Tu-95 e i Tu-160.\nNe esiste anche una versione antinave con 280\u00a0km di raggio.\nEsiste la versione di missili cruise KH-101 e 102 (quest\u2019ultimo equipaggiato con una testata termonucleare).\nIl KH-101 \u00e8 un missile da crociera entrato in servizio nel 2012, spinto da un turbojet TRDD-5A che gli permette di raggiungere la velocit\u00e0 di crociera di 700\u00a0km/h con punte di 970\u00a0km /h, ad una altezza dal suolo di 30 metri.\nCi\u00f2 \u00e8 reso possibile grazie all\u2019utilizzo di una mappa digitale precaricata in grado di seguire la conformazione del terreno nonch\u00e9 l\u2019adozione del sistema GLONASS/INS per la correzione di traiettoria, con un range di 6-10 metri.\nUtilizzando sistemi ottico-elettronico e ad immagini all\u2019infrarosso \u00e8 in grado di seguire eventuali spostamenti del bersaglio, la gittata massima \u00e8 dell\u2019ordine dei 4.500\u00a0km, trasportando una testata convenzionale di 450\u00a0kg, con un CEP (Circular Error Probable) di 20 metri."}
{"id": "569316", "revid": "1305772", "url": "https://it.wikipedia.org/wiki?curid=569316", "title": "HB", "text": ""}
{"id": "569321", "revid": "729019", "url": "https://it.wikipedia.org/wiki?curid=569321", "title": "Kh-15", "text": "Il Kh-15 \u00e8 un missile aria-superficie tattico russo conosciuto in Occidente con il nome in codice NATO di AS-16 Kickback. Entrato in servizio alla fine degli anni ottanta, \u00e8 operativo con l'aviazione russa.\nStoria.\nSviluppo.\nLe informazioni sullo sviluppo del Kh-15 sono molto scarse. In generale, comunque, si ritiene che il programma relativo venne avviato nel 1967, con lo scopo di sostituire il missile antinave AS-4 Kitchen. Le prime notizie di questo sistema d'arma risalgono al 1988, quando fu mostrato al Segretario della Difesa degli Stati Uniti in occasione di una sua visita presso la base aerea di Kubinka per vedere i grandi Tupolev Tu-160.\nSviluppato e costruito dalla Raduga, ha ricevuto la codifica interna di Izdeliye 115.\nImpiego operativo.\nEntrato in servizio nello stesso 1988, il missile ricevette in Occidente la codifica NATO di AS-16 Kickback. Viene utilizzato solo dalle forze armate della Federazione Russa, su aerei da bombardamento Tupolev Tu-95, Tupolev Tu-22M e Tupolev Tu-160.\nDescrizione tecnica.\nIl Kickback \u00e8 un missile tattico considerato dai russi una sorta di equivalente dello statunitense AGM-69 SRAM, anche se \u00e8 di dimensioni diverse.\nIn particolare, il Kh-15 ha un peso al lancio di 1.200 kg, con una lunghezza di 4,78 m. La gittata massima \u00e8 di 150 km, con un motore a propellente solido.\nL'elevato grado di sofisticazione del progetto ha consentito lo sviluppo di diverse versioni, che si differenziano per la testata (nucleare o convenzionale) ed il sistema di guida.\nIn generale, il profilo di missione prevede una fase di crociera a 40.000\u00a0m, con accelerazione fino a Mach 5 quando discende sull'obiettivo, alla fine della sua corsa."}
{"id": "569322", "revid": "7336", "url": "https://it.wikipedia.org/wiki?curid=569322", "title": "Niccol\u00f2 da Bari", "text": ""}
{"id": "569323", "revid": "29863", "url": "https://it.wikipedia.org/wiki?curid=569323", "title": "Eleventh dream day", "text": ""}
{"id": "569324", "revid": "1543377", "url": "https://it.wikipedia.org/wiki?curid=569324", "title": "Campo di internamento di Fraschette", "text": "Il campo delle Fraschette fu un campo di internamento istituito nel 1941 dalle autorit\u00e0 militari del regime fascista nel territorio di Alatri, in localit\u00e0 Fraschette.\nEntr\u00f2 in funzione il 1\u00ba ottobre 1942 e rimase attivo fino al 19 aprile 1944. Bench\u00e9 progettato per ospitare prigionieri di guerra, fin\u00ec per diventare luogo di internamento di civili per lo pi\u00f9 slavi e greci, e delle altre popolazioni direttamente in guerra con l'Italia.\nInizialmente accolse 780 persone di origine anglo-maltese. Prima della fine del 1942 giunsero dall'isola di Meleda, in Dalmazia, altre 2 300 persone. All'inizio del 1943 si toccarono le 5 500 unit\u00e0 con l'aggiunta di croati, montenegrini, albanesi e tripolini italiani.\nRispetto agli altri campi amministrati dal Ministero dell'Interno, quello di Fraschette era sottoposto alla Direzione generale servizi di guerra, mentre alla Direzione generale di Pubblica Sicurezza vennero affidati soltanto i compiti \u00abdi sicurezza\u00bb, e si configur\u00f2 principalmente come luogo d'internamento per nuclei familiari e per donne e bambini.\nLe situazioni igieniche erano pessime, in parte legate al sovraffollamento, in parte legate alla precariet\u00e0 della struttura costruita in grande fretta: le umide e fredde baracche in legno, la rete fognaria inesistente, le latrine insufficienti e lontane dalle baracche e l'assistenza medica non corrispondente ai reali bisogni \u2013 uniti al fatto che agli internati non concesso alcun sussidio in denaro \u2013 resero la vita all'interno del campo molto rigide e per questo molti internati approfittarono dell'esile recinzione perimetrale per fuggire e trovare cibo altrove. I maltesi, riconosciuti come \u00absudditi nemici\u00bb, godettero delle garanzie della Convenzione di Ginevra e degli aiuti forniti dal governo britannico, ma gli altri gruppi dovettero affrontare pressoch\u00e9 da soli le numerose difficolt\u00e0, tra cui la fame pi\u00f9 nera.\nAnche le autorit\u00e0 civili e militari che gestivano le 174 baracche si macchiarono di furti e abusi sugli internati.\nEsistono per\u00f2 anche testimonianze positive sul comportamento dei poliziotti italiani, ad esempio quella di un maltese tripolino.\nData la situazione di evidente disagio, a sostegno degli internati intervennero soprattutto il vescovo di Alatri, monsignor Edoardo Facchini, e un gruppo di suore Giuseppine del monastero di Veroli a cui si aggiunse il personale interessamento di papa Pio XII nei confronti dei 400 bambini internati.\nDopo la caduta di Mussolini, la situazione generale del campo rimase immutata e nei giorni seguenti l'armistizio, fuggiti gli agenti e i carabinieri addetti alla guardia, il campo si ritrov\u00f2 nella confusione e nell'abbandono pi\u00f9 totale ma la maggior parte degli internati, non avendo un luogo preciso dove andare, non abbandonarono le baracche. Gli occupanti tedeschi, al loro sopraggiungere nella zona, dimostrarono scarso interesse per la baraccopoli e i suoi abitanti. Lo scioglimento effettivo del campo sarebbe stato deciso a met\u00e0 gennaio del 1944 e realizzato entro il 19 aprile.\nNel dopoguerra le strutture vennero riconvertite per dare momentanea accoglienza ai profughi italiani di Istria, Dalmazia e Africa e, successivamente ai profughi in fuga dai regimi comunisti, di nazionalit\u00e0 soprattutto ungherese. Ospiti celebri delle Fraschette in questo periodo furono il calciatore L\u00e1szl\u00f3 Kubala, il quale riuniva i calciatori profughi ungheresi in Italia e organizzava amichevoli di vario livello, e lo sportivo Isidoro Marsan.\nLasciato in stato d'abbandono per molto tempo, ultimamente le autorit\u00e0 comunali stanno tentando di recuperare le strutture fatiscenti per renderle fruibili ai turisti. Negli ultimi anni sono stati realizzati studi per accertare la verit\u00e0 storica circa la vera funzione del campo durante la seconda guerra mondiale.\nSquadra del campo le Fraschette, al centro della foto, Laszlo Kubala"}
{"id": "569325", "revid": "729019", "url": "https://it.wikipedia.org/wiki?curid=569325", "title": "Kh-31", "text": "Il Kh-31 (nome in codice NATO: AS-17 Krypton) \u00e8 un missile antinave e antiradar (a seconda della versione) a medio raggio di fabbricazione e produzione russa. Si tratta di uno degli ultimi sistemi d'arma di questo tipo sviluppati in Unione Sovietica. Entrato in servizio a partire dal 1988, \u00e8 stato realizzato in numerose varianti.\nSviluppo.\nL'esigenza di un nuovo missile antiradar inizi\u00f2 a farsi sentire in Unione Sovietica alla fine degli anni settanta. Infatti, visto che l'ingresso in servizio degli americani Patriot e Standard Missle aveva decisamente alzato i requisiti necessari per i sistemi d'arma di questo tipo, divenne chiaro che occorreva sostituire gli AS-12 Kegler.\nLo sviluppo del nuovo missile, curato dalla Zvezda, inizi\u00f2 nel 1977. L'obiettivo era realizzare un sistema missilistico antiradar di nuova concezione, in grado di contrastare gli ultimi modelli americani. Per questa ragione, erano richieste velocit\u00e0 pi\u00f9 elevate ed una maggiore gittata, oltre, ovviamente, a maggiori livelli di immunit\u00e0 dalle interferenze.\nIl nuovo sistema d'arma, inizialmente noto come I-77P, vol\u00f2 per la prima volta nel 1982. Da questa, ne venne poi sviluppata una per l'impiego antinave, nota con il nome di I-77A.\nIl missile antiradar, chiamato Kh-31P, entr\u00f2 in servizio nel 1988. L'anno dopo fu la volta della versione antinave Kh-31A. Questi missili vennero presentati al pubblico per la prima volta a Dubai, nel 1991.\nNel corso degli anni, ne sono state realizzate numerose versioni migliorate.\nTecnica.\nIl Kh-31 \u00e8 un missile concettualmente molto diverso dai suoi predecessori. Si tratta di un sistema d'arma sviluppato in molte versioni e sottoversioni. Comunque, le due versioni principali sono:\nQueste due versioni si differenziano tra loro, oltre che per le prestazioni (la gittata del Kh-31A \u00e8, in generale, inferiore al quella del Kh-31P) e la testata (quella della versione antinave \u00e8 pi\u00f9 potente), per il sistema di guida. Infatti, il Kh-31A ha un sistema di navigazione inerziale nella fase di crociera, e da un radar a ricerca attiva nella fase finale, per l'attacco contro obiettivi navali. Invece, il Kh-31P ha un sistema di ricerca antiradar passiva. Il CEP di entrambe le versioni \u00e8 stimato essere compreso tra i 5 e gli 8 metri.\nUna grossa novit\u00e0 \u00e8 sicuramente rappresentata dal sistema di propulsione. Infatti, il sistema propulsivo \u00e8 \u201cdoppio\u201d. Nello specifico, al momento del lancio, prima il missile accelera con un motore a razzo a propellente solido fino a Mach 1,8. In seguito, il motore a razzo viene \u201celiminato\u201d e l'interno viene convertito in una camera di propulsione per uno statoreattore. Spinto da questo, raggiunge i Mach 2,5 a bassa quota ed i Mach 3 ad alta quota (secondo alcune fonti, anche Mach 4,5).\nLa testata, costituita da esplosivo ad alto potenziale, \u00e8 singola.\nPer informazioni pi\u00f9 specifiche sulle varie versioni, si veda sotto.\nVersioni.\nOccorre notare che le designazioni \u201cKrypton A\u201d, \u201cKrypton B\u201d, eccetera, utilizzate dal sito warfare.ru, non \u00e8 chiaro se siano quelle NATO ufficiali.\nPer l'esportazione, inizialmente, \u00e8 stato utilizzato il nome X-31. In tutti i modi, non si tratta di una versione a parte. Occorre tuttavia chiarire che quasi tutti gli esemplari in servizio in Russia appartengono al Mod 1, mentre quelli esportati sono del Mod 2.\nIl servizio.\nAttualmente, questo missile \u00e8 operativo con diverse aviazioni militari, tra le quali quelle russa, cinese (che ne ha ricevuti 200 tra il 2002 ed il 2004). Pu\u00f2 essere imbarcato su aerei del tipo Su-22, Su-24, Su-25, Su-32, Su-35, MiG-29SM, MiG-21-93, MiG-27, MiG-31BM. Comunque, questo missile era utilizzabile anche per lo Yak-141, oggi abbandonato."}
{"id": "569326", "revid": "729019", "url": "https://it.wikipedia.org/wiki?curid=569326", "title": "3M-25A Meteorit-A", "text": "Il 3M-25A Meteorit-A (nome in codice NATO: AS-X-19 Koala) anche Kh-80, \u00e8 un missile da crociera supersonico sovietico. Sviluppato nel Paese socialista a partire dalla fine degli anni settanta come variante aviolanciata del missile antinave P-750 / Meteorit-M (SS-NX-24 Scorpion per la NATO), non entr\u00f2 mai in servizio, ed il relativo programma fu cancellato alla fine degli anni ottanta.\nStoria.\nSviluppo.\nL'OKB-52 di Vladimir Nikolaevi\u010d \u010celomej inizi\u00f2 a lavorare ad una versione aviolanciata dell'SS-N-24 \"Meteorit\" nel gennaio 1979. Per effettuare le prove di volo del nuovo missile, presso lo stabilimento aereo di Taganrog fu appositamente allestita una versione modificata del Tupolev Tu-95, chiamata Tu-95MA, che avrebbe dovuto trasportare due missili in altrettanti piloni posti sotto le ali.\nComplessivamente, furono effettuati 70 lanci: 50 da basi terrestri o sottomarini e 20 dal Tu-95MA.\nIl primo lancio dall'aereo venne effettuato l'11 gennaio 1984, e si concluse in un insuccesso: infatti fu necessario procedere all'autodistruzione del missile. Il test successivo, il 24 maggio, ebbe lo stesso esito.\nSuccessivamente, furono effettuati altri voli di prova, anche su lunghe distanze: il risultato fu essenzialmente la conferma della fattibilit\u00e0 tecnica di un sistema d'arma di questo tipo.\nImpiego operativo.\nNonostante i buoni risultati ottenuti, il programma venne cancellato nei tardi anni ottanta. In quel periodo, infatti, si decise di utilizzare per i bombardieri strategici della VVS esclusivamente l'AS-15 Kent (Kh-55), realizzato dalla Raduga. questo era gi\u00e0 stato immesso in servizio nel 1983.\nIl missile, comunque, ricevette dall'intelligence occidentale la codifica NATO di AS-X-19 Koala. Il \"Meteorit\", comunque, era noto in Occidente anche con la designazione di BL-10, dal nome del poligono di Barnaul, dov'erano avvenuti i test.\nDescrizione tecnica.\nL'AS-19 era un missile da crociera con una velocit\u00e0 nell'ordine dei 3.000\u00a0km/h ed un'autonomia massima di circa 3/5.000 km. La lunghezza complessiva era di 12,8\u00a0m, l'apertura alare di 5,1 ed il diametro di 0,9. Il peso al lancio raggiungeva i 6.300\u00a0kg, con una tangenza massima operativa compresa tra i 22.000 ed i 24.000\u00a0m.\nL'impianto propulsivo era costituito da un razzo a propellente solido per la fase di partenza ed uno statoreattore per quella di crociera.\nIl carico bellico avrebbe dovuto essere costituito da due testate nucleari da 200 chilotoni l'una, per un peso complessivo di 1.000\u00a0kg. Queste potevano essere guidate in modo indipendente contro due distinti obiettivi ad un centinaio di chilometri di distanza.\nIl sistema di guida era di tipo inerziale con correzioni radar."}
{"id": "569327", "revid": "125829694", "url": "https://it.wikipedia.org/wiki?curid=569327", "title": "Isola delle Rose (micronazione)", "text": "L'isola delle Rose (in esperanto: \"Insulo de la Rozoj\"), nome ufficiale Repubblica Esperantista dell'Isola delle Rose (esp. \"Esperanta Respubliko de la Insulo de la Rozoj\"), fu il nome dato a una piattaforma artificiale di che sorgeva nel mare Adriatico a al largo della costa tra Rimini e Bellaria-Igea Marina e 500 m al di fuori delle acque territoriali italiane; ideata dall'ingegnere bolognese Giorgio Rosa nel 1958 e terminata nel 1967, il 1\u00ba maggio 1968 autoproclam\u00f2 lo status di Stato indipendente, ma di fatto fu una micronazione.\nL'Isola delle Rose, pur dandosi una lingua ufficiale (l'esperanto), un governo, una moneta e un'emissione postale, non fu mai formalmente riconosciuta da alcun Paese del mondo come nazione indipendente. Occupata dalle forze di polizia italiane il 26 giugno 1968 e sottoposta a blocco navale, l'Isola delle Rose fu demolita nel febbraio 1969. L'episodio venne lentamente dimenticato, considerato per decenni solo come un tentativo di \"urbanizzazione\" del mare per ottenere vantaggi di natura commerciale. Solo a partire dal primo decennio del 2000 esso \u00e8 stato oggetto di ricerche e riscoperte documentarie imperniate invece sull'aspetto utopico della sua genesi.\nNome.\nL'entit\u00e0 che si voleva costituire sulla piattaforma artificiale prese il nome, in lingua esperanto, di \"Libera Teritorio de la Insulo de la Rozoj\" (in italiano \"Libero Territorio dell'Isola delle Rose\"), trasformatosi poi in \"Esperanta Respubliko de la Insulo de la Rozoj\" (\"Repubblica Esperantista dell'Isola delle Rose\").\nSi ritiene che il termine \"Rozoj\" (in italiano \"rose\") sia stato mutuato dal cognome di Giorgio Rosa, progettista e costruttore della piattaforma artificiale, nonch\u00e9 ideatore ed ispiratore dell'entit\u00e0 statale, oltre che dalla sua volont\u00e0 di \u00abveder fiorire le rose sul mare\u00bb.\nGeografia.\nLa piattaforma sorse in prossimit\u00e0 di Torre Pedrera, nel comune di Rimini, al largo della costa italiana, dunque 500 metri al di fuori delle acque territoriali italiane.\nL'Isola confinava esclusivamente con acque internazionali, a eccezione del lato sud-ovest dove avevano limite le acque territoriali italiane. La superficie dell'Isola delle Rose era di 400\u00a0m\u00b2 (0,0004\u00a0km\u00b2), mentre quella delle sue \"acque territoriali\" di 62,54\u00a0km\u00b2. Attualmente in posizione simile a circa 16\u00a0km dalla costa si trovano le piattaforme metanifere dell'Eni \"Azalea A\" () e \"Azalea B\" ().\nOrdinamento.\nL'Isola delle Rose si era data un governo, formato da una Presidenza del Consiglio dei Dipartimenti e da cinque dipartimenti, suddivisi in divisioni e uffici. Vi era il Dipartimento Presidenza con a capo Antonio Malossi, il Dipartimento Finanze presieduto da Maria Alvergna, il Dipartimento Affari Interni con a capo Carlo Chierici, il Dipartimento dell'Industria e del Commercio capeggiato da Luciano Marchetti, il Dipartimento delle Relazioni con a capo l'avvocato Luciano Mol\u00e8 e infine il Dipartimento degli Affari Esteri, che aveva al vertice Cesarina Mezzini.\nSimboli della Repubblica.\nL'Isola delle Rose adott\u00f2 uno stemma rappresentante tre rose rosse, con gambo verde fogliato, raccolte sul campo bianco di uno scudo sannitico, cos\u00ec come descritto dalla Costituzione. Da notare che lo stemma fu riprodotto sul bordo superiore dei foglietti filatelici e riprendeva gli stessi colori (verde, bianco e rosso) della bandiera italiana, ma, invece di rappresentare quattro rose raccolte a \"bouquet\", ne riportava solo tre.\nVenne realizzata anche una bandiera di colore arancione caricata al centro dello stemma repubblicano. Inoltre fu adottato come \"inno\" \"Steuermann! La\u00df die Wacht!\" (in italiano \"Timoniere! Smonta di guardia!\"), cio\u00e8 il \"Chor der Norwegischen Matrosen\" dalla prima scena del terzo atto de \"L'olandese volante\" di Richard Wagner.\nLingua ufficiale.\nL'Isola delle Rose adott\u00f2 come propria lingua ufficiale l'esperanto, per sancire nettamente la propria sovranit\u00e0 e indipendenza dalla Repubblica Italiana, nonch\u00e9 per ribadire il carattere internazionale della nuova Repubblica.\nRosa non era un esperantista e la scelta dell'esperanto come lingua ufficiale gli fu consigliata da un esperantista bolognese, il padre francescano Albino Ciccanti, attivissimo a Rimini.\nSi ricorda che dal 18 al 23 settembre 1965 si svolse a Rimini il 36\u00ba Congresso Nazionale della FEI, la Federazione Esperantista Italiana. Questo evento dovette essere la molla comunicativa per la scelta (orientata da un attento marketing) dell'esperanto.\nL'unico altro esempio di adozione dell'esperanto come lingua ufficiale di una micronazione si ebbe con il progetto di adozione per il \"Territorio Libero di Moresnet\", che si sarebbe dovuto trasformare nello \"Stato Esperantista Indipendente di Amikejo\".\nMoneta e francobolli.\nValuta.\nL'Isola delle Rose si dot\u00f2 di una divisa monetaria per i francobolli: il \"Mill\" (al plurale \"Mills\"), che fu tradotto in esperanto come \"Milo\" (al plurale \"Miloj\").\nIl valore del Mill, all'epoca doveva essere corrispondente ad un cambio 1:1, alla pari con la lira italiana: il minor valore di francobolli per posta ordinaria era di 30 Mills quando in Italia era di 30 lire, e i foglietti con 10 valori da 30 Mills, equivalenti quindi a 300 Mills, erano venduti a 300 lire, mentre i singoli francobolli da 30 Mills affrancati su busta e annullati con timbro e data a 150 lire.\nDoveva esserci anche un valore \"Ros\", equivalente a 100 \"Mills/Miloj\" e, quindi, a 100 lire. Ma questa divisa per le monete non fu mai attuata.\nL'Isola delle Rose non \"emise\" mai, in conio e stampa, monete e cartamonete, anche se c'era l'intenzione di battere monete metalliche commemorative.\nFrancobolli.\nL'Isola delle Rose \"emise\" un certo numero di francobolli (due serie in cinque emissioni):\nDella 1\u00aa e della 2\u00aa Emissione furono emessi circa 5.000 esemplari, di cui venduti circa un migliaio.\nDella 3\u00aa e della 4\u00aa Emissione furono sovrastampati circa un centinaio di esemplari.\nDella 5\u00aa Emissione furono emessi complessivamente circa 1.500 esemplari.\nI francobolli dell'Isola delle Rose erano stampati su carta filigranata e gommata in foglietti da 10 valori (2 righe da 5 valori) l'uno.\nL'annullo postale aveva l'iscrizione \"Verda Haveno\" (\"Porto Verde\"):\nStoria.\nLa creazione della base.\nNel 1958 l'ingegnere bolognese Giorgio Rosa pens\u00f2 di costruire un telaio di tubi in acciaio ben saldati a terra, da trasportare in galleggiamento fino al punto prescelto (fuori dalle acque territoriali italiane) ed installarlo. Si costitu\u00ec dunque la SPIC (Societ\u00e0 Sperimentale per Iniezioni di Cemento), con presidente Gabriella Chierici, moglie dell'ingegnere e direttore tecnico. La prima ispezione del punto prescelto, al largo di Rimini, a circa 11,5\u00a0km dalla linea di costa, avvenne tra il 15 luglio ed il 16 luglio 1958, utilizzando un sestante ed allineandosi con il faro del grattacielo di Rimini.\nGiorgio Rosa ipotizz\u00f2 per la posa della sua isola di alzare il basso fondale marino con un sistema di dragaggio della sabbia trattenuta da alghe. I sopralluoghi avvennero utilizzando un natante, costruito in acciaio e propulso con un motore di una Fiat 500, e proseguirono per tutta l'estate del 1960, con frequenza bisettimanale, avendo come base un capanno sul molo di Rimini.\nNell'estate del 1962 per\u00f2, per problemi tecnici e finanziari, l'impresa si blocc\u00f2; inoltre nell'ottobre dello stesso anno fu intimato dalle autorit\u00e0 italiane di rimuovere qualsiasi ostacolo alla navigazione.\nIl 30 maggio 1964 furono contattate le Capitanerie di Porto di Rimini, Ravenna e Pesaro, rispettivamente per opzionare gli spazi in banchina, per i rifornimenti di gasolio e per la costruzione della struttura dell'isola presso i cantieri navali e per la pubblicazione dell'avviso ai naviganti per la segnalazione della presenza di strutture.\nLa dichiarazione d'indipendenza.\nPer tutto il 1965 ed il 1966 proseguirono i lavori di armamento della struttura, ma molto lentamente, poich\u00e9 per le avverse condizioni meteomarine si poteva operare per non pi\u00f9 di circa tre giorni a settimana.\nIl 23 novembre 1966 la capitaneria di porto di Rimini intim\u00f2 di cessare i lavori privi di autorizzazione, poich\u00e9 la zona era in concessione all'Eni. Il successivo 23 gennaio anche la polizia s'interess\u00f2 della vicenda, richiedendo conferma che si trattava di lavori sperimentali. Il 20 maggio 1967 alla profondit\u00e0 di 280 metri dal piano di calpestio dell'isola fu trovata, per perforazione, una falda di acqua dolce. Il 20 agosto 1967 l'isola venne aperta al pubblico.\nIntanto sull'isola i lavori continuavano: sui pali fu gettato un piano in laterizio armato alto 8 metri sul livello del mare su cui vennero eretti dei muri che delimitavano dei vani. L'area a disposizione era di 400\u00a0m\u00b2. S'inizi\u00f2 una soprelevazione di un secondo piano, che doveva concludersi, in previsione, in cinque piani. Fu attrezzata anche l'area di sbarco dei battelli (la \"Haveno Verda\", in italiano il \"Porto Verde\") \u2013 che avveniva tramite banchine e scale\u00a0\u2013 con dei tubi di gomma pieni di acqua dolce (con peso specifico, quindi, minore, di quello dell'acqua di mare e galleggianti) per tranquillizzare lo specchio d'acqua destinato allo sbarco; questa soluzione era gi\u00e0 stata adottata da analoghe piattaforme al largo di Londra.\nL'isola artificiale dichiar\u00f2 unilateralmente l'indipendenza il 1\u00ba maggio 1968, con Giorgio Rosa come presidente.\nDopo la dichiarazione d'indipendenza.\nLa dichiarazione di Giorgio Rosa fu resa pubblica con una conferenza stampa solo luned\u00ec 24 giugno 1968.\nLa primavera riminese del 1968, come la precedente estate, vide traffico marittimo dalla costa italiana verso l'Isola delle Rose e viceversa, destando crescente preoccupazione da parte delle forze dell'ordine italiane.\nLe azioni di Rosa furono viste dal governo italiano come uno stratagemma per raccogliere i proventi turistici senza il pagamento delle relative tasse, dato che l'Isola delle Rose era facilmente raggiungibile dalla costa italiana.\nPresto la Repubblica Italiana dispose un pattugliamento di motovedette della Guardia di Finanza e della capitaneria di porto vicino alla piattaforma, impedendo a chiunque, costruttori compresi, di attraccarvi, di fatto ottenendo un blocco navale.\nIn quel momento l'Isola delle Rose aveva soltanto un abitante stabile, Pietro Bernardini, che, dopo aver naufragato nel mare Adriatico durante una tempesta, raggiunse la sicurezza della piattaforma dopo 8 ore in mare; successivamente prese in affitto la piattaforma per un anno.\nIl 21 giugno 1968 Rosa ebbe un colloquio con il capitano Barnab\u00e0 del Servizio informazioni difesa, il servizio segreto militare italiano.\nNel corso dell'estate del 1968 pare che la micronazione si fosse dotata (o avesse intenzione di dotarsi) di una propria piccola stazione radiofonica in onde medie, presumibilmente al fine di disporre di un mezzo d'informazione per sensibilizzare l'opinione pubblica sulla propria causa e per contrastare le azioni repressive del governo italiano.\nLa distruzione.\nQuale che fosse il motivo reale dietro la micronazione di Rosa, il governo italiano rispose rapidamente e con decisione: 55 giorni dopo la dichiarazione d'indipendenza, marted\u00ec 25 giugno 1968 alle 7:00 del mattino, una decina di pilotine della polizia con agenti della Polizia, dei Carabinieri e della Guardia di Finanza circondarono la piattaforma e ne presero possesso, senza alcun atto di violenza. All'isola fu vietato qualunque attracco, e non fu consentito al guardiano Pietro Ciavatta e a sua moglie, uniche persone al momento sull'isola, di sbarcare a terra.\nIl \"Governo della Repubblica Esperantista dell'Isola delle Rose\" invi\u00f2 un telegramma al Presidente della Repubblica Italiana Giuseppe Saragat per lamentare \u00abla violazione della relativa sovranit\u00e0 e la ferita inflitta sul turismo locale dall'occupazione militare\u00bb, venendo ignorato.\nIl 5 luglio 1968 Stefano Menicacci, deputato del Movimento Sociale Italiano, inoltr\u00f2 al Ministro dell'interno Franco Restivo (DC) del secondo governo Leone, in carica dal 24 giugno 1968, la seguente interrogazione:\nIl 9 luglio 1968 giunsero a Rosa varie proposte d'acquisto dell'isola.\nIl 10 luglio 1968 Nicola Pagliarani, deputato del Partito Comunista Italiano, inoltr\u00f2 al Ministro dell'interno Francesco Restivo la seguente interrogazione:\nL'11 luglio 1968 le autorit\u00e0 italiane permisero al guardiano dell'isola Piero Ciavatta e a sua moglie di sbarcare a Rimini.\nIl 7 agosto 1968 Rosa fu interrogato dal dottor Mariani della questura di Bologna e il giorno dopo fu emesso il dispaccio n. 519601/1.20 del Ministero della marina mercantile (il ministro \"pro tempore\" era Giovanni Spagnolli, senatore della Democrazia Cristiana), indirizzato alla capitaneria di porto di Rimini, con cui si notificava alla S.P.I.C., nelle persone del suo presidente Gabriella Chierici e del suo direttore tecnico Giorgio Rosa, di provvedere a demolire il manufatto costruito al largo di Rimini, con avvertenza che altrimenti si sarebbe proceduto alla demolizione d'ufficio.\nIl 27 agosto 1968 Rosa notific\u00f2 un ricorso in sede giurisdizionale di due pagine (il n. 756/68) firmato da Chierici, in qualit\u00e0 di presidente della S.P.I.C., e dagli avvocati Elvio Fusaro ed Enzo Bruzzi, alla capitaneria di Porto di Rimini, per conoscenza, e il 28 agosto 1968 lo consegn\u00f2 all'Ufficio Ricorsi del Consiglio di Stato a Roma con la richiesta di sospensiva al decreto n. 2/1968 del 16 agosto 1968. La nota fu presa in esame dai professori Letizia e Ceccherini.\nIl 4 settembre 1968 Umberto Lazzari, di Radio Monte Ceneri, interpell\u00f2 il relatore del Consiglio di Stato, che assicur\u00f2 un esito favorevole a Rosa.\nIl 21 e 22 settembre 1968 vennero indicati i nomi dei componenti della 6\u00aa sezione del Consiglio di Stato che doveva giudicare.\nIl 24 settembre 1968 la Commissione speciale del Consiglio di Stato produsse un parere favorevole a un quesito posto dal Ministero della marina mercantile circa i provvedimenti da adottare per la rimozione dell'isola.\nIl 27 settembre 1968 venne trattato in prima udienza il ricorso; una seconda seduta si tenne l'8 ottobre, e in questa sede il ricorso venne respinto; il relatore Mario Gora e il consigliere Lorenzo Cuonzo, si seppe in seguito, votarono favorevolmente al ricorso.\nIntanto il 30 settembre 1968 le autorit\u00e0 governative italiane stimarono (con un preventivo) che la demolizione dell'isola sarebbe costata circa 31 milioni di lire.\nIl 6 ottobre 1968 l'avv. Praga propose a Rosa di interessare Nicola Catalano, gi\u00e0 giudice della Corte di Giustizia delle Comunit\u00e0 europee dal 1958 al 1962, per un ricorso al Consiglio d'Europa di Strasburgo.\nIl 15 ottobre 1968 a Rosa fu comunicato dal brigadiere Biscardi di Bologna e da Olivieri, capo ufficio postale di Via de' Toschi n. 4 in Bologna, che giacevano in quell'ufficio postale, provenienti da Copenaghen, riviste e documenti per l'Isola delle Rose.\nSempre il 15 ottobre 1968 l'aiutante ufficiale giudiziario Nello Vanini notific\u00f2 alla Capitaneria di Porto di Rimini, per conoscenza, un ulteriore ricorso in sede giurisdizionale (n. 951/68), di otto pagine, firmato da Gabriella Chierici, dallo stesso Rosa e da Fulvio Funaro, inviato all'Ufficio Ricorsi del Consiglio di Stato a Roma con la richiesta di sospensiva al suddetto decreto n. 2/1968 del 16 agosto 1968.\nIl 1\u00ba novembre 1968 furono interessati anche Giovanni Bersani, delegato all'Assemblea parlamentare della CEE nella Democrazia Cristiana, e Cleto Cucci del Foro di Rimini.\nIl 18 novembre 1968 Nicola Catalano, insieme con Cleto Cucci, decisero di chiedere l'Accertamento Tecnico Preventivo sull'isola.\nIl 26 novembre 1968 Nicola Catalano ebbe un colloquio con Renato Zangheri, del Partito Comunista Italiano, che sarebbe stato sindaco di Bologna dal 1970 al 1983, il quale \u00absostiene che dietro a me [Giorgio Rosa, N.d.R.] c'\u00e8 una Potenza straniera\u00bb, si vocifer\u00f2 persino l'Albania comunista di Enver Hoxha, all'epoca gi\u00e0 fuori dal Patto di Varsavia.\nIl 29 novembre 1968 arriv\u00f2 a Rimini un pontone della Marina Militare Italiana, che sbarc\u00f2 a terra tutto quanto vi era di trasportabile dall'isola. Sul pontone si prepararono anche le cariche di esplosivo da collocare sull'isola per la demolizione. Nella stessa giornata, Nicola Catalano, a Parigi, venne informato telefonicamente del precipitare degli eventi da Praga.\nIl 1\u00ba dicembre 1968 Rosa ebbe un colloquio con Luciano Gorini, consigliere comunale di Rimini della Democrazia Cristiana e gi\u00e0 Presidente dell'Azienda Autonoma di Soggiorno di Rimini dal 1960 al 1965, che present\u00f2 un'interpellanza.\nAltri telegrammi d'appoggio all'isola vennero spediti, da un tal sig. Rico, a Pietro Nenni, a Giacomo Brodolini e Giacomo Mancini del Partito Socialista Italiano, e a Luigi Preti e Mario Tanassi del Partito Socialista Democratico Italiano (PSDI).\nIl 3 dicembre 1968 venne giurato l'Accertamento Tecnico Preventivo dell'ing. Giuseppe Lombi di Rimini, che chiese 5 mesi per l'espletamento dell'incarico peritale. La capitaneria di porto di Rimini asser\u00ec di non poter non eseguire l'atto amministrativo della demolizione, fissando per il giorno 10 dicembre 1968 il sopralluogo sull'isola, sopralluogo poi rimandato per una mareggiata.\nAnche Berti peror\u00f2 la causa dell'Isola delle Rose con l'onorevole Luigi Preti, che per\u00f2 non volle impegnarsi.\nIl 17 dicembre 1968 si ebbe un incontro tra l'avv. Roma e Gozzi dell'avvocatura dello Stato di Bologna da cui risult\u00f2 che \u00absi vocifera che il governo italiano ne fa una questione di principio\u00bb.\nIl 19 dicembre 1968 Rosa ebbe dei colloqui anche con funzionari del Sovrano Militare Ordine di Malta, che per\u00f2 giudicarono la questione \u00aboramai troppo compromessa\u00bb.\nIl 21 dicembre 1968 si tenne un'udienza davanti al pretore di Rimini, che mantenne il decreto di Accertamento Tecnico Preventivo, sollecitando i sopralluoghi peritali.\nIl 23 dicembre 1968 si svolse il sopralluogo. In mattinata, sull'isola, per constatarne lo stato, si recarono il consulente tecnico d'ufficio Giuseppe Lombi, i geometri Gaetano Vasconi di Rimini e Nobili (ambedue come testimoni), nonch\u00e9 l'ing. Buono di Ravenna, mentre nel pomeriggio nel porto di Rimini si constat\u00f2 l'inventario dei materiali sequestrati dalla Marina Militare Italiana il 29 novembre. Mancavano all'appello parecchie apparecchiature, tra cui il nautofono.\nGli esperantisti del Gruppo Esperantista Riminese (G.E.R.) suggerirono la donazione dell'isola a loro. Il 28 dicembre 1968, in mattinata, nuovo sopralluogo sull'isola a cui parteciparono Giuseppe Lombi e Rosa; nel pomeriggio, Rosa si rec\u00f2 a Villa Verucchio per un incontro con l'onorevole Luigi Preti, che rinnov\u00f2 il suo disinteressamento.\nIl 22 gennaio 1969 il pontone della Marina Militare Italiana salp\u00f2 per l'Isola delle Rose, per la posa dell'esplosivo per la distruzione.\nRosa rilasci\u00f2 una durissima intervista ad Amedeo Montemaggi di Rimini de \"Il Resto del Carlino\", che per\u00f2 tagli\u00f2 la frase: \u00abmi vergogno di essere italiano!\u00bb.\nL'11 febbraio 1969 sommozzatori della Marina Militare Italiana (del G.O.S. - Gruppo Operativo Subacquei appartenente al COM.SUB.IN. - Comando Subacqueo Incursori \"Teseo Tesei\"), demoliti i manufatti in muratura (cementizia e laterizia), e segati i raccordi tra i pali della struttura in acciaio dell'Isola delle Rose, la minarono con di esplosivo per palo ( totali) per farla implodere e recuperare i detriti (perch\u00e9 pericolosi per la pesca). Tuttavia, fatte brillare le cariche l'isola resistette alla prima esplosione, in quanto i piloni portanti erano stati costruiti a \"cannocchiale\" e con l'esplosione si creava solo un'incavatura. Dopo 2 giorni, il 13 febbraio 1969, vennero applicati per ogni palo di esplosivo ( totali), ma la nuova esplosione fece solo deformare la struttura portante dell'isola, senza farla cedere.\nMercoled\u00ec 26 febbraio 1969 una burrasca fece inabissare l'Isola delle Rose. L'atto finale venne comunicato nel Bollettino dei Naviganti dell'Emilia-Romagna.\nA Rimini furono affissi dei manifesti a lutto, in cui si diceva:\nDopo l'affondamento.\nL'affondamento e il successivo smantellamento durarono una quarantina di giorni, fino a circa met\u00e0 aprile 1969.\nIl 6 giugno 1969 Giorgio Zagari, dell'Avvocatura Generale dello Stato, scrisse la sua memoria per il Consiglio di Stato, che avrebbe dovuto deliberare definitivamente.\nIl 17 giugno 1969 la sesta sezione del Consiglio di Stato si riun\u00ec in udienza.\nLe pretese di sovranit\u00e0, indipendenza e diritti internazionali acquisiti dai proprietari della piattaforma erano infondate, in quanto i cittadini italiani, anche fuori dall'Italia, devono sottostare alle leggi statali (questo in estrema sintesi si evince dal saggio sulla \"Rivista di Diritto Internazionale\" del 1968).\nNel luglio 2009 sono stati ritrovati sul fondale marino al largo di Rimini alcuni resti della struttura metallica e dei muri.\nNel 2011 l'americano Peter Thiel, uno degli ideatori del sistema di pagamento PayPal, rilanci\u00f2 l'idea delle piattaforme marine, progettando di costruire per il mondo, in acque internazionali, isole artificiali senza legge da costituire come stato sovrano con dieci milioni di residenti divisi per un massimo di 270 abitanti per isola.\nCorrelazioni.\nVi sono analogie con il Principato di Sealand costituito nel 1967."}
{"id": "569328", "revid": "115533", "url": "https://it.wikipedia.org/wiki?curid=569328", "title": "AS-20 Kayak", "text": ""}
{"id": "569329", "revid": "729019", "url": "https://it.wikipedia.org/wiki?curid=569329", "title": "Giro del Belgio 1945", "text": "Il Giro del Belgio 1945, ventinovesima edizione della corsa, si svolse in cinque tappe tra il 19 giugno e il 24 giugno 1945, per un totale di 1 203 km e fu vinto dal belga Norbert Callens."}
{"id": "569330", "revid": "729019", "url": "https://it.wikipedia.org/wiki?curid=569330", "title": "Kh-59M", "text": "Il Kh-59M (nome in codice NATO: AS-18 Kazoo) \u00e8 un missile aria-superficie da crociera progettato dal Raduga OKB e sviluppato in Unione Sovietica negli anni ottanta.\nApparso in fase sperimentale alla fine degli anni ottanta come equipaggiamento dei Sukhoi Su-24, venne introdotto ufficialmente, anche se in piccola serie, nel 1991 per equipaggiare i velivoli della Sovetskie Voenno-vozdu\u0161nye sily (VVS), l'Aeronautica militare dell'Unione Sovietica, rimanendo operativo anche dopo la dissoluzione di quest'ultima.\nSviluppo del precedente Kh-59 (NATO: AS-13 Kingbolt), se ne distingue principalmente per il sistema di propulsione, basato su un motore turbogetto in sostituzione dell'endoreattore del modello da cui derivava, con il risultato di maggiori prestazioni, una gittata di oltre 110\u00a0km per una testata di oltre 300\u00a0kg.\nNel 2009 circa \u00e8 stata sviluppata la nuova variante Kh-59MK2, della quale \u00e8 stata creata successivamente una nuova serie con un profilo squadrato a bassa riflettenza radar (stealth) in grado di adattarsi alle stive bombe interne, 2 gruppi di ali pieghevoli ed una gittata massima di 290\u00a0km; il missile \u00e8 dotato di due sistemi di navigazione differenti, uno inerziale ed un altro con radar che segue il profilo del terreno (TFS, Terrain Following System); il profilo di volo prevede una quota dai 50 ai 300 m di altezza ed ha un cerchio di errore presunto (CEP) di 3 metri; pu\u00f2 avere una testata a frammentazione o a grappolo."}
{"id": "569331", "revid": "125866561", "url": "https://it.wikipedia.org/wiki?curid=569331", "title": "Mezzaluna Fertile", "text": "La Mezzaluna Fertile (in arabo: \u0627\u0644\u0647\u0644\u0627\u0644 \u0627\u0644\u062e\u0635\u064a\u0628 \"al-hil\u0101l al-\u1e2ba\u1e63\u012bb\"; in ebraico: \u05d4\u05e1\u05d4\u05e8 \u05d4\u05e4\u05d5\u05e8\u05d4 \"ha-sahar ha-porah\") \u00e8 una regione storica del Medio Oriente. L'antica Mezzaluna Fertile si estendeva all'incirca sugli attuali stati di Egitto, Israele, Palestina, Giordania, Libano, Siria, Cipro, Turchia, Iraq, Kuwait, Iran e Arabia Saudita.\nL'espressione inglese \"Fertile Crescent\" fu ideata negli anni venti del Novecento dall'archeologo James Henry Breasted dell'Universit\u00e0 di Chicago. \nQuesta regione viene spesso definita come la \"culla della civilt\u00e0\" grazie alla sua straordinaria importanza nella storia umana dal Neolitico all'et\u00e0 del bronzo e del ferro. Fu nelle valli fertili dei quattro grandi fiumi della regione (Nilo, Giordano, Tigri ed Eufrate) che si svilupparono le prime civilt\u00e0 agricole e le prime grandi formazioni statali dell'antichit\u00e0. I Sumeri, in particolare, ritenuti i rappresentanti della prima civilt\u00e0 stanziale della storia, fiorirono in Mesopotamia (V millennio a.C.).\nOrigine del termine.\nIl termine \"Mezzaluna fertile\" (\"fertile crescent\" in inglese) fu coniato da James Henry Breasted nel suo libro \"Ancient Times - A History of the Early World\", in cui afferma:\nStoria.\nI pi\u00f9 antichi reperti ritrovati nella Mezzaluna Fertile dimostrano la presenza di umani antecedenti all\"'Homo sapiens sapiens\" (per esempio nella grotta di Kebara, in Israele). Manufatti in pietra pi\u00f9 recenti furono realizzati da popolazioni di cacciatori-raccoglitori del Pleistocene e dell'Epipaleolitico (i Natufiani).\nL'importanza della Mezzaluna Fertile \u00e8 tuttavia associata soprattutto al Mesolitico e alla nascita dell'agricoltura. La zona occidentale attorno al Giordano e all'alto Eufrate diede le origini ai pi\u00f9 antichi insediamenti neolitici noti, quelli del cosiddetto Neolitico A Pre-Ceramica o PPNA (\"Pre-Pottery Neolithic A\"), del IX millennio a.C. circa; a questo periodo risale per esempio il sito di Gerico. Attorno al Giordano, al Tigri e all'Eufrate si svilupparono le prime societ\u00e0 complesse dell'et\u00e0 del bronzo; a quest'area si riconducono anche i primi esempi di sistemi di scrittura.\nDiversi fattori fecero di questa regione il teatro ideale della rivoluzione agricola. Il clima della Mezzaluna Fertile era di tipo mediterraneo (con estati lunghe e secche e inverni miti e umidi); tale clima favorisce lo sviluppo di piante annuali con grossi semi e fusto non legnoso come le diverse specie di cereali e anche di legumi selvatici. Si trovavano nella regione le varianti selvatiche di quelle che sarebbero diventate le otto coltivazioni fondamentali del Neolitico: farro, \"einkorn\" (il progenitore del moderno frumento), orzo, lino, ceci, piselli, lenticchie e la \"Vicia ervilia\", un legume simile alle lenticchie rosse. Inoltre erano presenti quattro delle cinque pi\u00f9 importanti specie di animali da allevamento: mucche, capre, pecore e maiali; la quinta specie, il cavallo, non si trovava nella Mezzaluna ma era diffuso in regioni limitrofe.\nFin dall'et\u00e0 del bronzo la fertilit\u00e0 della Mezzaluna \u00e8 stata favorita dall'irrigazione, in origine di carattere naturale dovuta alle esondazioni periodiche con deposito di limo fertile su cui venivano seminati direttamente i semi, in vaste pianure paludose (agriculture de decrue). Poi la necessit\u00e0 di mantenere efficienti le strutture di irrigazione, e di contrastare un sempre attivo processo di suolo salino (salinizzazione) ha fatto s\u00ec che la regione conoscesse momenti alterni di grande produttivit\u00e0 e di forte declino, in funzione delle diverse culture e forme sociali che vi si sono formate o insediate. L'accesso alle acque fluviali \u00e8 sempre stato storicamente un motivo di conflitto nella regione e in parte rimane tale in epoca contemporanea.\nLa Mezzaluna Fertile comprende, a partire dal XX secolo, quando fu coniato il termine, la regione della allora Palestina Britannica, Cisgiordania, Transgiordania e Mesopotamia, per divenire in seguito l'area occupata da gli stati di Israele, Giordania, Libano, Siria e dai territori della Striscia di Gaza e dell'Autorita'Palestinese e in una definizione pi\u00f9 estensiva, anche l'Egitto, che devono fronteggiare molte altre difficolt\u00e0 di natura economica, sociale e politica."}
{"id": "569332", "revid": "245802", "url": "https://it.wikipedia.org/wiki?curid=569332", "title": "Albi di Diabolik", "text": "Lista degli albi a fumetti del personaggio Diabolik, creato da Angela e Luciana Giussani nel 1962.\nIl primo albo di diabolik \u00e8 stato pubblicato il 1\u00ba novembre 1962; la prima ristampa di diabolik \u00e8 stata inaugurata il 10 luglio 1978 mentre la casa editrice Astorina ha incominciato a pubblicare la seconda ristampa di Diabolik dal 1\u00ba luglio 1994. Da gennaio 2021 \u00e8 stata inaugurata la serie Anastatika ovvero la ristampa anastatica dei primi numeri della serie, inizialmente previsti i numeri dall'1 al 50 (con doppia ristampa per i numeri 1 Zarcone/Marchesi e 2 Kalissa/Brazzoduro) e poi estesa con i numeri dal 51 al 100."}
{"id": "569333", "revid": "486946", "url": "https://it.wikipedia.org/wiki?curid=569333", "title": "James Barrie", "text": ""}
{"id": "569335", "revid": "116257491", "url": "https://it.wikipedia.org/wiki?curid=569335", "title": "Scala di durezza delle matite", "text": "Le matite da disegno hanno, oggi, due scale: quella britannica, in lettere, e quella statunitense, in numeri.\nIl primo ad ideare un metodo di gradazione della durezza della grafite fu Nicolas-Jacques Cont\u00e9 che nel 1794 brevett\u00f2 il metodo, usato tuttora con alcune modifiche sulla mescola.\nPrima di Cont\u00e9, la durezza della matita era casuale poich\u00e9 dipendeva dalla grafite utilizzata.\nClassificazione.\nCont\u00e9 usava dei numeri, gli inglesi utilizzarono le lettere H (da \"hard\", duro) e B (per \"black\", nero) per indicare rispettivamente le dure e le morbide, cos\u00ec HHH era particolarmente dura e BBB particolarmente morbida. \nCol tempo si sostituirono le sequenze di lettere col numero corrispondente e una sola lettera. ; abbastanza simile, ma leggermente pi\u00f9 morbida, \u00e8 la matita HB, a met\u00e0 strada anch'essa tra la dura e la morbida.\nGli statunitensi usano una scala numerica, approssimativamente centrata sulla scala inglese. Le varie matite frazionarie USA (2 \u00bd, 2 4/8, 2 5/10) sono tutte equivalenti, ma furono differenziate per evitare problemi di brevetto da parte dei vari produttori. Nessuna delle due scale, tuttavia, \u00e8 uno standard ufficiale.\nPer ogni gradazione, si utilizza un diverso tipo di mescola: le sostanze usate variano dall'ambra al poliuretano."}
{"id": "569350", "revid": "65250", "url": "https://it.wikipedia.org/wiki?curid=569350", "title": "Duomo di San Ciriaco", "text": ""}
{"id": "569353", "revid": "1106276", "url": "https://it.wikipedia.org/wiki?curid=569353", "title": "Parco regionale del Conero", "text": "Il parco regionale del Conero \u00e8 un'area naturale protetta delle Marche istituita nel 1987 e che si estende sul promontorio omonimo, in provincia di Ancona.\nStoria del Parco.\nIl dibattito che ha condotto all'istituzione.\nI primi passi.\nL'idea di un'area protetta del Conero nasce con il convegno tenuto nel 1970 \"Conero: suoi valori, problemi e prospettive\", organizzato da Italia Nostra e dedicato alla salvaguardia del territorio e delle sue ricchezze. Nel 1976 la provincia di Ancona, in occasione della scadenza del suo consorzio con lo Stato per il rimboschimento del Monte, trasmette una proposta di legge alla Regione Marche per l'istituzione di un Parco, senza per\u00f2 ottenere risultato.\nTre anni pi\u00f9 tardi, nel 1973, associazioni ambientaliste e Partito Radicale propongono di nuovo l'istituzione del parco con la prima legge di iniziativa popolare delle Marche: vengono raccolte 6197 firme, molte pi\u00f9 del necessario. Nel febbraio del 1980, al momento di discuterne in Regione, inizia per\u00f2 un lungo travaglio che vedr\u00e0 manifestazioni e cortei delle due fazioni anti-parco e pro-parco. Vi si oppongono gli speculatori, i cacciatori, ma anche coloro che credono che, per tutelare l'ambiente, non serva necessariamente un parco; dall'altra parte ci sono le associazioni ambientaliste: Italia Nostra, Legambiente, LIPU, WWF, Archeoclub e il circolo naturalistico anconitano \"Il Pungitopo\". In questo contesto anche i partiti politici sono divisi e il ministro per gli affari regionali Carlo Vizzini non approva la legge istitutiva del parco rinviandola alla Regione Marche per vizi di forma, suscitando ulteriori polemiche.\nEspansione turistica incontrollata.\nMentre si discute, progetti con forte impatto ambientale rischiano di danneggiare seriamente l'ambiente del promontorio marchigiano:\nQueste ed altre proposte sono volte ad uno sfruttamento turistico intensivo, poco rispettoso della natura e delle tradizioni locali, e suscitano pertanto animate proteste da parte degli ambientalisti. Inoltre, gi\u00e0 negli anni precedenti lo sviluppo turistico incontrollato della costa del Conero aveva arrecato danni ingenti all'ambiente: nei primi anni '60, i laghi di Portonovo erano stati oggetto di interramenti per realizzare alcuni parcheggi e un campeggio, tra il Lago Grande e il mare erano stati costruiti vari edifici impedendo l'ingresso delle onde e infine la celebre Fonte di Portonovo era stata distrutta per fare posto ad un albergo.\nUn esempio di cosa potrebbe succedere in assenza della tutela garantita da un parco \u00e8 ci\u00f2 che accade a Numana; si \u00e8 ancora nel pieno degli anni del boom edilizio delle case per vacanza e in questo comune dal 1961 al 1971 le abitazioni erano aumentate del 120% per costruire doppie case. Nel maggio del 1985 viene arrestato il sindaco della cittadina per tangenti legate alle concessioni edilizie. Le nuove edificazioni erano state realizzate senza acqua potabile, senza un efficiente rete di fognature (ad ogni pioggia si verificavano allagamenti), senza marciapiedi, senza zone verdi e costruendo persino sulla spiaggia: al posto di un lungomare solo villette e parcheggi.\nLa prima marcia sul Conero e l'istituzione del parco.\nNel 1984 viene organizzata la prima grande marcia dalle associazioni naturalistiche, al fine di chiedere l'istituzione del Parco, visto come unica garanzia per poter tutelare un territorio che si sta aprendo ad un turismo irrispettoso e speculativo; la manifestazione, che ha molto seguito, \u00e8 contrastata dai cittadini sirolesi contrari all'istituzione del parco, che danno vita ad una contro-manifestazione; il giorno successivo, i giornali parlano di \"paura del parco\"; il mondo politico, diviso anch'esso tra pro- ed anti-parco, \u00e8 comunque spronato ad attivarsi con sollecitudine.\nFranco Tassi, al convegno \"Conero, un parco, perch\u00e9?\", dichiara: \"Il parco \u00e8 soprattutto scelta di civilt\u00e0. La costa marchigiana \u00e8 di 173 chilometri e la linea del Conero di venti: il 10%. Dovremmo vergognarci di stare a porci il problema se proteggere quest'ultimo pezzo di costa adriatica\". \nIl 17 marzo 1987 la legge che istituisce il Parco regionale del Conero viene finalmente approvata, ma non finiscono i problemi: la gestione del Parco \u00e8 affidata a un consorzio di provincia, comuni e associazioni, i quali per\u00f2 rimettono in discussione la legge. Solo nel 1991 il Consorzio del Parco regionale del Conero diventa operativo, riunendo il primo Consiglio Direttivo. Nel 2006 il Consorzio viene sostituito dall'Ente Parco Regionale del Conero.\nDopo l'istituzione ancora marce e mobilitazioni.\nLa seconda e la terza marcia.\nNel 1988 e poi ancora nel 1992 in Regione viene messa in discussione e poi approvata la proposta di ridurre di tre quarti la superficie del Parco: da 5800 ettari ad appena 1350, in modo da permettere la caccia nei territori rimasti al di fuori; in entrambi gli anni le associazioni naturalistiche organizzano manifestazioni per scongiurare quello che sentivano come un serio pericolo alla tutela del territorio: sono le marce \"Salviamo insieme il Parco del Conero\" e \"Uniti per il parco\". Il parco poi resta con la superficie originaria.\nLa quarta marcia.\nNel 1994 le associazioni naturalistiche di nuovo si sentono costrette a scendere in piazza: nonostante il parco sia gi\u00e0 istituito e funzionante, lungo un sentiero ufficiale che conduce alle scogliere sottostanti percorrendo le valli di Pietralacroce (quello della Scalaccia) un rudere viene abbattuto e al suo posto viene costruita una abitazione, con regolare licenza rilasciata dal Comune di Ancona; la trasformazione in strada carrabile del sentiero e le recinzioni sono giudicati inaccettabili dalle associazioni, che marciano con lo slogan \"Perch\u00e9 il parco sia di tutti\" fino all'edificio contestato, dove Franco Tassi porta la sua esperienza di lotta alle abitazioni abusive, in qualit\u00e0 di presidente del Parco Nazionale d'Abruzzo. In questo caso, il risultato immediato ottenuto \u00e8 quello di permettere comunque il transito pubblico sul sentiero, ma anche quello di destare l'attenzione sui problemi delle recinzioni, della chiusura dei sentieri e della ricostruzione dei ruderi di case coloniche, tutte cose ormai non pi\u00f9 permesse nella nuova variante del Piano del Parco.\nLa questione di Mezzavalle.\nNel 2003 il Comune di Ancona elabora un piano per la spiaggia di Mezzavalle che prevede attrezzature e un pontile per l'attracco di imbarcazioni. Con lo slogan \"Un paradiso da non perdere\", in pochi giorni nasce un comitato per contrastare il progetto \"volto a modificare l'attuale assetto della \u201cspiaggia libera\u201d di Mezzavalle per il suo maggior sfruttamento a fini turistici\"; il comitato, con varie azioni di mobilitazione e, con una popolarissima raccolta di 15.000 firme, ottiene quanto si proponeva. Il comune di Ancona, infatti, ritira il suo piano e di conseguenza, Mezzavalle resta una spiaggia completamente libera.\nLa quinta marcia.\nNel 2013, ancora una marcia della associazioni naturalistiche, unite in questo caso anche al mondo dell'associazionismo giovanile; questa volta si tratta della paventata interruzione del sentiero delle valli di Pietralacroce, a causa di un privato che intende recintare. Il fatto \u00e8 visto come indicativo di un fenomeno che rischia di diffondersi ulteriormente (sono gi\u00e0 diversi i sentieri chiusi per motivi analoghi) e ancora una volta la manifestazione vede una forte partecipazione di cittadini, solidali con l'Ente Parco che non aveva permesso la chiusura dell'itinerario e la recinzione.\nLa storia del Parco del Conero, come si vede ricca di episodi di partecipazione popolare, \u00e8 ricostruita nel numero del periodico ufficiale del Parco edito in occasione del suo ventennale..\nProblemi attuali.\nUna delle caratteristiche pi\u00f9 importanti del Parco del Conero \u00e8 il rapporto strettissimo tra boschi, campagna e il mare, raggiungibile percorrendo stretti e panoramici sentieri che scendono lungo le rupi. Si deve registrare a questo proposito una nota dolente: la decisione dell'amministrazione comunale e della Capitaneria di Porto di chiudere, per motivi di sicurezza, tutti i sentieri che conducono al mare. Di fatto, quindi, dal 2015 molte delle zone del parco pi\u00f9 caratteristiche ed importanti dal punto di vista naturalistico e paesaggistico sono ufficialmente precluse alla visita di turisti ed abitanti. La preoccupazione per la sicurezza sembra eccessiva alle associazioni naturalistiche, che ricordano che, seguendolo stesso criterio, si dovrebbero chiudere al pubblico tutte le coste alte e le zone montuose d'Italia, soggette agli stessi tipi di rischi.\nProposta di inserimento tra i Patrimoni dell'Umanit\u00e0 UNESCO.\nNel 2018 la regione Marche ha aperto la pratica per il riconoscimento della Riviera del Conero come patrimonio dell'umanit\u00e0, accogliendo la proposta lanciata inizialmente da dall'associazione \"Le Cento Citt\u00e0\" e fatta propria anche dall'ente Parco. Ogni qual volta che per un sito si apre una pratica di inserimento alla lista UNESCO dei patrimoni dell'umanit\u00e0, \u00e8 necessario che esso debba essere considerato di \"eccezionale valore universale\" e soddisfare almeno uno di dieci criteri. Nel caso della Riviera del Conero essi sono:\nTerritorio.\nIl Parco del Conero prende il suo nome dal monte Conero o monte d'Ancona, attorno al quale si sviluppa per circa 6000 ettari comprendendo quasi tutto il suo promontorio e l'area tra esso e la foce del Musone. Tale superficie si distribuisce tra i seguenti comuni:\nIl confine settentrionale del Parco \u00e8 all'interno di Ancona, nei pressi del Parco del Cardeto. Ricade all'interno dell'area protetta gran parte della falesia di Ancona, con il Passetto e le caratteristiche spiaggiole raggiungibili con ripidi sentieri. Dopo il rione di Pietralacroce il confine del Parco si allarga verso la valle del torrente Miano e procede includendo le campagne di Montacuto e Varano fino a Camerano, punto di larghezza massima.\nA sud di Ancona il parco comprende Portonovo e l'intero Monte Conero, sino a Sirolo e Numana. Superato il Conero e le sue rupi rocciose, la costa si fa bassa, e la fascia di Parco va stringendosi attorno alle zone pi\u00f9 urbanizzate di Numana e Marcelli, arrivando infine alla confluenza dell'Aspio nel Musone e alla foce di quest'ultimo, ove si trova il confine meridionale.\nIl territorio del Parco, riassumendo, include campagne e colline, i boschi del monte, le sue alte coste rocciose e quelle marnose/argillose pi\u00f9 a nord, zone urbane e ampie spiagge nella parte meridionale. Secondo il Piano del Parco gli ambiti territoriali sono infatti:\nNon \u00e8 presente alcun corso d'acqua rilevante, essendo il Musone e l'Aspio fuori dai confini. Tuttavia quest'ultimo \u00e8 alimentato da due torrenti, il Betelico e il Boranico, che nascono dal Conero. Gli unici specchi d'acqua di rilievo sono il Lago Grande e il Lago Profondo di Portonovo, caratterizzati da acqua salmastra.\nA parte il Conero stesso, alcuni rilievi degni di nota sono, da nord a sud: monte Altavilla, monte Venanzio, monte dei Corvi, monte Zoia (Poggio), la collina di Massignano, monte Larciano, monte Colombo e, verso l'interno, l'altopiano della Gradina. Nelle giornate particolarmente limpide da Pian di Raggetti, radura situata al centro dei boschi del Monte, si pu\u00f2 osservare tutta la regione, dal Monte Catria nel pesarese ai Sibillini nell'ascolano, e a volte Laga, Gran Sasso e persino Maiella. Negli affacci sul mare invece si possono vedere, in condizioni di tempo limpido, i monti della Croazia.\nNell'area del Parco ricadono tre siti di interesse comunitario e una zona di protezione speciale:\nCentri abitati.\nAll'interno del Parco del Conero sorgono i seguenti centri abitati:\nFlora.\nI maggiori studiosi della flora dell'area del Conero sono stati Luigi Paolucci alla fine del XIX secolo e Aldo Brilli-Cattarini nel XX. Gli studi pi\u00f9 recenti riportano 1102 specie; tanta variet\u00e0 in cos\u00ec poco spazio \u00e8 pari a quella degli ambienti del territorio del Parco.\nMolte piante sono infrequenti su tutta la costa adriatica italiana ma presenti, oltre che qui, sul Gargano e/o verso Friuli e Istria, o sul Tirreno. Quelle pi\u00f9 diffuse, invece, sono tipiche della macchia mediterranea: ginestra odorosa, citiso a foglie sessili (un'altra ginestra), lentisco, corbezzolo, ginepro rosso, leccio.\nRupi e falesie.\nSui pendii aridi e marnosi come quelli della falesia fra Ancona e il monte crescono tagliamani, canna del reno (\"Arundo pliniana\", capace di contrastare il ruscellamento), e ancora violacciocca, alaterno e cavolo selvatico (\"Brassica montana\") che si rinvengono anche dove \u00e8 pi\u00f9 roccioso come sulla falesia del Conero, dove si trovano euforbia arborescente, ginepro coccolone (queste ultime due molto rare lungo Adriatico e a rischio anche qui), euforbia adriatica (\"Euphorbia characias\" subsp. \"wulfenii\") e terebinto (\"Pistacia lentiscus\" x \"terebinthus\"). Nella zona \u00e8 stata segnalata, l'ultima volta a met\u00e0 del XIX secolo, la presenza della barba di Giove. Tale pianta era ritenuta estinta in natura, forse anche a causa delle frane (naturali e non) del luogo, ed \u00e8 stata reintrodotta nell'autunno 2010.\nCampagne e boschi.\nNelle campagne le piante pi\u00f9 comuni, perlopi\u00f9 in filari e siepi, sono roverella, olmo campestre, pioppo nero, acacia e rovo. Con le trasformazioni pi\u00f9 moderne sono stati trascurati gli arbusti da siepe come la spina di Cristo e la tamerice, e sono persino scomparse molte querce da ghianda monumentali, poi protette da una legge regionale.\nLungo i corsi d'acqua si trovano salice bianco, pioppo nero e roverella, che troviamo anche in macchie nelle vallette a mare presso Pietralacroce con stracciabraghe e rosa sempreverde (\"Rosa sempervirens\"). Sempre qui vive anche, sui versanti in ombra, il carpino nero, con sottobosco in edera. Un'altra presenza significativa del carpino nero \u00e8 a monte del campo sportivo del Poggio.\nAltra pianta che pu\u00f2 rappresentare la vegetazione originaria del promontorio del Conero \u00e8 il leccio, che convive con corbezzolo, alaterno, laurotino, caprifoglio mediterraneo, orniello, fillirea (\"Phyllirea media\"), e nelle aree pi\u00f9 calde con rosa sempreverde e stracciabraghe, mentre in quelle pi\u00f9 umide con l'alloro.\nRimboschimenti.\nNel Parco ci sono 1200 ettari (20%) di bosco, di cui quasi un terzo \u00e8 frutto di rimboschimento. Ai primi del XX secolo infatti lo sfruttamento dei boschi per legname, agricoltura e pastorizia avevano reso in gran parte brullo il versante occidentale del Conero, con forte rischio idrogeologico. Negli anni '30 venne istituito un consorzio fra Stato e Provincia di Ancona per sanare la situazione.\nLa prima fase si svolse sul versante occidentale del monte, che venne gradonato e su cui si piantarono in file una gran quantit\u00e0 di semi di specie varie, in particolare pino d'Aleppo e leccio. Delle altre ben poche si adattarono; si segnala solo il cedro dell'Atlante nell'area di vetta. Una seconda fase occup\u00f2 il secondo dopoguerra fino agli anni '70. Fu usato principalmente il pino d'Aleppo e copr\u00ec le zone restanti: monte Colombo e Larciano, coste fra monte e Sirolo, Pian grande, la zona del Poggio e anche quella del Musone. Si tent\u00f2 anche, senza successo, di rimboschire la falesia a nord di Portonovo. \u00c8 in questa fase che i proprietari dell'area di Pian di Raggetti rifiutarono il consenso, lasciando cos\u00ec una delle poche radure del monte.\nI rimboschimenti sono riusciti nel loro intento ed oggi le essenze della macchia mediterranea, aiutate da interventi forestali, stanno riprendendo il sopravvento evolvendo verso il pi\u00f9 naturale bosco di leccio.\nAree umide e dune sabbiose.\nI laghi salmastri di Portonovo, unici in tutta la regione, presentano due specie a rischio quali il falasco e il grespino marittimo, quest'ultimo solo al Lago Profondo. Altre specie sono la brasca delle lagune, la cannuccia di palude, il giunco marittimo e il giunco pungente.\nPresso le acque stagnanti o a lento scorrimento intorno al Musone sono di particolare interesse il ranuncolo di Baudot (rinvenuto altrove solo in Puglia, Sicilia e Sardegna) e quello a foglie capillari, la menta campestre, la giunchina aghiforme, la salcerella con due brattee. Altre specie pi\u00f9 abbondanti sono la lenticchia d'acqua, la cannuccia d'acqua, il sedano d'acqua.\nAnche le dune delle spiagge di Marcelli e l'area retrostante sono un ambiente ricco di specie a rischo, fra cui il poligono marittimo, la silene notturna, il cardo delle spiagge, il papavero delle spiagge, la coda di topo, l'euforbia marittima.\nFauna.\nLa fauna del Parco del Conero, a causa della lunga presenza dell'uomo sul territorio, non \u00e8 molto densa.\nFra i mammiferi ci sono il tasso, la volpe, il riccio, mustelidi come la faina, la donnola e la puzzola, e piccoli roditori come il moscardino. A questi vanno aggiunti l'istrice, il capriolo e lo scoiattolo, arrivati per espansione spontanea del loro areale anche grazie all'istituzione del Parco e alle conseguenti leggi di tutela della fauna.\n\u00c8 stata rilevata la presenza del lupo, che si ritiene proveniente dai boschi di Cingoli attirato dalla presenza di un altro grande mammifero, il cinghiale. Quest'ultimo \u00e8 stato introdotto abusivamente nel 1998, probabilmente dal mondo venatorio, obbligando il Parco a gestirne la prolificit\u00e0.\nTra i rettili il ramarro, la lucertola muraiola e quella campestre, la luscegnola e l'orbettino. Tra i serpenti il biacco, alcune bisce, e il colubro di esculapio. Tra gli anfibi l\u2019ululone dal ventre giallo, il tritone crestato e quello italiano, il rospo, e nei laghi di Portonovo \"Rana dalmatina\" e \"Rana esculenta\", dove sono presenti anche diverse libellule. Altri insetti interessanti sono le farfalle, fra cui la grande farfalla del corbezzolo.\nL'avifauna.\nUna particolare menzione \u00e8 meritata dall'avifauna del Parco. Secondo la Lipu il monte Conero rientra fra i migliori dieci luoghi in Italia per il birdwatching. Punti di osservazione privilegiati sono l'altopiano di Stiano, nei pressi della Gradina del Poggio (), le rupi di Pian Grande, affacciate sul mare (), i due laghi di Portonovo.\nFra gli uccelli stanziali ci sono rapaci come l'allocco, la civetta, il barbagianni, il gufo comune, e persino il falco pellegrino che nidifica sulle rupi lato mare del Conero, e poi l'allodola, il cardellino, la ghiandaia ed altri.\nFra quelli migratori invece il cuculo, il regolo, l'usignolo, l'upupa, e di nuovo sulle rupi del Conero il passero solitario, la rondine montana e il rondone pallido. Molti altri migratori fanno sosta e a volte nidificano nel Parco.\nNegli stagni di Portonovo \u00e8 possibile vedere la gallinella d'acqua, la folaga, il martin pescatore e l'usignolo di fiume.\nInfine, molto diffuso per opera dell'uomo \u00e8 il fagiano.\nAttivit\u00e0.\nEscursionismo.\nIl Parco del Conero si presta bene al pi\u00f9 classico escursionismo soprattutto sul monte Conero, al di sopra della strada provinciale, ma gli itinerari previsti dal Parco comprendono anche le zone di campagna, Portonovo e la falesia pi\u00f9 a nord. La difficolt\u00e0 \u00e8 varia e non tutti i sentieri sono percorribili in altri modi che a piedi. Sebbene i tabelloni posti all'inizio degli itinerari diano tali indicazioni, \u00e8 bene informarsi prima sulle reali condizioni dei sentieri al Centro Visite presso Sirolo, dove \u00e8 anche possibile prenotarsi per escursioni guidate.\n\u00c8 opportuno notare che oltre ai sentieri degli itinerari ufficiali ne esistono molti altri, che secondo il regolamento del Parco sono percorribili solo a piedi. Quelli nella zona di riserva integrale poi richiedono l'autorizzazione dell'Ente Parco, con l'eccezione dell'itinerario n\u00b02 che per\u00f2 pu\u00f2 essere vietato per motivi di sicurezza.\nItinerario n\u00b01 - Traversata del Monte Conero.\nCon partenza dal Poggio e arrivo a Fonte d'Olio, si sale verso sud fino a raggiungere il punto pi\u00f9 alto, poi si scende passando per l'ex convento dei camaldolesi (ora hotel) fino ad arrivare a Fonte d'Olio sulla strada provinciale asfaltata.\nLungo il percorso si gode una magnifica vista sul mare Adriatico, dal lato nord sulla baia di Portonovo e dal lato sud sugli scogli detti \"Le due sorelle\" e il \"Passo del Lupo\". Sono possibili delle varianti: 1/a Belvedere Nord, 1/b Incisioni Rupestri e 1/c la Grotta del Mortarolo.\nSeguono in successione alcune foto del percorso.\nItinerario n\u00b02 - Sentiero delle Due Sorelle.\nIl sentiero delle Due Sorelle \u00e8 senz'altro il pi\u00f9 spettacolare di tutti gli itinerari del Conero. Conduce alla Spiaggia delle Due Sorelle valicando il Passo del Lupo, sempre in presenza di panorami vastissimi sul mare e sulle possenti rupi calcaree del Monte.\nIl percorso, nonostante conduca ad una spiaggia, presenta tutte le caratteristiche di un sentiero di montagna, con strapiombi, tratti attrezzati con cavo d'acciaio, ghiaioni, creste, valico di passi e per percorrerlo in sicurezza \u00e8 quindi necessario attrezzarsi per un percorso di una certa difficolt\u00e0 riservato ad esperti dal passo sicuro ed assenza di vertigine, oltre che esperienza e prudenza.\nInteressante \u00e8 la presenza di macchie di Euforbia arborea, che a causa del microclima particolare, anzich\u00e9 perdere le foglie in autunno, come tutte le caducifoglie, le perde in piena estate, a causa della siccit\u00e0. Il sentiero delle Due Sorelle parte da Sirolo, ma \u00e8 possibile prenderlo dalla strada asfaltata che conduce all'ex monastero, prendendo la deviazione sulla destra all'indicazione \"Bar Panini Belvedere\" fino ad arrivare ad un incrocio di stradoni dove \u00e8 indicato il n\u00b02.\nIl tratto di sentiero dopo il Passo del Lupo \u00e8 stato chiuso nel 2005 dal Comune di Sirolo, per motivi di sicurezza, nonostante l'Ente Parco del Conero abbia avuto per anni gi\u00e0 pronti i fondi (ora utilizzati per l'itinerario 13) per la messa in sicurezza del sentiero, fondi non utilizzati per mancanza di autorizzazione del Comune di Sirolo. Sia il CAI, sia Legambiente da anni chiedono di riaprire il sentiero e nel 2013 si \u00e8 formato un apposito comitato che chiede l'esecuzione dei lavori e l'annullamento del divieto di accesso.\nItinerario n\u00b06 - Stradone di Sant'Andrea.\nL'itinerario parte nei pressi di Massignano in una curva con un vasto spiazzo per parcheggiare le auto ed una fontana.\n\u00c8 un percorso facile e piacevole che permette di raggiungere il Pian di Raggetti e ricongiungersi ad altri sentieri.\nSeguono in successione alcune foto del percorso dall'inizio fino alla fine.\nItinerario n\u00b07 - Le Grotte Romane e la cava nascosta.\nL'itinerario parte dalla strada provinciale del Conero, dopo avere superato il campo sportivo del Poggio in direzione Sirolo, ma \u00e8 possibile visitare le Grotte anche da altri sentieri sotto il Pian di Raggetti.\nItinerario n\u00b0 13 - Le Valli di Pietralacroce.\nTra i luoghi naturalistici pi\u00f9 interessanti del Parco del Conero ci sono le valli di Pietralacroce, ai margini del centro abitato di Ancona; sono affacciate sui dirupi della costa alta e sono ricoperte da una fitta vegetazione mediterranea. Alcuni punti panoramici permettono di ammirare begli scorci sul promontorio del Conero e sui rioni della citt\u00e0 costruiti sopra le falesie; quattro sentieri conducono alle scogliere naturali sottostanti, caratterizzate dalla presenza delle grotte scavate dai pescatori, nei secoli scorsi, alla base delle rupi.\nL'Ente Parco ha deciso nel 2012 di comprendere nel suo itinerario ufficiale n\u00ba 13 i percorsi che attraversano le valli della Fonte, della Selva e della Scalaccia, riconoscendo il valore naturalistico della zona.\nArrampicata.\nSulle rupi a picco sul mare, presso gli scogli delle Due Sorelle, \u00e8 possibile praticare l'arrampicata su vie di roccia le cui difficolt\u00e0 variano dal 2\u00ba al 5\u00ba grado, e una in particolare con passaggi che giungono al 9\u00b0. Il regolamento del Parco prevede che per percorrere le vie incluse nell'area di riserva integrale sia necessaria l'autorizzazione dell'Ente.\nParapendio.\nIl Conero offre un'opportunit\u00e0 anche agli amanti del volo libero. Decollando sopra la spiaggia di Mezzavalle i parapendisti hanno la possibilit\u00e0 di spostarsi e godersi il panorama da Ancona fino allo scoglio delle Due Sorelle. Nella maggior parte dei voli sul Conero c'\u00e8 la possibilit\u00e0 di vedere la Croazia.\nNel 2013, dopo alcuni atterraggi sbagliati,\nun'ordinanza del presidente del Parco aveva imposto il divieto di proseguire l'attivit\u00e0 in attesa dell'esito di una valutazione di incidenza ambientale.\nL'ordinanza \u00e8 stata revocata nel successivo marzo 2014.\nGalleria fotografica - parapendio sopra la spiaggia di Mezzavalle.\n\"Foto di parapendii a Portonovo (AN) durante la Regata del Conero il 5 settembre 2014\"\nMountain bike.\nA partire dagli anni '90 il Conero \u00e8 diventato un punto di riferimento per i praticanti della mountain bike della zona. La comunit\u00e0 di \"biker\" \u00e8 andata espandendosi di pari passo con la popolarit\u00e0 di questo sport e comprende appassionati dei vari modi di viverlo: il cross country (con varie associazioni sportive nei comuni limitrofi e gare ufficiali), il cicloescursionismo ed anche freeride pi\u00f9 estremo (organizzati in maniera meno formale).\nMolti dei sentieri percorsi da questi ciclisti non sono quelli ufficiali del Parco, secondo il cui regolamento sono i soli (e neanche tutti) percorribili in mountain bike. Al contrario, si tratta in molti casi di sentieri ufficialmente vietati alle biciclette ma esistenti gi\u00e0 prima dell'istituzione del Parco, e costituiscono una tale fitta rete che ha indotto nel tempo a generare una ricca toponomastica. Un tentativo di organizzare univocamente i nomi \u00e8 stato fatto su OpenStreetMap.\nUn comodo punto di ritrovo per chi preferisce raggiungere direttamente il monte in macchina \u00e8 il parcheggio del campo sportivo del Poggio ().\nSnorkeling e immersione sportiva.\nPur non essendo parte del Parco, il mare che esso ha di fronte offre l'opportunit\u00e0 di praticare snorkeling e immersione sportiva. Scuole e centri sub della zona permettono di visitare lungo la costa gli scogli frequenti e a volte spettacolari come quello del Trave e quelli delle Due Sorelle, ed anche alcuni relitti come quello del Potho o della Nicole, che offrono rifugio alla fauna marina del medio Adriatico.\nAltre attivit\u00e0.\nAltre attivit\u00e0 comprendono il surf, windsurf e kitesurf praticati in particolare a Portonovo, e il golf."}
{"id": "569354", "revid": "16066", "url": "https://it.wikipedia.org/wiki?curid=569354", "title": "Monte d'Ancona", "text": ""}
{"id": "569368", "revid": "65435", "url": "https://it.wikipedia.org/wiki?curid=569368", "title": "Master System", "text": ""}
{"id": "569373", "revid": "799790", "url": "https://it.wikipedia.org/wiki?curid=569373", "title": "George Roy Hill", "text": "Biografia.\nStudi\u00f2 Musica alla Yale University, laureandosi nel 1943. Svolse il servizio militare nel corpo dei Marines come pilota di aerei da trasporto durante la seconda guerra mondiale e come pilota notturno di caccia durante la guerra di Corea.\nHill debutt\u00f2 con la televisione, dirigendo serie ad episodi come \"Kraft Television Theatre\". I suoi primi film furono riduzioni di spettacoli di Broadway come: \"Rodaggio matrimoniale\" nel 1962 e \"La porta dei sogni\".\nGeorge Roy Hill \u00e8 conosciuto principalmente per la regia di film come \"Butch Cassidy\" e \"La stangata\" in cui apparve la coppia Paul Newman-Robert Redford. In particolare \"La stangata\", che \u00e8 senz'altro il suo pi\u00f9 grande successo, conquist\u00f2 7 premi Oscar nel 1974, fra cui proprio quello a Roy Hill per la migliore regia. Altri film sono \"Mattatoio 5\", \"Il mondo secondo Garp\", \"La vita privata di Henry Orient\", \"Hawaii\", \"Millie\", \"Il temerario\", \"Colpo secco\" e \"La tamburina\"."}
{"id": "569377", "revid": "1543377", "url": "https://it.wikipedia.org/wiki?curid=569377", "title": "Qmail", "text": "Qmail \u00e8 un server di posta elettronica (MTA Mail transfer agent), \u00e8 stato scritto per sistemi Unix e non ha versioni per i sistemi operativi di casa Microsoft.\nIl progetto qmail \u00e8 nato con particolare attenzione alla sicurezza, deve la sua nascita anche ai continui bug di Sendmail (il pi\u00f9 famoso e diffuso MTA) che ai tempi della prima versione di qmail, lo affliggevano settimanalmente.\nDalla sua pubblicazione non sono emersi bug di sicurezza, e dall'ultima versione, la 1.03 uscita nel giugno 1998, non ha presentato problemi che richiedessero aggiornamenti generici.\nLo stesso autore ha messo in palio dal marzo del 1997 un premio di 500 dollari destinati ad un eventuale scopritore di bug di sicurezza presenti in qmail.\nBug.\nSecondo il \"bug hunter\" Georgi Guninski esisterebbero in realt\u00e0 dei bug di sicurezza che affliggono qmail, l'autore di qmail sul suo sito risponde negando la possibilit\u00e0 di sfruttare detti bugs.\nLicenza.\nDa novembre 2007 qmail \u00e8 distribuito come software di pubblico dominio. In precedenza qmail era distribuito senza licenza ma con un semplice copyright sul codice. Era quindi permesso pacchettizzarlo, distribuirlo e rivenderlo, a patto di non effettuare modifiche al codice o al comportamento del software installato, con eccezione di una preventiva autorizzazione dell'autore.\nDiffusione su Internet.\nNonostante la controversia sulla licenza, qmail \u00e8 uno dei pi\u00f9 diffusi server di posta presenti in Internet.\nGrossi fornitori di servizi email lo utilizzano sui loro server, Yahoo! per citarne uno.\nAutore.\nDaniel J. Bernstein \u00e8 docente di Matematica, Fisica e Computer Science all'\"Universit\u00e0 dell'Illinois\" a Chicago negli USA.\nAutore di diversi software tra i quali: Qmail, djbdns e daemontools.\nLa sua vittoriosa causa contro il governo degli Stati Uniti d'America ha fatto s\u00ec che venisse reso incostituzionale il divieto di esportazione di software crittografico al di fuori degli USA.\nHa proposto inoltre Internet Mail 2000, una proposta per innovare l'attuale sistema SMTP di posta elettronica."}
{"id": "569381", "revid": "1649409", "url": "https://it.wikipedia.org/wiki?curid=569381", "title": "Ordine della Giarrettiera", "text": "Il Nobilissimo Ordine della Giarrettiera (), risalente al Medioevo, \u00e8 il pi\u00f9 antico ed elevato ordine cavalleresco del Regno Unito.\nCapo dell'Ordine della Giarrettiera \u00e8 il Sovrano del Regno Unito; l'ammissione \u00e8 riservata a non pi\u00f9 di 24 membri, la cui scelta \u00e8 di competenza esclusiva del sovrano, contrariamente a quanto accade per altri ordini, nei quali il sovrano in genere designa i membri su proposta, anche informale, del primo ministro.\nGli uomini sono conosciuti come \"Knight Companion\", le donne \"Lady Companion\" (non \"Dame\"). Eccezionalmente l'Ordine pu\u00f2 ammettere membri fuori dal limite di 24 (in questo caso chiamati \"soprannumerari\"), in genere familiari del sovrano oppure sovrani stranieri. Data l'esclusivit\u00e0 dell'Ordine, esso viene conferito solo a personalit\u00e0 che si siano distinte per altissimi meriti nel servire il Regno Unito.\nCome lo stesso nome suggerisce, lo stemma dell'Ordine \u00e8 una giarrettiera che sormonta il motto \"Honi soit qui mal y pense\" (fr.: \"Sia vituperato chi ne pensa male\"), presente inoltre sul rovescio delle sterline in oro (sovereign) della serie 1817-1820 recanti sul dritto l'effigie di re Giorgio III. La Giarrettiera \u00e8 indossata dai membri dell'Ordine durante le occasioni formali.\nIl motto \"Honi soit qui mal y pense\" \u00e8 anche scritto sulla polena della nave ammiraglia HMS \"Victory\", protagonista della battaglia di Trafalgar agli ordini di Horatio Nelson.\nL'Ordine della Giarrettiera ha competenza solo sull'Inghilterra: tale ordine \u00e8 equivalente come rango, ma superiore per anzianit\u00e0, allo scozzese Ordine del Cardo (\"The Most Ancient and Most Noble Order of the Thistle\") e al nord-irlandese Ordine di San Patrizio (\"The Most Illustrious Order of St. Patrick\"). Ognuno di tali ordini conferisce onorificenze nella nazione storica di competenza (anche se l'Ordine di San Patrizio, dopo la riduzione dell'Irlanda britannica al solo Ulster, \u00e8 di fatto inattivo, essendo morto il suo ultimo cavaliere nel 1974).\nStoria.\nL'origine e il nome.\nL'Ordine fu fondato - molto presumibilmente - nel 1349 dal re Edoardo III come \"\u00abcompagnia e collegio di cavalieri\u00bb\". Sebbene vi siano diverse ipotesi sulla data di nascita effettiva dell'Ordine, appare certo che esso non fu fondato prima del 1346. Comunque, l'atto fondativo della Giarrettiera prevedeva che l'Ordine fosse riservato solo a coloro che fossero gi\u00e0 cavalieri.\nLa pi\u00f9 antica attestazione scritta dell'Ordine si trova in \"Tirant lo Blanch\", un romanzo cavalleresco scritto in catalano dal valenciano Joanot Martorell che venne pubblicato nella prima edizione nel 1490. Nel romanzo si trova un intero capitolo dedicato alla leggenda della fondazione dell'Ordine.\nSecondo il Bruges Garter Book (c. 1431), i primi cavalieri fondatori dell'ordine furono:\nLa leggenda della fondazione dell'Ordine.\nDiverse fonti riportano l'evento che, secondo la leggenda, sarebbe all'origine del nome dell'Ordine: durante un ballo a corte, una contessa (probabilmente Giovanna di Kent), perse una giarrettiera. Il re si chin\u00f2 per raccoglierla e si offr\u00ec di aiutare la sua ospite a indossarla di nuovo e, uditi i bisbigli e le risatine maliziose dei cortigiani, si alz\u00f2 e disse loro in francese (allora la lingua di corte): \"\u00abHoni\" - \"honni\" in ortografia moderna - \"soit qui mal y pense!\u00bb\" (\"Sia vituperato chi ne pensa male\"), che divenne poi il motto dell'Ordine.\nLa leggenda \u00e8 stata posta negli atti ufficiali dell'Ordine nel 1774, derivata da quanto scritto dal biografo del XVII secolo William Winstanley nella sua opera \"Vita di Edoardo III\". Nelle cronache di Rastel, vol. I cap. vi., Winstanley trov\u00f2 questo passaggio curioso sulla vita di Edoardo III che viene riportato in inglese medio dell'epoca:\nUn'altra leggenda vorrebbe la fondazione dell'Ordine come omaggio di Edoardo III al suo antenato Riccardo I \"Cuor di Leone\": durante la Terza Crociata, prima di una battaglia, Riccardo fece indossare una giarrettiera ai suoi soldati, perch\u00e9 cos\u00ec comandatogli in sogno da San Giorgio la notte prima (chiara ripresa di un tema caro alla storiografia cristiana che ha origine nel sogno dell'Imperatore romano Costantino prima della battaglia di Ponte Milvio con l'antagonista Massenzio). Questo avrebbe poi fatto vincere la battaglia ai soldati di Costantino.\nComposizione.\nMembri.\nAll'inizio numerose donne ricevettero il titolo di \"Lady\", ma non fu conferito loro il cavalierato. Nel 1488 Enrico VII concesse l'ultima onorificenza femminile a sua madre Margaret Beaufort e fino al 1901 la Giarrettiera fu un Ordine solo maschile (eccezion fatta per i sovrani donna come le regine Elisabetta I, Anna e Vittoria). Quando Edoardo VII, il figlio della regina Vittoria, sal\u00ec al trono, insign\u00ec dell'ordine sua moglie Alessandra di Danimarca. La consuetudine fu confermata quando Giorgio V diede l'Ordine a sua moglie Maria e, successivamente, Giorgio VI alla sua consorte Elisabetta, madre dell'attuale sovrana.\nCome detto, la nomina dei membri dell'Ordine \u00e8 in capo esclusivamente al sovrano: tale consuetudine, tuttavia, fu pi\u00f9 o meno ufficializzata solo in tempi recenti, nel 1946, a seguito di un \"gentlemen's agreement\" tra l'allora Primo Ministro e il capo dell'opposizione, per evitare influenze politiche sul conferimento della massima onorificenza inglese.\nMembri soprannumerari.\nIl primo straniero a essere insignito della Giarrettiera fu il duca di Urbino Federico da Montefeltro nel 1474. Malgrado queste nomine \"soprannumerarie\" fatte dai monarchi inglesi, fu solo con l'intronazione di Alessandro I di Russia nel 1813 che formalmente l'ordine venne esteso per conferimento anche ai monarchi stranieri che vennero ammessi col rango di \"Cavalieri e Dame Stranieri della Giarrettiera\". Per un atto di concessione a uno straniero era necessario per statuto un emendamento specifico per ogni occasione, ma di questa regola spesso non si tenne conto. Tra i monarchi stranieri citiamo Costantino II di Grecia, Paolo di Grecia, Beatrice dei Paesi Bassi e Giuliana dei Paesi Bassi.\nIl primo monarca non cristiano a essere ammesso all'Ordine fu il sultano ottomano Abd\u00fclmecid I, nel 1856. La prima e unica nomina in Sudamerica fu quella di Pietro II che venne ammesso come cavaliere nel 1871. Il primo membro dell'Asia fu lo sci\u00e0 di Persia Naser al-Din Shah Qajar nel 1873, mentre l'imperatore giapponese Meiji vi venne ammesso nel 1906. L'unico membro africano mai ammesso fu l'imperatore etiope Hail\u00e9 Selassi\u00e9, nel 1954. Il primo australiano ammesso all'Ordine fu Richard Gardiner Casey, barone Casey, politico e diplomatico australiano nonch\u00e9 16\u00ba governatore generale dell'Australia, nel 1969. Non vi sono mai state ammissioni per persone residenti in Nord America.\nMembri degradati.\nVi fu anche il caso di alcuni membri \"degradati\" ed espulsi dall'Ordine. Il sovrano pu\u00f2 infatti degradare quei membri resisi colpevoli di crimini molto seri come ad esempio coloro che erano stati condannati per tradimento o per aver abbandonato il campo di battaglia, o ancora per essersi rivoltati contro il sovrano patrono dell'Ordine, scatenando rivolte, sollevazioni o guerre.\nLa procedura formale, risalente nelle sue prime degradazioni gi\u00e0 al XV secolo, consisteva in un atto formale nel quale il Re d'Armi dell'Ordine della Giarrettiera, accompagnato dagli altri araldi, procedeva all'interno della Cappella di San Giorgio. Mentre il Re d'Armi leggeva ad alta voce l\"'Instrument of Degradation\", un araldo si portava a rimuovere tutti i simboli del cavaliere degradato dal suo scranno. L'ultima degradazione formale a essere eseguita secondo questo rituale fu quella di James, duca di Ormonde nel 1716.\nI casi pi\u00f9 clamorosi nella storia furono a ogni modo quelli dei \"kaiser\" Guglielmo II di Germania e Francesco Giuseppe d'Austria, espulsi nel 1915 quando i loro imperi mossero guerra all'Inghilterra. Anche alcuni membri della famiglia reale, detentori di titoli britannici, ma legati alla germania a causa delle origini hanoveriane del casato, allo scoppio della prima guerra mondiale furono espulsi dall'ordine (ad es. Carlo Edoardo di Sassonia-Coburgo-Gotha). Per essi venne anche varato il Titles Deprivation Act 1917 per rimuovere anche i titoli nobiliari, che - a differenza dell'onorificenza cavalleresca - potevano essere persi solo con atto del parlamento.\nSimilmente, in occasione della seconda guerra mondiale, l'Imperatore Hirohito del Giappone venne espulso dall'Ordine nel 1941, ma Elisabetta II lo riammise nel dopoguerra, nel 1975. Tra l'altro, il \"Tenn\u014d\" \u00e8 l'unico membro dell'Ordine ad avere ricevuto due volte l'onorificenza da due sovrani differenti. Non venne riammesso Vittorio Emanuele III di Savoia, espulso quando l'Italia dichiar\u00f2 guerra al Regno Unito durante la seconda guerra mondiale.\nUfficiali.\nL'Ordine dispone di sei ufficiali: il Prelato, il Cancelliere, il Verbalizzante, il Re d'Arme Principale della Giarrettiera, l'Usciere e il Segretario. Gli incarichi di Prelato, Verbalizzatore e Usciere sono creati dalla fondazione dell'Ordine, quello di Re d'Arme principale della Giarrettiera venne istituito nel XV secolo e quello di Segretario nel XX.\nL'ufficio di Prelato \u00e8 spesso ricoperto dal Vescovo di Winchester, uno dei vescovi tradizionali della Chiesa anglicana.\nL'incarico di Cancelliere \u00e8 oggi ricoperto da uno dei cavalieri dell'Ordine. Per gran parte della sua esistenza, il Vescovo di Salisbury ebbe questo incarico anche se i laici ebbero questo privilegio dal 1553 al 1671. Nel 1837, dopo il passaggio del Castello di Windsor nella diocesi di Oxford, la cancelleria venne trasferita al Vescovo di Oxford. Un secolo dopo venne deciso che indipendentemente dal territorio diocesano in cui la cappella di San Giorgio si trovasse inserita e per tale motivo il vescovo di Oxford (all'epoca Thomas Banks Strong, era stato particolarmente schietto nell'opporsi all'abdicazione di Edoardo VIII) perse tale prerogativa che non pass\u00f2 al suo successore, Kenneth Kirk, ma a un cavaliere dell'Ordine. Dal 1937, questi sono stati i cancellieri:\nL'incarico di Verbalizzatore \u00e8 stato assegnato al Decano di Windsor dal 1558. Il Re d'Armi principale della Giarrettiere \u00e8 \"ex officio\" il pi\u00f9 anziano ufficiale del College of Arms (l'autorit\u00e0 araldica d'Inghilterra), ed \u00e8 solitamente nominato tra gli ufficiali del medesimo Collegio. Come suggerisce il nome, il Re d'Armi \u00e8 responsabile delle armi di tutti i membri e degli ufficiali dell'Ordine presenti all'interno della cappella e della regolamentazione araldica a essa relativa. Il Segretario, che agisce come suo vice, viene dal 1952 prescelto tra gli ufficiali del Collegio d'Armi. L'incarico di Usciere \u00e8 ricoperto dal Gentleman Usher of the Black Rod, che \u00e8 anche il Serjeant-at-Arms della Camera dei Lord (anche se e sue funzioni sono spesso espletate dal suo vice, lo Yeoman Usher).\nCavalieri militari di Windsor.\nAlla fondazione dell'Ordine della Giarrettiera, vennero nominati anche 26 \"cavalieri poveri\" e legati all'Ordine e alla sua cappella. Il numero non venne sempre mantenuto e nel XVII secolo ve ne erano solo tredici. Carlo II ne aument\u00f2 il numero a 18 (in gran parte grazie ai fondi lasciati per questo scopo da Sir Francis Crane nel suo testamento) dopo la sua incoronazione nel 1660. Dopo che questi cavalieri obiettarono all'uso del termine di \"poveri\", Guglielmo IV li ridesign\u00f2 come Cavalieri militari di Windsor.\nI \"cavalieri poveri\" erano infatti sin dalle origini dei veterani militari impoveriti a cui veniva chiesto di pregare ogni giorno per i cavalieri membri dell'Ordine. In cambio, essi ricevevano un salario e il permesso di alloggiare al castello di Windsor. Ancora oggi i cavalieri esistono ma non sono necessariamente poveri, ma comunque devono essere dei militari in pensione. Partecipano alle celebrazioni dell'Ordine scortandone i membri e partecipano alle celebrazioni in cappella. Essi a ogni modo non sono considerati membri dell'Ordine.\nI cavalieri originariamente indossavano dei mantelli rossi, ciascuno con la croce di San Giorgio, ma senza la rappresentazione del simbolo dell'Ordine della Giarrettiera. La regina Elisabetta I rimpiazz\u00f2 tali mantelli con una versione blu, ma i mantelli rossi vennero ripristinati nel XVII secolo sotto Carlo I. Quando i cavalieri vennero rinominati in \"cavalieri militari\" nell'Ottocento, a ogni modo, venne abbandonato l'uso dei mantelli e gli venne preferita un'uniforme classica ancora oggi utilizzata e consistente in pantaloni neri con una riga rossa, una giacca rossa, spalline d'oro e una feluca con piume bianche, oltre a una spada decorativa.\nParamenti.\nI paramenti cerimoniali di un cavaliere dell'Ordine della Giarrettiera sono in gran parte quelli stabiliti in occasione dell'incoronazione di Giorgio IV nel 1821:\nSino alla met\u00e0 del XX secolo, era in uso indossare un vestito di stile tudoriano sotto i paramenti, consistente in un vestito di seta ricamata. Attualmente, tale consuetudine \u00e8 stata rimpiazzata con l'uso di un vestito da sera appropriato, conn l'eccezione di occasioni come ad esempio le incoronazioni dove ancora determinati ufficiali sono soliti indossare l'abito tudoriano.\nOltre alle occasioni particolari, a ogni modo, era usato un vestiario pi\u00f9 semplice nelle occasioni meno solenni:\nAlla morte di un insignito, il \"Lesser George\" e la stella devono essere restituite personalmente al sovrano dal parente maschio pi\u00f9 prossimo al defunto cavaliere, mentre le altre insegne devono essere consegnate alla Central Chancery of the Orders of Knighthood, con l'eccezione della fascia, del mantello e del cappello.\nIn occasione delle cerimonie dell'Ordine, gli ufficiali indossano il seguente vestiario particolare:\nIl cancelliere porta inoltre per tradizione una borsa che porta la croce di San Giorgio impalata allo stemma regio. La borsa contiene il sigillo dell'Ordine.\nPrivilegi.\nI membri dell'Ordine si firmano, dopo il nome, con KG se uomini (\"Knight Companion\") o con LG se donne (\"Lady Companion\"). Se essi possiedono pi\u00f9 di un titolo, quello dell'Ordine della Giarrettiera ha la precedenza, eccezion fatta per Bt (baronetto), VC (croce di Vittoria) e GC (croce di re Giorgio).\nCerimonia d'investitura.\nLa cappella ufficiale dell'Ordine \u00e8 quella di San Giorgio al Castello di Windsor. Dal 1948, per iniziativa di Giorgio VI, la cerimonia religiosa celebrativa \u00e8 divenuta annuale, e si svolge in giugno. Essa viene di norma tenuta dal Prelato dell'Ordine.\nLa cerimonia d'investitura di un nuovo cavaliere si tiene nella Sala del Trono del Castello di Windsor la mattina del giorno della celebrazione annuale. A questa cerimonia partecipano tutti i cavalieri dell'Ordine, coi loro abiti cerimoniali e le loro insegne, e con le loro mogli o mariti.\nLa cerimonia, svolta personalmente dal Sovrano, consiste nel proclamare il nuovo cavaliere tramite la lettura dei diritti e dei doveri dei cavalieri (spesso svolto dal prelato o dal cancelliere), mentre poi due cavalieri posano la giarrettiera sulla gamba sinistra del nuovo cavaliere, consentendo quindi al sovrano di apporre attorno al collo dell'insignito il collare dell'Ordine e di fissarlo al mantello. Dopo la cerimonia si tiene un banchetto di Stato nella Sala dei Banchetti del castello, alla presenza della famiglia reale e di tutti i cavalieri dell'Ordine e delle loro spose, oltre che con gli ufficiali dell'Ordine. Dopo il pranzo, formando una processione, tutti gli intervenuti si recano verso la Cappella di San Giorgio per presenziare alla celebrazione eucaristica e per l'istituzione formale degli stalli dei nuovi cavalieri.\nInsigniti e ufficiali.\nSovrano: Elisabetta II del Regno Unito"}
{"id": "569383", "revid": "339392", "url": "https://it.wikipedia.org/wiki?curid=569383", "title": "Guardia Forestale", "text": ""}
{"id": "569388", "revid": "116755300", "url": "https://it.wikipedia.org/wiki?curid=569388", "title": "Screenplaying", "text": "Screenplaying \u00e8 una raccolta di colonne sonore scritte dal chitarrista e cantautore britannico Mark Knopfler, pubblicata nel 1993.\nIl disco.\nPer il chitarrista dei Dire Straits quest'album fu il primo tentativo importante di uscire con un disco solista, senza lo storico marchio.\nLa raccolta contiene pezzi dalle colonne sonore dei film \"Cal\" di Pat O'Connor (1984), \"Ultima fermata Brooklyn\" (\"Last Exit to Brooklyn\") di Uli Edel (1989), \"La storia fantastica\" (\"The Princess Bride\") di Rob Reiner (1987) e \"Local Hero\" di Bill Forsyth (1983).\nIl riscontro del pubblico all'uscita fu tiepido, con circa 500.000 copie vendute, ma diede inizio alla carriera solista dell'artista."}
{"id": "569391", "revid": "120820588", "url": "https://it.wikipedia.org/wiki?curid=569391", "title": "Agostino Barbieri", "text": "Biografia.\nGli anni fino alla Seconda guerra mondiale.\nNato a Isola della Scala, piccolo paese celebre per le sue risaie in provincia di Verona, terzo di tre figli, \u00e8 costretto, nei primi anni della sua vita, a vivere in forti ristrettezze economiche anche a causa della scomparsa del padre, deceduto in battaglia nella prima guerra mondiale.\nDopo la licenza media, attratto dal mondo della scultura, s'industria come \"piccolo\" nelle Onoranze Funebri del paese. Il suo lavoro consiste nel preparare e incidere le lapidi.\nPer uscire dalla povert\u00e0, e grazie all'aiuto dei fratelli maggiori e della madre, studia all'Accademia d'Arte Cignaroli e in seguito riesce a conseguire il diploma di Liceo artistico come privatista. Richiamato nella leva incomincia la carriera militare che lo porter\u00e0 in Jugoslavia e a far parte della campagna di Russia della seconda guerra mondiale.\nDopo l'otto settembre si contraddistingue per la scelta partigiana che porta avanti collaborando attivamente nella Missione RYE. Arrestato dalle Brigate nere viene deportato a Mauthausen nel novembre del 1944 come prigioniero politico. A Mauthausen stringer\u00e0 forte amicizia con Piero Caleffi, futuro vicepresidente del Senato della Repubblica.\nIl dopoguerra.\nRitornato in Italia, indebolito fisicamente e psicologicamente, \u00e8 costretto ad abbandonare la scultura.\nSposta i suoi interessi sul disegno e sulla pittura, arti che richiedono uno sforzo fisico minore e che, in un primo momento affronta come ripiego, ma che non abbandoner\u00e0 mai.\nIl suo primo ciclo di disegni, raffiguranti l'atroce realt\u00e0 dei campi di sterminio, viene accolto dalla critica favorevolmente e raccoglie gli apprezzamenti di Raffaele de Grada e, in seguito, di Primo Levi.\nI disegni della Deportazione sono oggi conservati nell'Archivio del Castello Sforzesco di Milano.\nDopo una breve parentesi a Verona, dove incontra la compagna della vita \"Miranda Briani\", si trasferisce a Milano.\nL'attivit\u00e0 della pittura, vissuta come un costante rivalsa della vita sull'esperienza di morte vissuta a Mauthausen, lo porta a prediligere un dipingere che esplora il confine fra astratto e figurativo.\nDiverse sono le mostre personali ad Arezzo, Milano e Mantova. \nPartecipa alla Quadriennale di Roma ed altri concorsi. I disegni della deportazione sono scelti per rappresentare l'Italia nella mostra internazionale tenutasi nel 1965 e che vede fra i partecipanti Marc Chagall, Oskar Kokoschka, Renato Guttuso, Pablo Picasso e Otto Dix. Erhard Frommhold raccoglier\u00e0 in un monumentale volume (edito in Italia per \"La Pietra\" con il titolo \" Arte e Resistenza 1922-1945\") le opere della mostra che viene presentata in diversi musei d' Europa.\nGli ultimi anni.\nNegli ultimi anni della vita, trascorsi sulle sponde del Lago di Garda, continua a dipingere e ad organizzare mostre studiando \"la curva\" come elemento di vita e il colore nei suoi toni pi\u00f9 accesi.\nDa ricordare la sua attivit\u00e0 nelle scuole, prima come professore, poi come divulgatore dell'esperienza della deportazione.\nScrive alcuni libri, fra cui un'autobiografia (\"Un cielo carico di Cenere\") nel 1989."}
{"id": "569392", "revid": "44627", "url": "https://it.wikipedia.org/wiki?curid=569392", "title": "Convergenza di funzioni", "text": ""}
{"id": "569393", "revid": "385977", "url": "https://it.wikipedia.org/wiki?curid=569393", "title": "Convergenza puntuale", "text": ""}
{"id": "569396", "revid": "284225", "url": "https://it.wikipedia.org/wiki?curid=569396", "title": "Convergenza uniforme", "text": ""}
{"id": "569403", "revid": "1610933", "url": "https://it.wikipedia.org/wiki?curid=569403", "title": "Aquila gallica", "text": ""}
{"id": "569405", "revid": "116602302", "url": "https://it.wikipedia.org/wiki?curid=569405", "title": "Mathcore", "text": "Il mathcore \u00e8 un genere di musica che fonde insieme hardcore punk, math rock e metalcore. Viene spesso considerato come un sottogenere del metalcore.\nIl mathcore va a ripescare le sonorit\u00e0 di band come Shellac, Don Caballero, The Jesus Lizard, Breadwinner e le unisce alla potenza e alla velocit\u00e0 dell'hardcore. Anche i Watchtower (e pi\u00f9 in particolare il chitarrista Ron Jarzombek) ed i Meshuggah sono stati di grandissima ispirazione per il genere.\nLa musica \u00e8 piena di dissonanze, riff complessi e cambi di tempo, mentre la voce \u00e8 spesso impercettibile. La durata dei brani varia da pochi secondi a 15 minuti o pi\u00f9. Il genere \u00e8 stato anche influenzato da generi come il blues rock e il free jazz. \nTra i gruppi pionieri del genere si devono citare i Converge e The Dillinger Escape Plan."}
{"id": "569410", "revid": "1494169", "url": "https://it.wikipedia.org/wiki?curid=569410", "title": "Seeds", "text": ""}
{"id": "569421", "revid": "729019", "url": "https://it.wikipedia.org/wiki?curid=569421", "title": "Ren\u00e9 Dupr\u00e9e", "text": "Dupr\u00e9e \u00e8 noto per i suoi trascorsi nella World Wrestling Entertainment tra il 2003 e il 2007, dove ha detenuto una volta il World Tag Team Championship (con Sylvain Grenier) e il WWE Tag Team Championship (con Kenzo Suzuki).\nCarriera.\nWorld Wrestling Entertainment (2003\u20132007).\nAlleanza con Sylvain Grenier (2003\u20132004).\nDupr\u00e9e debutta in WWE a 19 anni, nel 2003 nel roster di \"Raw\"; qui forma con Sylvain Grenier il tag team francese de La R\u00e9sistance. I due debuttano il 28 aprile 2003 a \"Raw\" attaccando Scott Steiner, poich\u00e9 quest'ultimo aveva paragonato la Francia all'inferno. Inizia cos\u00ec una faida fra i francesi e Steiner e Test, costretto ad essere il compagno di \"Big Poppa Pump\" dalla sua fidanzata Stacy Keibler. I due francesi vincono il loro match contro Steiner e Test al loro debutto in PPV a \"Judgment Day\". Questo porter\u00e0 i due ad un match per il World Tag Team Championship detenuti allora da Kane e Rob Van Dam a \"Bad Blood\": La R\u00e9sistance trionfa e Dupr\u00e9e diventa il wrestler pi\u00f9 giovane di sempre ad aver vinto un titolo in WWE a 19 anni.\nInizia quindi un feud con i Dudley Boyz che porter\u00e0 i due francesi a perdere i loro titoli. Intanto ai due si affianca anche Rob Conway e quando Grenier s'infortuna Dupr\u00e9e inizia a lottare in coppia con Conway, fino a quando Grenier non torner\u00e0 il 15 marzo 2004. I tre per\u00f2 non lotteranno mai pi\u00f9 insieme: la settimana dopo Dupr\u00e9e passer\u00e0, per effetto della Draft Lottery, al roster di \"SmackDown!\".\nAlleanza con Kenzo Suzuki (2004\u20132005).\nDupr\u00e9e debutt\u00f2 nel roster di \"SmackDown!\" il 25 marzo 2004 sconfiggendo Billy Kidman.\nQui il personaggio di Dupr\u00e9e si evolse: inizi\u00f2 ad usare un balletto durante i match chiamato \"The French Tickler\", cambi\u00f2 la sua finisher ed inizi\u00f2 ad essere accompagnato da un Barboncino di nome Fif\u00ec. Per una sola settimana, il 22 aprile 2004, ebbe anche un suo talk show personale, chiamato \"Cafe de Ren\u00e9\", avendo come ospite Torrie Wilson.\nPer alcuni mesi Dupr\u00e9e tent\u00f2 di conquistare lo United States Championship detenuto da John Cena, senza riuscirci. In particolare, Dupr\u00e9e venne sconfitto da Cena il 16 maggio 2004 a \"Jugment Day\", fallendo l'assalto al titolo, e, in seguito, partecip\u00f2 il 27 giugno ad un Fatal 4-Way Elimination match che includeva anche Booker T e Rob Van Dam a \"The Great American Bash\", ma venne eliminato da Booker T dopo una \"F-U\" di Cena. Dupr\u00e9e torn\u00f2 allora alla divisione di coppia, alleandosi col giapponese Kenzo Suzuki, e insieme i due vinsero il WWE Tag Team Championship il 9 settembre a \"SmackDown!\" battendo Billy Kidman e Paul London, approfittando del fatto che Kidman aveva lasciato l'infortunato London da solo. Il 3 ottobre, a \"No Mercy\", difesero i titoli in maniera scorretta contro la coppia formata da Rey Mysterio e Rob Van Dam. I due, per\u00f2, persero i titoli in un'altra edizione di \"SmackDown!\" esattamente tre mesi dopo, il 9 dicembre contro Rey Mysterio e Rob Van Dam, interrompendo il loro regno durato 91 giorni. L'alleanza franco-nipponica di Dupr\u00e9e e Suzuki fall\u00ec in seguito l'assalto ai titoli di coppia contro Mysterio e Van Dam il 12 dicembre ad \"Armageddon\".\nDa allora Dupr\u00e9e ebbe sempre meno spazio negli show della WWE nel rostler blu, fino a ritornare a \"Raw\" durante la Draft Lottery del 2005.\nCompetizione singola (2005\u20132006).\nNel roster di \"Raw\" Dupr\u00e9e cambier\u00e0 di nuovo look: baffi, capelli e sopracciglia nere e si far\u00e0 chiamare \"The French Phenom\". Dupr\u00e9e ritorna a \"Raw\" sconfiggendo Val Venis il 3 luglio. Dupr\u00e9e otterr\u00e0 sempre pi\u00f9 vittorie a \"Raw\", sconfiggendo wrestler come The Hurricane, Matt Striker, Tajiri e Val Venis. Nel settembre 2005 inizia a soffrire di un'ernia che lo costringe a fermarsi.\nDupr\u00e9e viene quindi mandato nell'Ohio Valley Wrestling per riprendere i ritmi da wrestler. Qui la sua ernia ricompare e viene sottoposto ad un intervento chirurgico senza successo. Il periodo di stop si allunga fino a marzo 2006 dove ricomincia a lottare nella Deep South Wrestling. Nello stesso mese rinnova il suo contratto con la WWE. Nell'aprile 2006 Dupr\u00e9e ricomincia a lottare in alcuni match non trasmessi dalle telecamere.\nVarie faide e licenziamento (2006\u20132007).\nL'8 agosto durante una puntata di \"ECW\", viene trasmesso un promo di Dupr\u00e9e con un nuovo look; nel video il franco-canadese annuncia il suo imminente debutto nel roster \"ECW\". Dopo qualche vittoria contro Balls Mahoney, il brevissimo ritorno della Resistance con Grenier, Dupr\u00e9e non apparve pi\u00f9 in televisione e il 26 luglio 2007, fu licenziato.\nCircuito indipendente (2007\u2013presente).\nQualche tempo dopo, Goguen ha ripreso a lottare nella HUSTLE, federazione giapponese, con il nome \"Ren\u00e9 Bonaparte\", debuttando il 15 agosto 2007 in un match vinto contro Tajiri. In seguito ha formato il tag team Armageddon con Travis Tomko.\nNel 2009 ha lottato nella American Wrestling Rampage dove ha conquistato il titolo di World Heavyweight Champion sconfiggendo Rob Van Dam. Qualche mese dopo ha perso il titolo contro lo stesso RVD.\nDal gennaio 2010 ha iniziato a combattere regolarmente nella All Japan Pro Wrestling e successivamente nella Pro Wrestling Noah e nella Wrestle-1.\nIl 12 agosto 2017 Dupr\u00e9e e Sylvain Grenier hanno sconfitto Kryss Thorn e Scotty O'Shea conquistando il CWF Tag Team Championship."}
{"id": "569427", "revid": "1934238", "url": "https://it.wikipedia.org/wiki?curid=569427", "title": "Lista di giacimenti petroliferi", "text": "Questa \u00e8 una lista di giacimenti petroliferi che include i maggiori giacimenti del passato e del presente.\nAlcuni dei giacimenti elencati sono in realt\u00e0 bacini sedimentari composti da molti giacimenti (ad esempio Campos nel Brasile). Il pi\u00f9 grande giacimento petrolifero convenzionale \u00e8 Ghawar (75-83 miliardi di barili) in Arabia Saudita; alcuni giacimenti non convenzionali, come i depositi di sabbie bituminose, contengono grandi riserve, come le sabbie bituminose dell'Orinoco in Venezuela, che si stima costituiscano potenzialmente le maggiori riserve al mondo di petrolio.\nI dati presentati sono le riserve iniziali stimate (ossia la loro stima fatta prima di iniziare la produzione), in barili. I campi non-convenzionali sono indicati in \"corsivo\".\nGli scisti bituminosi (circa 3\u00a0000 miliardi di barili) e altre fonti non convenzionali non sono incluse in questa tabella. Il carbone (che pu\u00f2 essere trasformato in petrolio liquido) non \u00e8 incluso in questa tabella."}
{"id": "569430", "revid": "13102", "url": "https://it.wikipedia.org/wiki?curid=569430", "title": "Parco Naturale del Conero", "text": ""}
{"id": "569434", "revid": "4431543", "url": "https://it.wikipedia.org/wiki?curid=569434", "title": "Chiesa cattolica indiana", "text": ""}
{"id": "569437", "revid": "287204", "url": "https://it.wikipedia.org/wiki?curid=569437", "title": "Rene Dupree", "text": ""}
{"id": "569441", "revid": "4431583", "url": "https://it.wikipedia.org/wiki?curid=569441", "title": "Mezzaluna fertile", "text": ""}
{"id": "569443", "revid": "339392", "url": "https://it.wikipedia.org/wiki?curid=569443", "title": "Rene Goguen", "text": ""}
{"id": "569452", "revid": "104458", "url": "https://it.wikipedia.org/wiki?curid=569452", "title": "Fiume Leonte", "text": ""}
{"id": "569461", "revid": "287204", "url": "https://it.wikipedia.org/wiki?curid=569461", "title": "Macram\u00e9", "text": ""}
{"id": "569462", "revid": "1605525", "url": "https://it.wikipedia.org/wiki?curid=569462", "title": "Gaspare Spontini", "text": "Biografia.\nInfanzia.\nGaspare Spontini nasce a Maiolati, nelle Marche, allora parte dello Stato Pontificio. Di umili origini, venne inviato dai genitori presso lo zio paterno per intraprendere la carriera ecclesiastica, anche se i desideri e le inclinazioni del ragazzo erano rivolti verso la musica. Inizi\u00f2 i primi studi musicali a Jesi; nel gennaio del 1793 viene accolto nel Conservatorio della Piet\u00e0 dei Turchini di Napoli dove fu allievo, fra gli altri, di Nicola Sala, e ben presto cominci\u00f2 a comporre.\nIl periodo francese.\nNel 1803 si trasfer\u00ec in Francia: fu l'inizio di una carriera di grandi successi. Compose opere che diventeranno famose: \"Milton\" nel 1804, \"La Vestale\" nel 1807, \"Fernand Cortez\" nel 1809 e \"Olympie\" nel 1819, che lo proietteranno ai pi\u00f9 alti onori presso la corte di Napoleone prima e di Luigi XVIII poi. In particolare trionfale fu l'accoglienza de \"La Vestale\", \"trag\u00e9die lyrique\" neoclassica esemplare, degna di rappresentare un'intera epoca, replicata ben 200 volte. In questo periodo venne iniziato in Massoneria nella Loggia \"L'Age d'Or\" di Parigi.\nIl periodo prussiano.\nChiamato a Berlino alla corte del re di Prussia Federico Guglielmo III, nel 1820 ricevette l'incarico di \"Primo Maestro di Cappella\" (l'attuale Staatskapelle Berlin) accanto alla Soprintendenza generale della musica (attuale Staatsoper Unter den Linden), col titolo di \"Generalmusikdirektor\". Caduto in disgrazia, alla morte di Federico Guglielmo III, nel 1840 Spontini fu addirittura accusato e condannato per lesa maest\u00e0 nei confronti di Federico Guglielmo IV; sar\u00e0 Dresda a tributargli in Germania nuovi onori. Nello stesso anno Spontini fu insignito dell'onorificenza pontificia di Conte di Sant'Andrea, dopo una parentesi in Inghilterra dove fu accolto con grande onore dalla Regina Vittoria.\nIl ritiro a Maiolati e la morte.\nDopo un nuovo passaggio a Parigi e poi a Colonia, si ritir\u00f2 a Maiolati nel 1850 dove mor\u00ec l'anno successivo, il 24 gennaio. In suo onore, Maiolati aggiunse al proprio toponimo la dicitura \"Spontini\".\nPoco conosciuto \u00e8 il profilo dello Spontini filantropo di questo periodo: infatti don\u00f2 tutti i suoi averi per la realizzazione di notevoli opere di beneficenza tra cui la Casa di riposo per Anziani, la Casa delle Fanciulle, il Monte di Piet\u00e0 per i poveri di Jesi e Maiolati.\nInoltre, in omaggio alla sua sposa, C\u00e9leste Erard, Spontini volle destinare un'ampia area delle sue propriet\u00e0 alla realizzazione di un giardino (il \"Parco Colle Celeste\") per il pubblico passeggio.\nConsiderazioni sull'artista.\nSpontini \u00e8 con Luigi Cherubini il pi\u00f9 importante esponente del teatro musicale italiano del periodo compreso tra Domenico Cimarosa e Giovanni Paisiello da un lato e Gioachino Rossini, Vincenzo Bellini, e Gaetano Donizetti dall'altro. \nNelle prime opere, scritte in Italia, si uniform\u00f2 allo stile operistico napoletano e non mostr\u00f2 segni di grande originalit\u00e0. Una volta giunto a Parigi, per\u00f2, Spontini entr\u00f2 in contatto con un ambiente musicale pi\u00f9 moderno e consapevole, e soprattutto conobbe la riforma gluckiana, da cui fu profondamente influenzato: proprio in questo periodo infatti scrisse le sue opere pi\u00f9 importanti (\"La Vestale\", \"Fernand Cortez\" e \"Olympie\"), che mostrano una possente ispirazione drammatica, di spirito preromantico, unita a grande chiarezza e solidit\u00e0 di struttura tipicamente neoclassiche; grande \u00e8 poi l'aderenza della musica ai valori drammatici e psicologici del testo, aspetto questo che si riconosce anche nella nobilt\u00e0 espressiva delle melodie. Inoltre egli, similmente a Cherubini, cur\u00f2 molto la strumentazione delle proprie opere, che quindi risulta molto fine, ma al contempo di grande potenza. In definitiva, Spontini fu il maggiore rappresentante musicale di quel momento di esaltazione eroica che collegava i ricordi dell'antica Roma alle imprese di Napoleone Bonaparte. Il suo stile e le sue innovazioni musicali e drammatiche influenzarono molto gli autori successivi, come Rossini, Weber e Wagner e gli autori dei grand-op\u00e9ra francesi Meyerbeer e Auber.\nDiscografia.\n- Gaspare Spontini \"L'opera vocale da camera completa\" Tactus TC 771960 (5CD)"}
{"id": "569463", "revid": "599013", "url": "https://it.wikipedia.org/wiki?curid=569463", "title": "Ew", "text": ""}
{"id": "569466", "revid": "1075510", "url": "https://it.wikipedia.org/wiki?curid=569466", "title": "Otto von Guericke", "text": "Biografia.\nVon Guericke fu studente dal 1617 al 1619 presso l'Universit\u00e0 di Lipsia, dal 1621 al 1623 presso l'Universit\u00e0 di Jena e dal 1623 al 1624 a Leida. I suoi studi spaziarono dal diritto all'ingegneria civile. In seguito comp\u00ec un viaggio d'istruzione in Francia ed in Inghilterra, tornando a Magdeburgo solo nel novembre del 1625. Nel 1626 spos\u00f2 Margaretha Alemann e fu eletto nel consiglio della sua citt\u00e0 natale. Nei tre anni successivi ebbe tre figli, nell'ordine Anna Katharina, Otto e Jakob Christoph. Nel 1646 divenne uno dei quattro borgomastri della citt\u00e0 di Magdeburgo.\nI suoi interessi scientifici procedettero di pari passo con la sua carriera politica e con la sua vita privata. A partire dal 1645 circa inizi\u00f2 gli studi di pneumatica, per i quali sarebbe diventato famoso. Gi\u00e0 nel 1656 cominci\u00f2 una vivace corrispondenza con il professore di filosofia e matematica a W\u00fcrzburg, Kaspar Schott, che, nel 1657, pubblic\u00f2 nella sua \"Mechanica hydraulico-pneumatica\" i primi risultati delle ricerche di von Guericke. Nel 1652 spos\u00f2 la figlia del suo collega Steffan Lentke, Dorothea Lentke, sette anni dopo la morte della sua prima moglie. Nel 1663 termin\u00f2 il manoscritto del suo libro pi\u00f9 importante, \"Experimenta nova, ut vocantur, Magdeburgica, de vacuo spatio\", che comunque fu dato alle stampe solo nel 1672 ad Amsterdam. Nel 1676 rinunci\u00f2 alla sua posizione di borgomastro per ragioni di salute; nel 1681 dovette trasferirsi presso suo figlio ad Amburgo, citt\u00e0 che lo vide spirare nel 1686.\nRisultati scientifici.\nLe ricerche scientifiche di Otto von Guericke che lo resero famoso gi\u00e0 in vita e per le quali ancora oggi \u00e8 ricordato riguardano lo studio delle propriet\u00e0 dell'aria e del vuoto.\nDivenne celebre per l'invenzione, nel 1650, della prima pompa pneumatica per la creazione del vuoto e per il famoso esperimento degli emisferi di Magdeburgo.\nScopo dell'esperimento era dimostrare l'enorme pressione esercitata dall'aria dell'atmosfera su tutti i corpi contenuti in essa. Per fare ci\u00f2, nel 1650 presso la Dieta imperiale di Ratisbona, costru\u00ec due emisferi di bronzo che fece combaciare; in seguito, grazie ad una pompa, cre\u00f2 il vuoto al loro interno. La forza che la pressione atmosferica esercitava sui due emisferi fu tale che nemmeno tre coppie di cavalli riuscirono a separare i due emisferi tra loro; reimmessa l'aria i due emisferi si separavano da soli, senza alcuno sforzo.\nLe ricerche di Otto von Guericke permettono di annoverarlo tra coloro che demolirono la teoria dell'horror vacui, secondo la quale la natura aborrisce il vuoto. Egli quindi si inserisce, con i propri esperimenti, all'interno di una problematica filosofica e scientifica che risale all'antichit\u00e0. Non limitandosi a produrre il vuoto, ne investig\u00f2 le propriet\u00e0, dimostrando che la luce si propaga attraverso uno spazio vuoto, a differenza del suono. Si dedic\u00f2 anche alle applicazioni pratiche delle proprie scoperte, costruendo ed utilizzando un barometro per prevedere il tempo atmosferico: egli rientra quindi nel novero dei pionieri della meteorologia.\nVon Guericke inoltre costru\u00ec nel 1672 la prima macchina in grado di separare carica elettrica, in altre parole il primo generatore elettrostatico, basato sulla separazione di carica ottenuta per sfregamento di una sfera di zolfo. Grazie ad essa osserv\u00f2 per primo la luminescenza indotta dall'elettricit\u00e0 statica e la mutua repulsione delle cariche dello stesso segno (fino ad allora l'unica osservazione comunemente nota riguardava l'attrazione delle cariche di segno opposto).\nSi occup\u00f2 anche di astronomia, dove fu tra i primi che ritennero possibile la predizione del ritorno delle comete."}
{"id": "569477", "revid": "1305772", "url": "https://it.wikipedia.org/wiki?curid=569477", "title": "The Ragpicker's Dream", "text": "The Ragpicker's Dream (\"Il sogno dello straccivendolo\") \u00e8 il terzo album della carriera solista di Mark Knopfler uscito nel 2002.\nIl disco.\nL'album del chitarrista di Glasgow \u00e8 preceduto da un mini tour di soli quattro concerti in cui riunisce i Notting Hillbillies e i Dire Straits. Sar\u00e0 una delle poche occasioni in cui si potr\u00e0 ascoltare le canzoni di quest'opera dal vivo, in quanto il tour che avrebbe dovuto succedere l'uscita fu revocato per un grave incidente in moto dell'artista nel marzo 2003. Alcuni pezzi tratti da queste serate sono contenuti nel cd aggiuntivo dell'edizione limitata.\nIn quest'opera l'artista ritrae con magici arpeggi di chitarra una serie di personaggi che caratterizzano gli Stati Uniti d'America. Come se fosse un regista, Knopfler illustra una trasmissione televisiva che vive sulla presentazione di mostri di natura, nel Natale di uno straccivendolo, nelle vicissitudini del coyote che insegue con scarsa fortuna lo struzzo, nel viaggio verso Knoxville di un vecchio padre, ecc.\nIl singolo \"Why Aye Man\" registra la collaborazione di Jimmy Nail ed \u00e8 stato usato come sigla del telefilm \"Auf Wiedersehen, Pet\".\nL'elegante copertina mostra una vecchia foto di Elliott Erwitt raffigurante un uomo ed una donna che ballano in una cucina.\nTracce.\nTutte le canzoni sono scritte da Mark Knopfler.\nUna versione limitata dell'album contiene:"}
{"id": "569478", "revid": "116859016", "url": "https://it.wikipedia.org/wiki?curid=569478", "title": "IELTS", "text": "IELTS (International English Language Testing System) \u00e8 un test appositamente progettato per chi vuole studiare o lavorare in un Paese di lingua inglese. \u00c8 ufficialmente riconosciuto in Regno Unito, Australia, Canada, Irlanda, Sudafrica, Nuova Zelanda e Stati Uniti come verifica linguistica per l'ammissione ai corsi universitari o per l'immigrazione. In Italia \u00e8 gestito da IDP Education e dal British Council.\nTipi di esame.\nL'esame IELTS prevede due diverse versioni, a seconda dello scopo per cui si svolge l'esame:\nLe prove per la versione \"Academic\" sono incentrate sulla lettura di grafici e tabelle, mentre per la versione \"General Training\" sono basate su trafiletti di giornale e parti di libri o brochure informative.\nProve d'esame.\nL'esame si svolge in quattro diversi moduli. Per le prove di \"listening\" e \"reading\" vengono consegnati due fascicoli con i testi dell'esame e un foglio per le risposte. Per la prova di \"writing\" viene fornito un altro fascicolo con le indicazioni e un foglio protocollo dove scrivere i testi richiesti. La prova di \"speaking\" viene registrata e appunti sulle diverse abilit\u00e0 di linguaggio vengono annotati direttamente dall'esaminatore.\nListening.\nLa prova di \"ascolto\" si svolge in circa 40 minuti. Al candidato all'esame viene chiesto di ascoltare una registrazione di circa 30 minuti, una volta soltanto, comprendente quattro dialoghi in ordine crescente di difficolt\u00e0, su argomenti che variano dall'uso comune fino ad una trattazione pi\u00f9 specifica. Al termine della registrazione vengono forniti 10 minuti per correggere e trascrivere le proprie risposte. Scopo del test \u00e8 valutare la capacit\u00e0 di cogliere i dettagli di una normale conversazione quali indirizzi, titoli, nomi, e riportarli sulla scheda delle risposte. La prova di \"listening\" \u00e8 identica sia per l\"'Academic\" che per il \"General Training\".\nReading.\nLa prova di \"lettura\" si svolge in un'ora. Al candidato viene chiesto di leggere vari testi sugli argomenti pi\u00f9 disparati e rispondere alle domande richieste e completare degli schemi o dei riassunti con le parole del testo. \nQuesto test presenta diverse caratteristiche a seconda del formato d'esame richiesto:\nWriting.\nLa prova di \"scrittura\" si svolge anch'essa in un'ora. Il candidato all'esame deve scrivere due diversi testi, uno per ogni richiesta o \"task\". Anche questo test prevede richieste diverse a seconda della versione d'esame scelta:\nSpeaking.\nLa prova di \"conversazione\" si svolge in 12-15 minuti. Al candidato si chiede di rispondere alle domande di un esaminatore, discutendo di se stesso, dei propri gusti e abitudini e di problematiche sociali o politiche contemporanee. Ad un certo punto della prova, l'esaminatore presenta un foglio con un argomento su cui riflettere per un minuto, e delle indicazioni su come esporre la propria risposta, che deve durare per un tempo di almeno 1-2 minuti. La valutazione dello \"speaking\" \u00e8 incentrata prima di tutto sulla capacit\u00e0 di comunicare. Vengono inoltre tenuti in considerazione la pronuncia, il lessico, la sicurezza, la chiarezza e la velocit\u00e0 di risposta.\nRisultati dell'esame.\nI risultati sono disponibili al massimo dopo 13 giorni dalla data dell'esame e vengono spediti direttamente a casa del candidato, oltre ad essere disponibili online per 28 giorni. Si riceve un \"Test Report Form\" in cui vengono elencati tutti i moduli e la performance del candidato in ogni modulo, con un punteggio da 9 (Utente esperto) a 1 (Non utente). La media dei quattro voti (nel caso di decimali diversi da \",5\", arrotondata alla mezza unit\u00e0 pi\u00f9 vicina) rappresenta il punteggio finale dell'esame. Solitamente, un punteggio 4 \u00e8 il minimo ai fini dell'immigrazione, dal 6 al 7,5 per l'iscrizione ad un'universit\u00e0 e per l'iscrizione ad un master universitario.\nOgni fascia di punteggio (\"band\") corrisponde ad un certo livello di competenza di linguaggio. I punteggi sono descritti, in inglese, sul foglio dei risultati, traducibili in questo modo:\nBand 9 - Expert User.\n\"(Utente Esperto)\" Possiede un totale controllo operativo del linguaggio: appropriato, accurato e fluente con comprensione completa.\nBand 8 - Very Good User.\n\"(Utente Molto Bravo)\" Possiede un totale controllo operativo del linguaggio con solo occasionali inaccuratezze ed inappropriatezze non sistematiche. Incomprensioni potrebbero occorrere in situazioni non familiari. Maneggia bene un'argomentazione complessa e dettagliata.\nBand 7 - Good User.\n\"(Utente Bravo)\" Possiede controllo operativo del linguaggio, anche se con occasionali inaccuratezze, inappropriatezze ed incomprensioni in certe situazioni. In generale sa destreggiarsi bene con un linguaggio complesso e comprende ragionamenti dettagliati.\nBand 6 - Competent User.\n\"(Utente Competente)\" Ha generalmente un comando efficace del linguaggio nonostante alcune inaccuratezze, inappropriatezze ed incomprensioni. \u00c8 capace di utilizzare e comprendere un linguaggio abbastanza complesso, in particolare in situazioni familiari.\nBand 5 - Modest User.\n\"(Utente Modesto)\" Ha un controllo parziale del linguaggio, riuscendo a capire il significato generale nella maggior parte delle occasioni, nonostante sia facile che commetta molti errori. Dovrebbe essere capace di far fronte ad una comunicazione di base nel proprio campo.\nBand 4 - Limited User.\n\"(Utente Limitato)\" La competenza di base \u00e8 limitata alle situazioni familiari. Ha frequenti problemi di comprensione ed espressione. Non \u00e8 in grado di utilizzare un linguaggio complesso.\nBand 3 - Extremely Limited User.\n\"(Utente Estremamente Limitato)\" Comunica e comprende solo il significato generale in situazioni molto familiari. Capitano frequenti interruzioni nella comunicazione.\nBand 2 - Intermittent User.\n\"(Utente Intermittente)\" Nessuna comunicazione reale \u00e8 possibile eccetto informazioni molto basilari utilizzando parole isolate o brevi frasi fatte in situazioni familiari e per fronteggiare bisogni immediati. Ha enormi difficolt\u00e0 a comprendere l'inglese scritto e parlato.\nBand 1 - Non User.\n\"(Non Utente)\" Essenzialmente non ha alcuna abilit\u00e0 d'uso del linguaggio, con la eventuale eccezione di un ristretto numero di parole isolate.\nBand 0 - Did Not Attempt The Test.\n\"(Non si \u00e8 sottoposto all'Esame)\" Non sono stati forniti dati esaminabili.\nEquipollenza esami.\nIl livello raggiunto in questo test \u00e8 comparabile con il Quadro Comune Europeo e con quanto richiesto per superare gli esami Cambridge (Cambridge Assessment English)."}
{"id": "569479", "revid": "599013", "url": "https://it.wikipedia.org/wiki?curid=569479", "title": "Ex", "text": ""}
{"id": "569481", "revid": "729019", "url": "https://it.wikipedia.org/wiki?curid=569481", "title": "Battaglia di Simancas", "text": "La battaglia di Simancas fu una battaglia fra le truppe del re cristiano Ramiro II di Le\u00f3n e quelle del califfo musulmano Abd al-Rahman III vicino alle mura della citt\u00e0 di Simancas. La battaglia, che ebbe luogo nel 939, permise ai cristiani di prendere il controllo delle terre intorno al fiume Duero.\nLa battaglia esplose dopo che l'offensiva lanciata nel 934 dall'esercito di Abd al-Rahman III nei territori cristiani del nord. Ad al-Rahman III aveva organizzato un grande esercito di combattenti mori con l'aiuto del governatore moro di Saragozza, Abu Yahya. Ramiro II lo sfid\u00f2 con le sue truppe, quelle del conte di Castiglia Fernan Gonzalez, quelle navarresi di Garc\u00eda S\u00e1nchez I, quelle del Regno di Galizia e quelle del Regno delle Asturie.\nAlcuni testimoni riferirono di una spettacolare eclissi di sole che ebbe luogo durante il primo giorno della battaglia\nLa battaglia si concluse alcuni giorni dopo con le truppe cristiane vincitrici e i Mori in fuga."}
{"id": "569483", "revid": "767487", "url": "https://it.wikipedia.org/wiki?curid=569483", "title": "Avventura in montagna", "text": "Avventura in montagna (\"Hit the Ice\") \u00e8 un film statunitense del 1943 diretto da Charles Lamont con Lou Costello e Bud Abbott, conosciuti in Italia come Gianni e Pinotto.\nTrama.\nFlash e Tubby sono fotografi e finiscono in un ospedale dove c'\u00e8 un rapinatore che finge di essere malato perch\u00e9 la banca \u00e8 l\u00ec davanti e vuole rapinarla coi suoi uomini: egli aspetta due persone che lo aiutino a fare il colpo. Scambia Flash e Tubby per questi due, che credono che debbano fare una foto: non hanno capito che si deve fare una rapina. Tubby fotografa i rapinatori senza prender loro le teste e sono scambiati per i rapinatori e fuggono in montagna, dove vanno anche i rapinatori che, vedendoli, credono che vogliano la loro parte del bottino. A Tubby viene in mente di fare un bluff: si ritrovano tutti in una baita: Tubby ha intenzione di dir loro che vogliono i soldi in cambio delle foto (che sono senza teste). Tubby riceve i soldi, ma vuole scommetterli col rapinatore che glieli ha dati, sicuro di vincere. Inaspettatamente perde, ma riesce a recuperare i soldi e inizia un inseguimento sugli sci che termina a favore di Flash e Tubby, cio\u00e8 con l'arresto dei rapinatori."}
{"id": "569487", "revid": "74801", "url": "https://it.wikipedia.org/wiki?curid=569487", "title": "\u0141owicz", "text": "\u0141owicz \u00e8 una citt\u00e0 della Polonia centrale, con abitanti nel 2005. Dal 1999 fa parte del voivodato di \u0141\u00f3d\u017a, mentre dal 1975 al 1998, con la vecchia suddivisione in voivodati, apparteneva al voivodato di Skierniewice."}
{"id": "569490", "revid": "1700", "url": "https://it.wikipedia.org/wiki?curid=569490", "title": "Cookin", "text": ""}
{"id": "569491", "revid": "1700", "url": "https://it.wikipedia.org/wiki?curid=569491", "title": "Relaxin", "text": ""}
{"id": "569492", "revid": "1700", "url": "https://it.wikipedia.org/wiki?curid=569492", "title": "Workin", "text": ""}
{"id": "569493", "revid": "1700", "url": "https://it.wikipedia.org/wiki?curid=569493", "title": "Steamin", "text": ""}
{"id": "569495", "revid": "599013", "url": "https://it.wikipedia.org/wiki?curid=569495", "title": "Ey", "text": ""}
{"id": "569504", "revid": "599013", "url": "https://it.wikipedia.org/wiki?curid=569504", "title": "Casus belli (disambigua)", "text": ""}
{"id": "569505", "revid": "1305772", "url": "https://it.wikipedia.org/wiki?curid=569505", "title": "Discografia degli ABBA", "text": "La discografia degli ABBA, gruppo musicale pop svedese, si articola nel periodo in cui il gruppo era in attivit\u00e0 (1973-1982) e in quello successivo fino al 2021, anno di uscita di \"Voyage\"."}
{"id": "569506", "revid": "123883765", "url": "https://it.wikipedia.org/wiki?curid=569506", "title": "Viserba", "text": "Viserba \u00e8 la pi\u00f9 importante frazione a nord di Rimini. Situata sulla costa del mare Adriatico, conta abitanti.\nGeografia fisica.\nTerritorio.\nSituata a 4,07\u00a0km a nord dal centro storico di Rimini, Viserba si sviluppa principalmente lungo il litorale con una lunghezza complessiva di 3\u00a0km, in una zona pianeggiante divisa in \"Viserba mare\" e \"Viserba monte\". A nord-ovest confina con Viserbella, a sud-est con Rivabella, mentre nell'entroterra con San Martino in Riparotta; sono tutte frazioni di Rimini.\nOrigini del nome.\nIn seguito alla costruzione della consolare Popilia (132 a.C.), oggi nota come via Romea, la zona, bonificata dagli acquitrini, fu suddivisa con il sistema della centuriazione, particolarmente adatta per gli ortaggi, grazie al terreno alluvionale prodotto dalle esondazioni del vicino fiume Marecchia, nonch\u00e9 per la presenza di alcune fonti superficiali. Da qui una possibile origine della denominazione, ovvero da \"vis herbae\", per l'abbondanza, rigogliosit\u00e0 e vigore dell'erba, o dal carro chiamato \"veherba\", ossia \u201ctrasportatore di erba\u201d, usato per i mercati di erbe locali.\nCon la crisi dell'impero Romano, le invasioni barbariche crearono grandi difficolt\u00e0 agli insediamenti, come per la coltivazione. La zona ritorn\u00f2 lentamente a carattere acquitrinoso, sia per il progressivo abbandono della manutenzione dei campi e della rete idrografica (cura degli argini, dei canali, ecc.), sia per l'aumento della piovosit\u00e0, culminato nel X secolo col cambio dell'alveo del Marecchia, il quale produsse un ramo che sfociava sulla spiaggia di Viserba. La zona fu ribonificata dai monaci benedettini della Basilica di San Vitale a Ravenna. Forse a questo periodo \u00e8 da attribuire l'ultima possibile origine del toponimo, ovvero \"fundus viserbae\", nel senso di \"via acerba\", cio\u00e8 una strada aspra, difficoltosa.\nLa denominazione della locale fonte \"Sacramora\" \u00e8 dovuta al presunto luogo di ritrovamento (\"Sacra dimora\") del corpo di San Giuliano Martire.\nStoria.\nNel XII secolo, lungo la strada della Sacramora si correva il palio per onorare San Giuliano. Secondo il regolamento, contenuto nel codice Torsani (in cui, nel XV secolo, furono trascritti gli statuti trecenteschi di Rimini), il 22 giugno (giorno della sua festa) l'ufficialit\u00e0 municipale si recava a pregare nel relativo Santuario; successivamente si teneva il palio, per il quale i cavalli correvano dal ponte di Viserba a piazza Tre martiri, dove vi era il traguardo, posto dalla parte di Porta S. Genesio (arco d\u2019Augusto), circa all'altezza della chiesa dei Paolotti.\nUn rilevante complesso di archeologia industriale \u00e8 la Corderia, gi\u00e0 attiva nel XIX secolo, vasto opificio che utilizzava le acque della Fossa Viserba. Tra il 1840 e il 1850 fu realizzato un impianto di pillatura per il riso azionato da un mulino idraulico. Poco dopo il 1870, con l'aggiunta di un capannone di 240 metri, la struttura fu adattata per la torcitura della canapa. Secondo il piano particolareggiato approvato nel febbraio 2011 la corderia sar\u00e0 demolita. L'area \u00e8 destinata a edilizia residenziale, pubblica, commerciale e direzionale, e a verde attrezzato.\nAttorno al 1885, l'ingegnere bolognese Giambattista Bavassano, compresi alcuni capomastri della zona (fra i quali il costruttore riminese Sante Polazzi), cominciano a intravedere la possibilit\u00e0 di sfruttare la crescente diffusione della talassoterapia (il primo stabilimento balneare, a Rimini, fu aperto nel 1848) e della villeggiatura litoranea, iniziando a costruire villini per la facoltosa ed emergente borghesia, e facendosi promotori dello sviluppo urbanistico e viario, tuttora esistente, tra via della Sacramora e il nuovo tracciato della Romea (pi\u00f9 a nord).\nTra i villini si ricorda quello edificato nel 1892 da Luigi Graziosi, di Santarcangelo, che funse da prototipo per l'architettura gentilizia della zona litoranea.\nNel 1909, a Viserba fu costruita una stazione ferroviaria, ubicata sulla linea Rimini-Ravenna-Ferrara, costruita a partire dal 1889, la quale diede un ulteriore impulso allo sviluppo del luogo, nel frattempo impreziositosi di diversi villini. Sopravvissuta \u00e8 Villa Bonci, residenza del grande tenore cesenate Alessandro Bonci, rivale del celebre Enrico Caruso.\nIn aggiunta alla chiesa di Santa Maria Vergine, a Viserba monte, e della chiesa di San Vicinio, nel 1908, in luogo di una vecchia cappella (alle dipendenze del parroco della vicina San Martino in Riparotta), si inizi\u00f2 la costruzione della chiesa di Santa Maria a Mare, la cui edificazione, su disegno dell'ing. Ballarini, fu portata a termine nel 1910, per poi essere espansa dall'architetto Meloncelli nel 1929. La nuova chiesa parrocchiale di Santa Maria in Viserba Mare voluta dall'allora parroco don Antonio Fillini e realizzata dall'architetto Luigi Fonti tra il 1968 e il 1971, \u00e8 sorta sull'area della precedente chiesa e contiene diverse opere a smalto e a sbalzo su rame di Ettore Paganini. L'edificio \u00e8 dominato da una grande cuspide piramidale e base quadrata in cemento armato che funge da campanile, e sovrasta la chiesa a pianta rettangolare.\nSociet\u00e0.\nEvoluzione demografica.\nNel 1881 Viserba contava 796 abitanti, dei quali 86 nel borgo posto lungo la consolare Romea, e i restanti sparsi nelle campagne. Nel 1936 erano gi\u00e0 3150 e nel 1950 divennero .\nIl numero degli abitanti, nel 2010, sale a considerando anche la zona artigianale Viserba monte, e a , in un'area di 4,78\u00a0km\u00b2, comprendendo le frazioni Rivabella, Viserbella, San Martino in Riparotta, Orsoleto e Case nuove.\nInfrastrutture e trasporti.\nFerrovie.\nViserba \u00e8 servita dalla stazione di Rimini Viserba, situata sulla linea Ferrara-Rimini.\nAmministrazione.\nAutonomia amministrativa.\nNel 2011 si \u00e8 svolta una raccolta firme per indire un referendum sulla separazione di Viserba da Rimini, quale Comune autonomo. Delle 5.000 firme necessarie ne sono state raccolte 4.908.\nSport.\nBasket.\nNella disciplina basket, Viserba \u00e8 rappresentata dalla \"Pallacanestro Taz Viserba\", societ\u00e0 amatoriale fondata nel 2002, partecipante al Campionato amatoriale NBU organizzato dalla \"Uisp Rimini\".\nPallavolo.\nA livello pallavolistico, la squadra femminile di rappresentanza \u00e8 la Greenline Pretelli Viserba, promossa per la prima volta in A2 nel campionato 2012/2013.\nCalcio a 5.\nIl 21 maggio 2015 nasce ufficialmente la societ\u00e0 di calcio a 5 A.S.D. Solaris Viserba Futsal], che partecipa per la prima volta nell'anno 2014/2015 al campionato FIGC di serie D.\nMotociclismo.\nViserba \u00e8 la citt\u00e0 natale di Marco Bezzecchi, pilota del campionato mondiale Moto 2 nel team Sky Racing Team VR46."}
{"id": "569509", "revid": "339392", "url": "https://it.wikipedia.org/wiki?curid=569509", "title": "Avventura in montagna - Hit the Ice", "text": ""}
{"id": "569514", "revid": "399", "url": "https://it.wikipedia.org/wiki?curid=569514", "title": "Architettura superscalare Pentium", "text": "L'Architettura superscalare Pentium prevede due code di pipeline per gli interi chiamate coda U e coda V che possono eseguire le operazioni in parallelo. Le due code non sono perfettamente simmetriche. Ogni coda ha un throughput di un'operazione semplice per ogni colpo di clock. Le istruzioni semplici sono quelle che non richiedono microcodice per la loro esecuzione.\nDescrizione.\nNel Pentium ci sono due unit\u00e0 in parallelo di prefetch e di decodifica dell'istruzione:\nPF1 e PF2: Durante questa fase la CPU preleva il codice dell'istruzione dalla cache e la allinea al primo byte dell'istruzione successiva da decodificare\nD1A e D1B: Durante questa fase la CPU decodifica l'istruzione e genera una \"control word\" (per istruzioni lunghe vengono generate sequenze di microcodice il che non fa s\u00ec che non ci sia l'esecuzione dell'intera istruzione in un solo colpo di clock)\nDurante queste due fasi, per garantire che le due code possano operare a pieno ritmo \u00e8 necessario che:\n mov eax,10;\n add eax,11;\nin questo caso se la prima istruzione andasse nella coda U e la seconda nella coda V (o il contrario) il risultato del codice sarebbe incontrollato"}
{"id": "569517", "revid": "38120", "url": "https://it.wikipedia.org/wiki?curid=569517", "title": "Mao dante", "text": ""}
{"id": "569526", "revid": "124123", "url": "https://it.wikipedia.org/wiki?curid=569526", "title": "Menno van Coehoorn", "text": "La vita.\n\"Menno, barone van Coehoorn\" fu una delle pi\u00f9 importanti figure nella storia della fortificazione alla moderna.\nDi origine frisone, ma di famiglia originariamente svedese, ricevette una precoce e accurata educazione scientifica, letteraria e militare, e a sedici anni di et\u00e0 ottenne il grado di capitano nell'esercito olandese. Nel 1673 durante la Guerra anglo-olandese partecip\u00f2 alla difesa di Maastricht e all'assedio di Grave nel 1674 dove un tipo di mortaio da lui disegnato fu impiegato con successo, e chiamato \"coehorn\" dal suo nome.\nIn quello stesso anno fu promosso colonnello per la sua brillante condotta alla battaglia di Seneffe e partecip\u00f2 a diverse altre battaglie.\nI tempi e le necessit\u00e0 del suo paese fecero s\u00ec che il suo interesse si orientasse alle tecniche di assedio e fortificazione, e gli eventi delle ultime guerre mostravano come i metodi in uso fossero suscettibili di grandi miglioramenti. La sua prima opera a stampa, \"Versterchinge de Vijfhoeks met alle syne Buytenwerken\" (Il rafforzamento delle fortezze pentagonali con tutte le sue opere esterne) (Leeuwarden, 1682), attrasse subito l'attenzione, e lo coinvolse in una polemica con un ingegnere rivale, Louys Paan. Le autorit\u00e0 militari gli si mostrarono favorevoli e gli affidarono, la ricostruzione di diverse fortezze. Continu\u00f2 a costruirne lungo tutta la sua carriera, e la sua esperienza in questo campo lo rese il rivale riconosciuto (e rispettato) del suo grande contemporaneo S\u00e9bastien le Prestre de Vauban. Pubblic\u00f2 le sue teorie poco pi\u00f9 tardi, nell'opera \"Nieuwe Vestingbouw\" (Nuove Fortificazioni), Leeuwarden, 1685, in cui espone i suoi tre sistemi di tracciamento, caratterizzati dalla molteplicit\u00e0 delle opere esterne e i fossati acquei, e dalla forte sporgenza dei bastioni, calcolati ed adatti soprattutto al panorama dei Paesi Bassi, piatti, acquitrinosi e poveri di pietra da taglio.\nSi ispir\u00f2 principalmente all'opera del suo conterraneo Freytag, alle teorizzazioni di Albrecht D\u00fcrer, e ad altri ingegneri tedeschi, come Daniel Speckle. In generale per\u00f2 raccomand\u00f2 sempre di adattare i principi alle necessit\u00e0 del singolo sito, piuttosto che intestardirsi a produrre tracciati teorici geometricamente perfetti. Lungo tutta la sua carriera non esit\u00f2 mai ad allontanarsi dai suoi stessi precetti quando si trattava di casi particolari come a Groningen. Il successo delle sue idee \u00e8 testimoniato dalle successive riedizioni di \"Nieuwe Vestingbouw\" in olandese (numerose a partire dal 1702), In inglese (Londra, 1705), francese (Wesel, 1705), e tedesco (D\u00fcsseldorf, 1709).\nNella Guerra della Grande Alleanza (1689-1697) Coehoorn era brigadier generale. Si distinse nuovamente nel corso della Battaglia di Fleurus (1690), e nel 1692 diresse la difesa di Namur, di cui aveva progettato le difese. Namur fu conquistata da Vauban; ma l'ingegnere olandese ebbe la rivincita tre anni dopo, quando sotto il suo comando la stessa cittadella, di cui Vauban aveva ulteriormente accresciuto lo sviluppo secondo il suo sistema, fu ripresa dopo due mesi di assedio. Coehoorn fu nominato tenente generale e ispettore generale alle fortezze dei Paesi Bassi, e tenuto in grande stima non solo dai suoi compatrioti ma da tutti gli stati della Germania settentrionale. Comand\u00f2 un corpo d'Armata nell'esercito del Duca di Marlborough fra 1701 e 1703, e negli incessanti assedi e controassedi che caratterizzarono la guerra nei Paesi Bassi la sua competenza tecnica fu della massima importanza. La rapida sottomissione della cittadella di Bonn e l'assedio di Huy del 1703 furono il coronamento della sua carriera. All'apertura della campagna successiva mor\u00ec per un attacco apoplettico a Wijkel mentre si recava ad una conferenza con Marlborough.\nIl suo \"primo sistema\" fu applicato in numerosi luoghi dei Paesi bassi, tra cui Nimega, Breda e Bergen op Zoom. Mannheim in Germania fu fortificata da altri ingegneri seguendo i suoi schemi, mentre il suo secondo sistema fu applicato a Belgrado e Temesvar nei Balcani.\nSuo figlio, Gosewijn Theodor van Coehoorn ne scrisse una biografia (Syperstein, Leeuwarden, 1860)."}
{"id": "569527", "revid": "661526", "url": "https://it.wikipedia.org/wiki?curid=569527", "title": "Ez", "text": ""}
{"id": "569529", "revid": "767487", "url": "https://it.wikipedia.org/wiki?curid=569529", "title": "Buffalo '66", "text": "Buffalo '66 \u00e8 un film del 1998 diretto da Vincent Gallo, al suo primo lungometraggio come regista.\nTrama.\nBilly Brown \u00e8 un nevrotico ragazzo che esce di prigione dopo aver passato cinque anni di detenzione per un crimine non commesso. Billy infatti ha dovuto accusarsi di un crimine per saldare un debito di gioco che non era in grado di pagare. Cinque anni prima aveva puntato 10.000 dollari sulla squadra dei Buffalo Bills, vincenti nel \"Super Bowl\", ma all'ultimo secondo un giocatore dei Bills, di nome Scott Wood, sbaglia un \"field goal\" che condanna la squadra alla sconfitta e lui al pagamento d'una cifra spropositata che non possiede. Billy nasconde la detenzione ai suoi genitori grazie anche a un amico, che spedisce durante le feste le lettere scritte da Billy dal carcere alla sua famiglia, per mantenere una continua corrispondenza: in queste lettere il galeotto finge di avere un buon lavoro presso il Governo.\nIn prigione apprende che il giocatore che sbagli\u00f2 all'ultimo secondo il \"field goal\" era stato corrotto e decide perci\u00f2 d'ucciderlo dopo essere uscito di prigione. Appena fuori, alla ricerca d'un bagno, finisce in una palestra dove sequestra una ragazza di nome Layla per appropriarsi della sua macchina. La ragazza \u00e8 visibilmente attratta da lui e rimane in sua compagnia per tutta la giornata pur senza esservi costretta, ignorando i suoi piani di vendetta, bench\u00e9 alla fine intuisca tutto.\nBilly la porta a casa dai suoi genitori e le chiede di fingere di chiamarsi Wendy Balsam e di essere sua moglie; lei accetta e Billy riesce ad ingannare i suoi convincendoli che \u00e8 ricco e felicemente sposato. In seguito, Layla accompagna Billy in giro per la citt\u00e0 alla ricerca della sua pistola e quindi sulle tracce di Scott Wood. Alla fine Billy porta la ragazza in un \"motel\", lei si addormenta e lui esce a regolare i conti. Per compiere la sua vendetta si presenta nel \"topless bar\" dell'ex giocatore, ritiratosi dall'agonismo, deciso a ucciderlo e poi a suicidarsi. Dopo una fugace visione, nella quale immagina la sua morte e quella di Wood, desiste dall'intento omicida e torna nel \"motel\" da Layla, che nel frattempo non sa se l'uomo torner\u00e0 mai pi\u00f9 da lei.\nProduzione.\nPellicola d'ispirazione semi-autobiografica, \u00e8 uscita nel 1998 e ha come protagonisti lo stesso Vincent Gallo e Christina Ricci. Nel film compaiono Mickey Rourke (nella parte d'un allibratore che costringe Billy ad accusarsi d'un crimine non commesso per saldare il proprio debito), Rosanna Arquette (nella parte di Wendy Balsam, ragazza di cui Billy era innamorato non corrisposto da giovane), Anjelica Huston (nel ruolo della madre di Billy Brown) e Ben Gazzara (nel ruolo del padre)."}
{"id": "569530", "revid": "1543377", "url": "https://it.wikipedia.org/wiki?curid=569530", "title": "Leixlip", "text": "Leixlip (\"L\u00e9im an Bhrad\u00e1in\" in irlandese) \u00e8 una cittadina nel nordest della contea di Kildare, nella Repubblica d'Irlanda, a est delle terre centrali dell'Irlanda. \u00c8 situata alla confluenza dei fiumi Liffey e Rye, lungo il confine degli antichi regni di Leinster e Brega. La citt\u00e0 ha una popolazione costantemente in crescita di circa 20.000 abitanti, poich\u00e9 vi risiedono sia i lavoratori locali sia i pendolari che lavorano a Dublino, situata a soli 17\u00a0km di distanza. Il nome della citt\u00e0 deriva dal vichingo \"Lax Hlaup\", che significa \"salto del salmone\". Anche il nome gaelico ha lo stesso significato. A Leixlip hanno sede due grandi aziende: la Intel e la Hewlett-Packard. \u00c8 anche il luogo in cui Arthur Guinness costru\u00ec il suo primo birrificio prima di trasferirsi al St. James's Gate Brewery a Dublino nel 1759, dove cominci\u00f2 a produrre la Guinness. Storicamente, \u00e8 stata luogo di una famosa battaglia (la Battaglia di Confey), in cui il Re Vichingo Sigtrygg Gael di Dublino sconfisse l'Irlandese Re di Leinster nel 917.\nPolitica.\nLeixlip \u00e8 governata da un Consiglio Comunale composto da nove membri e guidato da un Cathaoirleach (presidente). Il Consiglio ha controllo su molti degli avvenimenti locali, tuttavia non ha potere di pianificazione. Elegge quattro consiglieri del Consiglio di Contea di Kildare in accordo con Maynooth.\nEconomia.\nIndustria.\nLe due maggiori industrie di Leixlip appartengono alla Intel, che possiede un complesso formato dai Fabbricati (linee di produzione) 10, 14, 24, e 24-2 della produzione della Intel. L'altra grande azienda presente \u00e8 la Hewlett-Packard. La maggior parte degli altri impieghi a Leixlip sono nella vendita e nel commercio di licenza (ulteriori dettagli in fondo alla pagina)\nAttrazioni locali.\nTra le attrazioni del luogo spicca il \"Leixlip Castle\", costruito su una roccia alla confluenza dei fiumi Liffey e Rye Water, e risalente al periodo dell'invasione Normanna del 1171. Tra i suoi abitanti vanta l'arcivescovo Stone, Primate protestante, il Vicer\u00e9 Lord Townshend, Lord Waterpark e il Barone De Roebuck. Nel 1945 il castello fu venduto a William Kavanagh e successivamente fu acquistato dall'uomo chiamato The Hon, Desmond Guinness, nel 1958.\nDi notevole interesse anche la \"Castletown House &amp; The Wonderful Barn\": Castletown House \u00e8 la pi\u00f9 grande casa Palladiana in Irlanda - l'architettura dell'edificio port\u00f2 alla costruzione della Leinster House e fu ripresa in seguito per costruire la Casa Bianca a Washington. Iniziata nel 1722 dal portavoce William Conolly (1662-1729), portavoce del Parlamento irlandese, i terreni e la casa stessa si trovano nel territorio del comune di Celbridge tuttavia vi \u00e8 un ingresso a Leixlip, perci\u00f2 ora esistono due quartieri residenziali chiamati Castletown, uno in ciascuna citt\u00e0. Nel 1743 fu costruito un edificio conico visibile dall'ala orientale di Castletown, chiamato The Wonderful Barn. La particolarit\u00e0 di questo edificio sono le scale che salgono verso l'alto lungo la parete esterna. Altro elemento degno di nota \u00e8 la sorgente termale di Leixlip, una sorgente termale scoperta dai lavoratori durante la costruzione del Royal Canal che attraversa la citt\u00e0.\nScuola ed educazione.\nCome la religione e le attivit\u00e0 sportive, anche l'educazione a Leixlip \u00e8 divisa tra le due parrocchie cattoliche, Nostra Signora della Nativit\u00e0 a Leixlip e St. Charles Borromeo a Confey.\nLa parrocchia di Leixlip ha cinque scuole - una scuola media comprensiva privata e quattro scuole elementari.\nL'istituto privato di Confey College accoglie circa 600 allievi in totale di entrambi i sessi, e come la Colaiste Chiarain \u00e8 aperta a tutti. Il nome \"San Carlo\", \u00e8 utilizzato proprio in italiano e non \u00e8 stato tradotto in irlandese (risulterebbe essere \"Naomh Cathal\").\nSociet\u00e0.\nReligione.\nSul territorio di Leixlip si trovano in due parrocchie cattoliche, la parrocchia di Leixlip (dedicata a Nostra Signora della Nativit\u00e0) e la parrocchia di Confey (dedicata a St. Charles Borromeo), ciascuna con una propria chiesa parrocchiale. Su Main Street a Leixlip si trova inoltre la parrocchia anglicana di St Mary's.\nGli abitanti di Leixlip si identificano tra loro secondo la parrocchia di nascita. Le due parti della citt\u00e0, ovvero la parrocchia di Confey e la parrocchia di Nostra Signora della Nativit\u00e0 sono separate dal fiume Rye. La parrocchia di Confey \u00e8 situata sul Captain's Hill e gli abitanti della zona sono comunemente detti 'Hillers' (i 'collinari'), mentre gli abitanti della seconda parrocchia sono noti come i 'Far-Enders' (i 'lontani'). Tra le due parti esiste una sana rivalit\u00e0.\nAttivit\u00e0 sportive.\nLeixlip ha due squadre di GAA (sport nazionale irlandese), Leixlip GAA e Confey GAA.\nVi sono inoltre tre squadre di calcio a livello amatoriale, Confey FC, Leixlip United FC e Leixlip Town FC. Sia il Confey FC che il Leixlip United FC partecipano al campionato del Distretto di Dublino (le squadre senior sono iscritte al campionato di calcio del Leinster). Le squadre del Leixlip Town FC invece partecipano ai campionati della contea di Kildare.\nLa squadra di rugby del Barnhall Rugby Football Club, che compete a livello nazionale ha la propria sede nei pressi di Wonderful Barn. La squadra di atletica Le Cheile Athletics Club si allena presso il centro sportivo della citt\u00e0 e i suoi membri competono su pista (sia indoor che outdoor) e su corsa campestre a livello di contea, provinciale e nazionale.\nIl Liffey Celtics \u00e8 la squadra locale femminile di pallacanestro per ragazze dagli 8 ai 16 anni.\nCi sono 5 squadre minorili iscritte al campionato dell'area di Dublino. Sia gli allenamenti che le partite hanno luogo al centro sportivo.\nInfrastrutture e trasporti.\nLeixlip si trova lungo l'autostrada M4 sulla statale R113 (poi ridefinita N4) nei pressi di Lucan in direzione di Dublino. La R113 procede da Leixlip a Maynooth, mentre la R404 collega Leixlip a Celbridge. Leixlip si trova sulla linea ferroviaria che collega Dublino a Sligo, ed ha due stazioni, Leixlip Louisa Bridge e Leixlip Confey che si trovano alle due estremit\u00e0 della citt\u00e0. Non ha un servizio di InterCity verso Sligo, ma c'\u00e8 invece la navetta per Maynooth con frequenza di treni molto alta al mattino e alla sera. Alcuni servizi proseguono fino a Mullingar e Longford.\nFestival.\nIl Festival di Leixlip (precedentemente noto come Festival del Salmone) ha luogo ogni anno dal 1990 durante il weekend del bank holiday di giugno. Offre musica dal vivo nei pub, un certo numero di concerti all'aperto e un carnevale per le strade."}
{"id": "569533", "revid": "125739995", "url": "https://it.wikipedia.org/wiki?curid=569533", "title": "The Seeds", "text": "I The Seeds sono stati un gruppo rock formato a Los Angeles nel 1965 da Sky Saxon (vero nome: Richard Marsh) conosciuti soprattutto per il brano di successo \"Pushin' Too Hard\".\nCome molti gruppi californiani dell'epoca (Doors, Music Machine) il gruppo dava grande spazio all'organo, ma la durezza del sound, l'ossessivo ripetersi degli accordi, il cantato aggressivo di Saxon conferivano al gruppo uno stile quasi punk.\nIl gruppo si sciolse all'inizio degli anni 1970 e Saxon abbracci\u00f2 il misticismo aderendo ad una enigmatica setta religiosa nelle Hawaii.\nNegli anni il gruppo ha avuto diverse rifondazioni e nel 2005, con una nuova formazione, Saxon ha ripreso a fare tourn\u00e9e.\nSky Saxon \u00e8 scomparso il 25 giugno 2009, a causa di una presunta infezione agli organi interni a 63 anni ad Austin in Texas."}
{"id": "569535", "revid": "123097165", "url": "https://it.wikipedia.org/wiki?curid=569535", "title": "Casus Belli (rivista)", "text": "Casus Belli \u00e8 una rivista francese sui gioco di ruolo e cultura dell'immaginario. Il titolo si riferisce ai wargame che, all'inizio della sua storia, erano la categoria di gioco pi\u00f9 diffusa.\nStoria.\nIl primo numero, sottotitolato \"la rivista dei giochi di simulazione\", venne pubblicato nell'aprile 1980. Era trimestrale, in bianco e nero, 32 pagine al prezzo di 9 franchi (equivalenti a circa 2700 lire). Non era distribuito nelle edicole, ma solo nei negozi specializzati, ed in particolare quelle di Jeux Descartes e L'\u0152uf cube a Parigi.\n\"Casus Belli\" nacque grazie all'iniziativa di Fran\u00e7ois Marcela-Froideval, noto in altri ambienti come autore di fumetti, che aveva da poco fondato la Federazione francese dei giochi di simulazione strategica e tattica (FFJSST). \"Casus Belli\" doveva essere lo strumento di comunicazione di tale associazione.\nFran\u00e7ois non aveva l'esperienza necessaria per la realizzazione di una rivista all'altezza delle sue richieste, per cui si procur\u00f2 la collaborazione di un giovane disegnatore di \"Jeux &amp; Strat\u00e9gie\", una rivista di giochi appartenente al gruppo di cui faceva parte Jeux Descartes. Il suo nome era Didier Guiserix.\nDopo un paio d'anni di funzionamento erratico, la rivista fin\u00f2 per trovare il suo assetto definitivo, pi\u00f9 incentrato sui giochi di ruolo rispetto ai wargames. Fran\u00e7ois, presidente autocratico a vita della FFJSST decise allora di comprare il giornale dall'associazione, al prezzo simbolico di 1 FF.\nLe cose progredirono in fretta. Per prima cosa furono ristampati i primi numeri (il numero 1 aveva una tiratura di 900 esemplari) poi,\nquando \"Jeux &amp; Strat\u00e9gie\", gli editori cominciarono ad interessarsi a Casus. La trattativa si concluse con la vendita della rivista per 10000 FF, il licenziamento di Fran\u00e7ois, la promozione di Guiserix a redattore capo e la distribuzione di CB nelle edicole.\nMalgrato le alterne fortune, \"Casus Belli\" resta ancora oggi il punto di riferimento dei giochi di ruolo il Francia e nei paesi francofoni. Esattamente quanto i creatori avevano sperato."}
{"id": "569536", "revid": "125914926", "url": "https://it.wikipedia.org/wiki?curid=569536", "title": "Sport nazionale", "text": "Lo sport nazionale \u00e8 la disciplina che fa parte della cultura o delle tradizioni di uno stato, portando al suo riconoscimento ufficiale da parte della legge.\nDefinizione.\nUn noto caso in cui la disciplina sia stata ufficialmente denominata dal legislatore come \u00absport nazionale\u00bb riguarda l'hockey ed il lacrosse, ritenuti un vero e proprio simbolo del Canada.\nLa definizione non va quindi confusa con quella di sport pi\u00f9 popolare, sebbene esso possa divenire - di fatto - la disciplina prevalente di un paese: a ci\u00f2 concorrono, oltre all'aspetto agonistico in s\u00e9, il seguito della tifoseria, il numero di praticanti e la copertura mediatica. Si pu\u00f2 citare l'esempio del calcio, che risulta essere lo sport maggiormente conosciuto e praticato in gran parte dell'Europa e dell'America meridionale."}
{"id": "569537", "revid": "1446238", "url": "https://it.wikipedia.org/wiki?curid=569537", "title": "Targhe d'immatricolazione di Malta", "text": "Le targhe d'immatricolazione di Malta sono le targhe utilizzate per identificare i veicoli immatricolati nel paese mediterraneo.\nSistema in uso.\nDal 5 novembre 1995 vengono utilizzati il font FE-Schrift ed un sistema alfanumerico composto da tre lettere dell'alfabeto latino seguite da tre cifre (del tipo AAA 111); questi caratteri sono neri su fondo bianco. Tra lettere e cifre \u00e8 incollato al centro un ologramma quadrato, con lo stemma nazionale che sormonta un numero seriale di sette cifre.&lt;br&gt;A sinistra si trova una banda blu con in alto le dodici stelle, rappresentate in cerchio e di colore giallo, simbolo dell'Unione europea e in basso la sigla automobilistica internazionale M di colore bianco.&lt;br&gt;Le dimensioni sono conformi agli standard europei: 520 \u00d7 110 mm per le targhe normali, 280 \u00d7 200 per quelle su due righe (con lettere in alto e cifre in basso); le targhe per i motocicli, anch'esse su doppia linea, misurano 305 \u00d7 155 mm. \nTarghe personalizzate.\nIn genere le sequenze alfanumeriche vengono assegnate casualmente. Si possono comunque richiedere targhe personalizzate, con un minimo di uno e un massimo di dieci caratteri. Con un pagamento aggiuntivo di 200 \u20ac si possono decidere le prime tre lettere, se invece si desidera personalizzare l'intera combinazione, anche con un nome e/o un numero, il costo sale a 1500 \u20ac. &lt;br&gt;\u00c8 molto diffuso il formato di tipo americano (300 \u00d7 150 mm), sia per le targhe anteriori che posteriori, caratterizzato da un font meno marcato.\nRinnovo del bollo in base alla prima lettera della targa.\nNei veicoli privati, le cui combinazioni dei numeri e delle lettere vengono assegnate casualmente, la prima lettera della targa \u00e8 importante in quanto indica il mese in cui il proprietario dovr\u00e0 rinnovare il bollo annuale.\nStoria.\n1952-1979.\nDal 1952 al 31 luglio 1979 tutti i veicoli utilizzavano un formato consistente in un numero di cifre variabile da una a cinque.\nFino al 1959 nella capitale La Valletta potevano circolare solo veicoli con targhe d'immatricolazione che recavano impresso un cerchio rosso dopo le cifre.\nL'adesivo ovale internazionale rimase GBY anche qualche anno dopo l'indipendenza dal Regno Unito, la sigla M venne infatti introdotta nel 1967.\nLe targhe emesse in quegli anni erano cos\u00ec distinte:\n1979-1995.\nDal 1\u00ba agosto 1979 al 4 novembre 1995 le targhe di tutti i veicoli utilizzavano il formato A-0000: una lettera e quattro cifre con un trattino tra la lettera e la prima cifra. A destra era posizionata all'interno di un cerchio la lettera \"M\" (che stava per \"Malta\"). Le dimensioni delle targhe standard erano di 410 \u00d7 120 mm. &lt;br&gt;Il colore dei caratteri e dello sfondo variava a seconda dell'uso o categoria del veicolo:"}
{"id": "569548", "revid": "36426", "url": "https://it.wikipedia.org/wiki?curid=569548", "title": "Dialetto cremasco", "text": "Il cremasco (\"Crem\u00e0sch\") \u00e8 un dialetto di tipo gallo-italico della lingua lombarda appartenente al gruppo orientale. Viene parlato nel Territorio Cremasco. Per inflessioni, cadenze e modi di dire \u00e8 simile sia al dialetto bresciano che al dialetto bergamasco.\nUnica differenza del dialetto cremasco si trova in quello Rivoltano, parlato dagli abitanti di Rivolta d'Adda, dove abbiamo, per posizione molto ravvicinata alla citt\u00e0 metropolitana di Milano, un estremismo di pronuncia verso il Milanese puro, con alcuni termini di origine Bergamasche.\nDescrizione.\nForma con i suoi affini il gruppo dei dialetti lombardi orientali: il bergamasco, il bresciano, \nLa fisionomia galloitalica \u00e8 tutt'oggi parecchio evidente, anche stabilendo un confronto con i vernacoli dell'Alvernia in Francia dove si dice, esattamente come in cremasco, \"zoina (giovane), dou (due), Sant Roc de Munt Peli\u00e8\".\nIl gruppo lombardo orientale pu\u00f2 essere agevolmente descritto attraverso le caratteristiche che \"non\" ha sviluppato come:\nA queste caratteristiche generali si aggiungono \"tratti tipici cremaschi\" come:\nNorme di pronuncia.\nNon \u00e8 mai stato condiviso un metodo di scrittura univoco per il dialetto cremasco. Nelle righe seguenti viene utilizzato quello del \"Vocabolario del dialetto di Crema\" in quanto documento pi\u00f9 recente di studio. Altre grafie sembrano pi\u00f9 attempate. \nLa grafia si basa comunque su quella della lingua italiana,\nper quanto riguarda le vocali esse hanno 9 suoni, due in pi\u00f9 dell'italiano standard. Inoltre la qualit\u00e0 stessa delle vocali pu\u00f2 essere dissimile da quella toscana.\nModi di dire.\n\"Al c\u01dcnta come al bast\u00f9 pul\u00e8r\": conta come il bastone che chiude il pollaio (di facile apertura, quindi niente);\n\"Al g'ha n'ha p\u00fcs\u00e8 da Giup\u00ec an da la s\u00f2 bar\u00e0ca (LR)\": ne ha di pi\u00f9 di Gioppino (nota maschera del bergamasco quella cremasca \u00e8: 'l gag\u00e8t col so uch\u00e8t) nella sua baracca, si dice di persona che tende, nella risoluzione dei problemi, a complicarne la diagnosi\n\"Al par 'l antip\u00f2rt dal vescof\": c'\u00e8 un evidente andirivieni in quel posto (sembra la porta d'ingresso del vescovato);\n\"Al perd\u00f9 sti\u00f3lta 'l \u00e8 a Melegn\u00e0\": il perdono questa volta \u00e8 a Melegnano (dove si svolge una tradizionale concessione di indulgenza durante una festa), ossia il perdono stavolta non sar\u00e0 concesso \nfacilmente poich\u00e9 il soggetto ne ha approfittato in passato;\n\"Al v\u00e0rda i virs e 'l c\u00e0ta le r\u00e0e\": guarda le verze e raccoglie le rape, si dice di persona affetta da strabismo.\n\"Al g'ha l'\u00f6cc che \u00e0rda en s\u00f2 l'ass di furmag\u00ec\": ha l'occhio che guarda sull'asse dei formaggi, si dice di persona affetta da strabismo.\n\"An car e 'na car\u00e8ta\": un carro e una carretta, cio\u00e8 una quantit\u00e0 spropositata;\n\"An po' da ch\u00e8la r\u00f2ba\": un po' di quella cosa (il buonsenso);\n\"An quatre e quatr'\u00f2t\": in quattro e quattro otto: molto presto;\n\"Ans\u00e8gniga m\u00eca ai gat a rampeg\u00e0\": non insegnare ai gatti ad arrampicarsi (non tentare di insegnare a qualcuno che ne sa molto pi\u00f9 di te sull'argomento, rischiando di far brutte figure)\n\"Butun\u00e0t da dr\u00e9\": abbottonato dietro, si dice di persona poco furba ed impacciata;\n\"C\u00f2mot cum'\u00e8 'n pr\u00e9t\": comodo come un prete;\n\"Daga a tr\u00e0\": prestare attenzione, seguire i consigli di una persona\n\"D\u00e0ga 'na sgi\u00e0fa al di\u00e0ol\": risolvere una situazione con un atto deciso, senza rimuginare troppo (lett. dare uno schiaffo al diavolo);\n\"D'\u00f2r dur\u00ecga che a vard\u00e0l sa f\u00e0 fadiga\": d'oro dorento che si fa fatica a guardarlo (patacca);\n\"Es sota la sguarn\u00e0sa di precc\": stare sotto la sottana dei preti, essere protetto;\n\"Fa i acc da Cech\u00ecno\": fare azioni stupide;\n\"Fadig\u00e0 cum\u00e8 strep\u00e0 'l l\u00ec\": faticare come sradicare il lino (compiere una fatica immane);\n\"Fam mia burl\u00e0 do (zo) le br\u00e0ghe\": non farmi cascare i pantaloni (non dire cose impossibili da credere);\n\"F\u00ecdes da t\u00f6ta la zent, ma m\u00eca di t\u00f2 parent\": fidati di tutta la gente, ma non dei tuoi parenti;\n\"Fr\u00e0 gnach e pitach\": n\u00e9 da una parte n\u00e9 dall'altra;\n\"Gichen\u00f2t\": buono a nulla;\n\"I agn e i bic\u00e9r da (v) \u00ec i\u00e8 mia da d\u00ec\": non bisogna dire n\u00e9 gli anni n\u00e9 i bicchieri di vino bevuti;\n\"Gn\u00e0 b\u00f9 da fa \u00d3 col bic\u00e9r\": nemmeno capace di fare una \"O\" col bicchiere (si dice di persona completamente incapace);\n\"Iga ad\u00f2s la bilig\u00f2rnia\": avere addosso la malinconia, depressione;\n\"Iga ad\u00f2s la pic\u00f9ndria\": avere addosso l'ipocondria;\n\"\u00ccga ad\u00f2s la (v) aca\": avere addosso la mucca (avere mangiato tanto e non aver la forza di continuare il lavoro);\n\"\u00ccga da d\u00ec\": aver da dire, litigare;\n\"\u00ccga la passi\u00f9\": venire da piangere;\n\"\u00ccghei m\u00eca a ca' t\u00f6cc\": non averli a casa tutti (i sentimenti)= significa, seguendo una nota teoria medievale, essere adirato;\n\"La gat\u00ecna fres\u00f9sa la ga facc i mic\u00ec \u00f2rb\": la gattina frettolosa fece i micini ciechi (fare le cose troppo in fretta e quindi non finite bene);\n\"Le\u00e0ga la m\u00e8sa\": toglierli la messa, cio\u00e8 punire severamente;\n\"Magre an p\u00e9ch\": magro impiccato;\n\"M\u00e8i v\u01d8 cat\u00ecf ma f\u01d8rbo p\u01d8tost che v\u01d8 b\u00f9 ma 'gnur\u00e0nt (AR)\"= meglio uno cattivo ma intelligente che uno buono ma ignorante;\n\"M\u00e8tes an tram\u00e8s\": mettersi in mezzo;\n\" N'ha facc p\u00e8gio da Bertoldo\": ha fatto azioni pi\u00f9 insensate di Bertoldo (il personaggio meno sensato che esiste);\n\"Parl\u00e0 da squerciaf\u00ecch\": lett. parlare insensato, senza logica;\n\"Pelabr\u00f2ch da Sest\u00e8en\": persona che scortica i rami per farne arnesi da lavoro, ma di poco conto. Riferito agli abitanti della frazione di Crema Santo Stefano in Vairano;\n\"Per la cumpagn\u00e9a ga t\u00f2cc la d\u00f3na ap\u00f2 al fra' \": per la compagnia si \u00e8 sposato anche il frate (invito a superare un'indecisione nel fare qualcosa di piacere comune);\n\"P\u00f2ta! I dis i frat quant i sa sc\u00f2ta\": Pazienza, dicono i frati quando si scottano (bisogna rassegnarsi quando capita qualcosa che va storto e portare pazienza);\n\"Puci\u00e0ga d\u00e9te al n\u00e0s\": intingerci il naso (voler provare qualcosa in prima persona a tutti i costi, anche quando altri ci hanno avvertiti del pericolo);\n\"P\u00fct\u00f2st mangie p\u00e0 e sp\u00fcda\": piuttosto mangio pane e sputo (che umiliarmi a far qualcosa);\n\"St\u00e0 fra 'l gn\u00e0ch e 'l pit\u00e0ch\": lett. fra il niente ed il poco: stare in una situazione intermedia;\n\"Staga da l\u00f9ns cent car da r\u00e8f fai do (zo)\": stagli lontano cento carri di spolette da cucito allungate per terra = Stai lontano da quella persona alla distanza indicata!;\n\"St\u00fc d\u00fc bas\": tardo pomeriggio (der. forse dal latino \"iste die\"+ \"bas\");\n\"Sbru\u00ecas le can\u00e8le\": scottarsi (lett. Bruciarsi le corde vocali);\n\"Sculd\u00e0 s\u00f6 arg\u01dc\": lett. scaldare qualcuno (cercare di indurre qualcuno a fare qualcosa forzando la sua volont\u00e0);\n\"Sc\u00f3des le '\u00f2ie\": togliersi le voglie;\n\"Trafeg\u00f9\": trafficone, uno che inventa cose tutto il giorno per stare in attivit\u00e0, a volte discutibili;\n\"Uci\u00e0 z\u00f3\": leccare il piatto dopo aver mangiato;\n\"Va a Bag' a sun\u00e0 l'\u00f2rghen\": letteralmente \"Vai a Baggio a suonar l'organo\", vai fuori dai piedi! (Nella chiesa di Baggio l'organo \u00e8 finto, dipinto sulla parete);\nNomi di paese e soprannomi.\nNella tabella sottostante \u00e8 riportato il nome dialettale per ciascuno dei paesi di influenza cremasca nonch\u00e9 la loro \"scurmagna\" (o scormagna), ossia un soprannome usato per indicare i suoi abitanti. L'usanza \u00e8 antica come quella di affibbiare soprannomi alle persone: hanno carattere dispregiativo, tagliente, ironico e perfino divertente, col fine di sottolineare i caratteri fisici e caratteriali della popolazione o l'occupazione prevalente nel paese; in alcuni casi venivano assegnati persino per semplice assonanza di nomi.\nLetteratura.\nIl dialetto cremasco cominci\u00f2 a comparire nelle produzioni letterarie a inizio Settecento: si trattava quasi esclusivamente di versi occasionali per matrimoni o eventi simili con l'unica eccezione di Materna di Ramei, poeta di cui rimane una sola poesia completa e alcuni versi, tutti tramandati oralmente.\nIl primo a dare dignit\u00e0 letteraria a questo dialetto fu Federico Pesadori a cui seguirono numerose altre autorialit\u00e0, prima fra tutte Rosetta Marinelli Ragazzi."}
{"id": "569552", "revid": "29238", "url": "https://it.wikipedia.org/wiki?curid=569552", "title": "Contratto di lavoro a chiamata", "text": ""}
{"id": "569554", "revid": "125650057", "url": "https://it.wikipedia.org/wiki?curid=569554", "title": "Olivier Dacourt", "text": "Caratteristiche tecniche.\nEra un incontrista, talvolta portato eccessivamente al fallo.\nCarriera.\nClub.\nGli inizi.\nDi origine caraibica, trascorse la prima parte della sua carriera nello Strasburgo divenendone titolare in giovane et\u00e0: dopo le fugaci esperienze con Everton e Lens, dal 2000 al 2002 milit\u00f2 nel Leeds United.\nRoma e Inter.\nAgli inizi del 2003 fu acquistato dalla Roma, esordendo in Serie A durante la sconfitta casalinga contro il Chievo del 12 gennaio. L'8 febbraio 2004 realizz\u00f2 il primo gol nel campionato italiano, sbloccando il risultato nella partita con la Juventus terminata 4-0 in favore dei giallorossi; l'unica altra rete fu poi marcata ai clivensi il 30 aprile 2006, nella gara finita 4-4.\nDopo un triennio nella capitale si trasfer\u00ec all'Inter, vincendovi due Supercoppe italiane \u2014 peraltro a danno degli stessi romani \u2014 ed altrettanti Scudetti consecutivi: nell'incontro con la Fiorentina del 2 dicembre 2007 sub\u00ec un infortunio al legamento collaterale, chiudendo anzitempo la stagione dopo il conseguente intervento di artroscopia.\nAvulso dai piani tattici del nuovo allenatore Mourinho, nel gennaio 2009 venne ceduto al Fulham.\nIl ritiro.\nVissuta la seconda parte dell'annata 2008-09 in prestito a Londra, nel settembre successivo il trentacinquenne francese si accord\u00f2 con lo Standard Liegi: rescisso il contratto con la societ\u00e0 belga gi\u00e0 nel febbraio 2010, nel marzo seguente annunci\u00f2 il ritiro dall'agonismo.\nNazionale.\nConta 21 presenze in Nazionale transalpina e una rete, segnata il 10 settembre 2003 alla Slovenia nel corso delle qualificazioni all'Europeo 2004.\nDopo il ritiro.\nIn seguito all'abbandono dei campi da gioco, ha intrapreso una collaborazione con TF1 e Canal +\u2014 canali televisivi d'oltralpe \u2014 in veste di opinionista e commentatore realizzando anche due documentari nel 2017 e nel 2021.\nStatistiche.\nPresenze e reti nei club.\n\"Statistiche aggiornate al 1\u00ba febbraio 2010.\""}
{"id": "569555", "revid": "124604483", "url": "https://it.wikipedia.org/wiki?curid=569555", "title": "Eccellenza Trentino-Alto Adige", "text": "Il campionato di Eccellenza regionale del Trentino-Alto Adige (anche noto in tedesco come \"Oberliga\", letteralmente \"lega superiore\") prevede un girone unico senza play-off e play-out con la partecipazione di 16 squadre. Chi ottiene il maggior numero di punti viene promosso in Serie D. La seconda classificata accede alla fase finale nazionale dei play-off per designare ulteriori sette squadre che verranno promosse in Serie D.\nLe tre squadre classificate dal quattordicesimo al sedicesimo posto retrocedono automaticamente in Promozione Trentino-Alto Adige.\nNei campionati 2020-21 e 2021-22, a causa del COVID-19, si \u00e8 deciso di portare le squadre a 18, per poi tornare alle consuete 16.\nPartecipazioni.\nIn 31 stagioni di Eccellenza hanno partecipato le 58 seguenti squadre (in grassetto le squadre che sono in organico nel 2021-2022):"}
{"id": "569558", "revid": "122535855", "url": "https://it.wikipedia.org/wiki?curid=569558", "title": "Coincidenza matematica", "text": "In matematica, il termine coincidenza matematica \u00e8 utilizzato quando due espressioni numeriche non correlate tra di loro hanno un valore molto simile.\nDato il grande numero di modi di combinare le espressioni matematiche, ci si potrebbe aspettare che si verifichino un gran numero di coincidenze; questo \u00e8 un aspetto della cosiddetta legge dei grandi numeri. Sebbene alcune coincidenze matematiche possano risultare utili come approssimazioni nella vita di tutti i giorni, il loro interesse \u00e8 principalmente a carattere di curiosit\u00e0 quando riguardano numeri interi, frazioni con numeratore e denominatore piccolo oppure costanti matematiche usuali.\nA volte alcune coincidenze matematiche dipendono dalla base di numerazione adottata, o dal sistema di misura in cui si esprimono le costanti.\nAlcuni esempi.\nCoincidenze tra matematica e mondo fisico.\nVelocit\u00e0 della luce.\nLa veloci\u00e0 della luce \u00e8 per definizione esattamente , molto vicina a . Questa \u00e8 una pura coincidenza visto che il metro, originariamente, fu definito come 1/ della distanza tra il polo nord terrestre e l'equatore lungo la superficie al livello del mare, e che la circonferenza della terra \u00e8 circa 2/15 di un secondo luce.\nDiametri angolari del Sole e della Luna.\nVisti dalla Terra, i diametri angolari del Sole variano tra 31\u203227\u2033 e 32\u203232\u2033, mentre queli della Luna tra 29\u203220\u2033 e 34\u20326\u2033. Il fatto che gli intervalli si accavallino \u00e8 una coincidenza che ha implicazioni particolari per i tipi di eclissi che sono visibili dalla Terra.\nAccelerazione di gravit\u00e0.\nAnche se non \u00e8 costante e varia in base a longitudine e latitudine, il valore numerico dell'accelerazione causata dalla gravit\u00e0 terrestre sulla superficie varia tra 9.74 e 9.87, che \u00e8 un numero vicino a 10. Questo significa che, in base alla seconda legge di Newton, il peso di un chilogrammo sulla superficie terrestre corrisponde alla forza di circa 10 Newton esercitata su un oggetto.\nQuesto fatto \u00e8 correlato alla coincidenza che il quadrato di pi-greco \u00e8 vicino a 10. Infatti, una delle prime definizioni di metro fu la lunghezza di un pendolo il cui semiperiodo fosse uguale ad un secondo. Poich\u00e9 il periodo di un pendolo \u00e8 approssimativamente pari alla equazione di seguito esposta, l'algebra ci mostra che se fosse stata mantenuta la definizione sopra espressa l'accelerazione di gravit\u00e0 espressa in metri al secondo quadro sarebbe stata pari al quadrato di pi-greco:\nformula_41\nQuando fu scoperto che la circonferenza della terra era molto vicina ad un quarantamilionesimo di questo valore, il metro fu ridefinito per aderire a tale rapporto, che costituiva uno standard pi\u00f9 oggettivo poich\u00e9 l'accelerazione di gravit\u00e0 sulla terra varia in base al luogo di misurazione.\nQuesto ha avuto l'effetto di incrementare la lunghezza del metro di meno di 1%, che era all'interno dell'errore sperimentale del tempo."}
{"id": "569562", "revid": "767487", "url": "https://it.wikipedia.org/wiki?curid=569562", "title": "Babatunde Olatunji", "text": "Premio Grammy Award nel 1991, \u00e8 noto anche per essere l'autore del brano \"Jingo-Lo-Ba\", pezzo ripreso in seguito da Carlos Santana e suonato al Festival di Woodstock.\nBiografia.\nBaba Olatunji \u00e8 nato e cresciuto, nel 1927, ad Ajido, piccolo villaggio della Nigeria a circa 50\u00a0km da Lagos ed \u00e8 morto il 6 aprile 2003, all'et\u00e0 di 75 anni, poco prima del suo 76\u00ba compleanno.\nLa vita e le abitudini nel luogo dov'\u00e8 cresciuto, piccolo centro di pesca e commercio, scandite dai suoi suoni di tamburo che riecheggiavano durante le notti, hanno caratterizzato profondamente la sua crescita.\nLo zio Tanyin portava Olatunji bambino ad assistere ai percussionisti che costruivano i tamburi con legno e pelli di capra. Ovunque le percussioni pervadevano la vita della sua gente.\nIl ritmo della sua infanzia divenne, in seguito, la linfa vitale della sua et\u00e0 adulta che lo spinse a viaggiare nel mondo ed a diffondere la musica della sua religione tradizionale, lo Yoruban.\nNei tardi anni '40, ancora in Africa, Olatunji apprese in merito al Rotary International Foundation e alla sua iniziativa di offrire accesso alla scolarizzazione ai giovani provenienti da nazioni afflitte dalla guerra.\nEntro il 1950, Olatunji e suo cugino furono entrambi selezionati ed avviati presso un corso di studi negli U.S.A. per frequentare il Morehouse College di Atlanta.\nNel 1954, dopo essersi laureato in scienze politiche, si trasferisce a New York per frequentare un corso post-laurea entro il programma della pubblica amministrazione presso la New York University. Nonostante la sua educazione americana, inizi\u00f2 a maturare una prospettiva personale sulle divisioni culturali tra la popolazione bianca e quella nera. Presto prese coscienza di come la musica, ed in particolare le percussioni, avessero la capacit\u00e0 di infrangere tali radicate divisioni. Tale presa di coscienza lo motivarono ad iniziare a suonare i ritmi dei suoi avi Yoruba.\nPer finanziarsi, inizi\u00f2 a suonare con un piccolo complesso di musica da ballo. Riconoscendo le influenze dei poliritmi africani nella musica jazz, alcuni dei primi ammiratori di Olatunji furono i grandi musicisti jazz del periodo: John Coltrane, Yusef Lateef, Clark Terry, George Duvivier, Count Basie, Duke Ellington, Quincy Jones, Taj Mahal, Pete Seeger, Bill Lee, Alvin Ailey e John Hammond che produsse il primo album di \"Baba\". Persino Martin Luther King (anch'egli laureatosi alla Morehouse) invit\u00f2 Olatunji a recarsi in tour con lui.\nNel 1957 il produttore della Columbia Records, John Hammond, ascolt\u00f2 \"Baba\" mentre suonava alla Radio City Music Hall con un organico di 66 elementi: ne rimase impressionato a tal punto che questo incontro occasionale port\u00f2 alla registrazione del disco \"Drums of Passion\", pubblicato nel 1959. Il primo album di Olatunji non aveva precedenti diventando in breve un album venduto in tutto il mondo. Fu il primo album di musica africana per un pubblico occidentale e vendette oltre 5 milioni di copie.\nNel 1964 Olatunji partecip\u00f2 al padiglione africano della New York World Fair: in tale circostanza ebbe la possibilit\u00e0 di guadagnare abbastanza denaro per fondare il centro di formazione \"Olatunji Center for African Culture\" (OCAC), con sede ad Harlem, struttura presso la quale furono organizzati corsi di musica africana, danza, lingua, folklore e storia. Alcuni allievi di \"Baba\" erano Gordy Ryan, Leon Mobley, Arthur Hull, Yao Tamakloe, Anindo Abukusta, tutti musicisti che inoltre suonarono insieme a lui e che tutt'oggi proseguono la missione di diffondere l'amore per le percussioni in tutto il mondo.\nI progressi di apprendimento degli studenti e di formazione degli insegnanti dell'Olatuni's OCAC \u00e8 stato ampiamente supportato dal National Endowment of the Arts: in tale ambito \u00e8 maturata una serie di sessioni itineranti tenutesi presso varie scuole e centri di formazione nell'area di New York e limitrofe. Questo periodo fu occasione di incontro tra Olatunji e Mickey Hart, frequentatore, quest'ultimo, di uno dei corsi di cultura africana tenuti da Baba.\nOlatunji, durante le spiegazioni, era solito far suonare le percussioni ai suoi studenti. Egli riconobbe immediatamente il talento di Hart.\nL'impatto che ha avuto Baba sulla cultura delle percussioni, in tutto il mondo, non ha precedenti: per oltre 15 anni \u00e8 stato membro dell'Esalen Institute in Big Sur, in California, e dell'Omega Institute in Rhinebeck, presso New York.\nHa suonato con Mickey Hart, Airto Moreira e Carlos Santana.\nSia durante i concerti dal vivo che negli studi di registrazione, Olatunji si \u00e8 sempre rivolto verso sonorit\u00e0 piene e possenti, spesso impiegando 20 e pi\u00f9 cantanti, percussionisti e danzatori. Le sue due pubblicazioni per la Rykodisc, prodotte da Mickey Hart (\"Drums of Passion: The Beat\" del 1989 e \"Drums of Passion: The Invocation\" del 1988) sono testimonianze del suo intento sperimentale, della sua volont\u00e0 di trovare un comune denominatore con i musicisti statunitensi, della sua dedizione e devozione alle antiche tradizioni africane.\nNel 1991, insieme ad Hart, ha formato Planet Drum, un gruppo che ha girato gli U.S.A. e, in seguito, ha inciso l'album vincitore del Grammy Award. Il suo brano \"Jingo Lo Ba\" \u00e8 stato inciso anche da Carlos Santana.\nBaba ha anche scritto partiture per spettacoli rappresentati al teatro Broadway e per Hollywood, incluso il film \"She's Gotta Have It\" di Spike Lee.\nNel 1997 la Chesky Records pubblica \"Love Drum Talk\", candidato al Grammy nel 1998 come miglior album di world music.\nBaba \u00e8 stato il pi\u00f9 importante esponente della cultura africana e delle percussioni negli U.S.A. ed il suo contributo a rendere conosciuta tale cultura \u00e8 stato inestimabile. Ha creato il famoso metodo \"Gun-Dun, Go-Do, Pa-Ta\" per l'apprendimento delle percussioni: tali sillabe onomatopeiche sono di notevole aiuto per la memorizzazione dei suoni prodotti sulla maggior parte delle percussioni a mano: Gun Dun rappresenta le note basse suonate con le mani; Go-Do indica i toni aperti e Pa-Ta, infine, gli schiocchi ritmici.\nMetodo semplice, quanto intuitivo e rivoluzionario, \u00e8 stato fondamentale per molti studenti occidentali.\nBaba, inoltre, ha reso famoso il ritmo popolare del Fanga, canzone di accoglienza proveniente dalla tradizione della Liberia, alla quale Olatunji ha aggiunto le parole. I suoi studenti, con tale brano, festeggiavano l'ingresso di Baba in classe.\nNei pochi anni precedenti la sua scomparsa, Baba si \u00e8 stabilito all'Esalen Institute, in California, dove ha proseguito a insegnare convivendo, al tempo stesso, con i problemi causati dal diabete.\nBaba ha viaggiato in tutto il mondo per quasi mezzo secolo, tenendo conferenze, seminari, lezioni e diffondendo il suo amore per le percussioni, per la musica, per la cultura africana ed ispirando generazioni di musicisti, molti dei quali hanno dedicato la loro carriera alla musica africana e che, a loro volta, portano avanti il messaggio di Baba trasmettendolo ai rispettivi studenti."}
{"id": "569565", "revid": "11070103", "url": "https://it.wikipedia.org/wiki?curid=569565", "title": "Ora centrale europea", "text": ""}
{"id": "569571", "revid": "1610933", "url": "https://it.wikipedia.org/wiki?curid=569571", "title": "Negrito", "text": ""}
{"id": "569574", "revid": "478133", "url": "https://it.wikipedia.org/wiki?curid=569574", "title": "MTV Absolutely 80's/90's/Star", "text": "Mtv Absolutely \u00e8 stato un programma di MTV Italia condotto dalla vj Giorgia Surina e dagli \"ospiti fissi\" Faso &amp; The Phazzee (in \"Mtv Absolutely 90's\" come ospite fisso c'era anche Andy dei Bluvertigo).\nIl programma di MTV raccontava, attraverso le tendenze, i personaggi, gli scenari musicali e gli avvenimenti degli anni ottanta e novanta.\nDopo il grande successo fu anche inventato il programma \"Absolutely Star\" che dedicava uno speciale di 1 ora e mezza ad un singolo cantante o gruppo musicale."}
{"id": "569575", "revid": "77358", "url": "https://it.wikipedia.org/wiki?curid=569575", "title": "Sistema lineare omogeneo", "text": ""}
{"id": "569577", "revid": "767487", "url": "https://it.wikipedia.org/wiki?curid=569577", "title": "Kenny Dorham", "text": "Biografia.\nDorham fu uno dei pi\u00f9 attivi tra i trombettisti bebop: fece parte delle orchestre di Billy Eckstine, Dizzy Gillespie, Lionel Hampton e Mercer Ellington e del quintetto di Charlie Parker, e fu in seguito uno dei membri dei Jazz Messengers, nati in origine come una cooperativa. Fu come \"sideman\" con Thelonious Monk e Sonny Rollins, e rimpiazz\u00f2 Clifford Brown nel quintetto di Max Roach dopo la morte di Brown nel 1956. Fu anche un leader, dirigendo fra gli altri la formazione Jazz Prophets (che fond\u00f2 dopo che Art Blakey assunse la titolarit\u00e0 del nome Jazz Messengers). I Jazz Prophets figurano sull'album \"live\" del 1956 \"'Round About Midnight at the Cafe Bohemia\", della Blue Note.\nNel 1963 Dorham arruol\u00f2 il ventiseienne sassofonista Joe Henderson per la registrazione di \"Una Mas\" (nel gruppo figura anche un giovanissimo Tony Williams). L'amicizia che nacque ha lasciato traccia in numerosi album, tra i quali \"Our Thing\" e \"In 'n Out\" di Henderson. Nel corso degli anni sessanta Dorham registr\u00f2 spesso per la Blue Note e la Prestige Records sia come leader, sia come \"sideman\" con Henderson, Jackie McLean, Cedar Walton, Andrew Hill, Milt Jackson e molti altri.\nCostantemente elogiato \u2013 ancora oggi \u2013 per il suo enorme talento dalla critica e dagli altri musicisti, tuttavia Dorham non ricevette mai la stessa attenzione tributata ad alcuni colleghi, in un clamoroso caso di sottovalutazione.\nGli ultimi anni della sua vita furono segnati da una malattia renale che fu la causa della sua morte.\nKenny Dorham \u00e8 il compositore di uno degli standard pi\u00f9 famosi e frequentati, \"Blue Bossa\", che comparve per la prima volta sull'album di Joe Henderson \"Page One\"."}
{"id": "569581", "revid": "1305772", "url": "https://it.wikipedia.org/wiki?curid=569581", "title": "D1", "text": ""}
{"id": "569586", "revid": "1552438", "url": "https://it.wikipedia.org/wiki?curid=569586", "title": "Nazionale di calcio del Madagascar", "text": "La nazionale di calcio del Madagascar \u00e8 la squadra calcistica nazionale dell'omonima nazione africana ed \u00e8 posta sotto l'egida della F\u00e9d\u00e9ration Malagasy de Football. I suoi giocatori sono soprannominati \"gli scorpioni\"\n, mentre la squadra \u00e8 chiamata \"Barea\", una specie di Zeb\u00f9 che compare nel logo della federazione e nell'emblema nazionale.\nNon si \u00e8 mai qualificato per la fase finale della Coppa del mondo, mentre ha preso parte a una fase finale della Coppa d'Africa, nel 2019, dove ha raggiunto i quarti di finale.\nOccupa la 100\u00aa posizione nel ranking FIFA, in cui il miglior piazzamento \u00e8 l'89\u00ba posto del 1993, mentre il peggiore \u00e8 il 190\u00ba posto del marzo 2014.\nStoria.\nEsordi.\nL'esordio della nazionale malgascia risale al 1947 in una partita casalinga persa per 2-1 contro . L'incontro rientrava nell'ambito di un triangolare con la , contro cui il Madagascar colse la sua prima vittoria di sempre (4-2) in una partita valida per il medesimo torneo. Il triangolare tra le tre selezioni si tenne ogni anno sino al 1958. Il 13 luglio 1953 il Madagascar fece registrare il pi\u00f9 alto numero di gol in una partita della sua storia, battendo in casa la Riunione per 6-4. La sconfitta pi\u00f9 larga nella storia del Madagascar si verific\u00f2 il 31 luglio 1952 alla Riunione contro Maurizio (0-7).\nAnni 1960.\nNel 1960 il Madagascar affront\u00f2 per la prima volta nazionali diverse dalle due summenzionate. L'occasione fu la partecipazione al torneo tra nazionali francofone tenuto sull'isola di Madagascar. Il 15 aprile 1960 la squadra malgascia sconfisse l' per 6-1. Ai quarti di finale, contro la nazionale dilettanti della Francia, giunse una sconfitta per 2-1. Il 19 aprile il Madagascar batt\u00e9 la per 8-1 nella finale di consolazione, raggiungendo il terzo posto nella manifestazione.\nNell'aprile 1963 il Madagascar partecip\u00f2 ad un altro torneo amichevole per nazionali francofone, stavolta in Senegal. Nel girone affront\u00f2 , e . Vinto per 1-0 contro Dahomey l'11 aprile, sconfisse anche il Ciad (2-1) il 13 aprile e la Liberia (3-1) il 15 aprile. In semifinale, il 19 aprile, fu sconfitto per 2-1 dalla e poi perse per 4-1 contro la Francia dilettanti la finale per il terzo posto del 21 aprile, chiudendo quarto.\nNel settembre 1963 il triangolare con Reunione e Maurizio fu ripristinato dopo cinque anni. Il 15 settembre il Madagascar batt\u00e9 in casa la Reunione per 6-1 e il 18 settembre pareggi\u00f2 per 1-1 contro Maurizio in una partita casalinga che fu sospesa.\nAnni 2000.\nDal 2000 la squadra partecipa alla COSAFA Cup, competizione riservata alle nazionali del Council of Southern Africa Football Associations.\nIl 19 marzo 2008 la federazione malgascia fu sospesa dalla FIFA a causa di interferenze del governo malgascio nella gestione dell'organo calcistico nazionale.\nNella COSAFA Cup del 2008 il Madagascar si piazz\u00f2 quarto. Dopo aver vinto il girone con , e Mauritius, batt\u00e9 l' Under-23, ma in semifinale fu eliminato dal . Perse la finale per il terzo posto contro lo .\nAnni 2010.\nIl 15 novembre 2011 ottenne una storica vittoria ad Antananarivo contro la nelle eliminatorie del mondiale di .\nNel maggio 2015 nella COSAFA Cup, in Sudafrica, il Madagascar batt\u00e9 e , poi pareggi\u00f2 contro lo . Ai quarti di finale sconfisse sorprendentemente il con un gol nel finale di Jimmy Simouri. In semifinale, tuttavia, fu sconfitto per 3-2 dalla , malgrado una doppietta di Vombola Sarivahy. Battendo il nella finale per il terzo posto fece un grosso balzo nella classifica mondiale della FIFA, salendo al 113\u00ba posto, miglior piazzamento nella graduatoria nella storia della nazionale del Madagascar.\nNella COSAFA Cup del 2018 ottenne un altro quarto posto. Vinto il girone con , e , batt\u00e9 ai tiri di rigore il padrone di casa, ma in semifinale cadde contro lo . Perse la finale per il terzo posto contro il .\nIl 16 ottobre 2018 la nazionale malgascia si qualific\u00f2 alla fase finale della Coppa d'Africa 2019 battendo per 1-0 la e accedendo per la prima volta alla fase finale del torneo, in programma in Egitto. Presentatasi alla fase finale con la rosa dall'et\u00e0 media pi\u00f9 avanzata del torneo, ottiene un pareggio per 2-2 contro la all'esordio, poi batte per 1-0 il e per 2-0 la , vincendo il girone B e qualificandosi agli ottavi, dove elimina la ai tiri di rigore (4-2 dopo l'1-1 dei tempi supplementari), per poi essere eliminata dalla (3-0).\nRosa attuale.\nLista dei giocatori convocati per le sfida di qualificazione alla Coppa d'Africa 2021 contro la del 17 novembre 2020.\n\"Presenze, reti e numerazione aggiornate al 10 agosto 2021\".\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |"}
{"id": "569587", "revid": "49022", "url": "https://it.wikipedia.org/wiki?curid=569587", "title": "Riothamus", "text": ""}
{"id": "569588", "revid": "1318658", "url": "https://it.wikipedia.org/wiki?curid=569588", "title": "Arrondissement di Boulogne-sur-Mer", "text": "L\"arrondissement\" di Boulogne-sur-Mer \u00e8 una suddivisione amministrativa francese, situata nel dipartimento del Passo di Calais, nella regione dell'Alta Francia.\nComposizione.\nL\"arrondissement\" di Boulogne-sur-Mer raggruppa 75 comuni in 8 cantoni:"}
{"id": "569589", "revid": "1318658", "url": "https://it.wikipedia.org/wiki?curid=569589", "title": "Arrondissement di Saint-Omer", "text": "L\"arrondissement\" di Saint-Omer \u00e8 una suddivisione amministrativa francese, situata nel dipartimento del Passo di Calais, nella regione dell'Alta Francia.\nComposizione.\nL\"arrondissement\" di Saint-Omer raggruppa 116 comuni in 8 cantoni:"}
{"id": "569592", "revid": "767487", "url": "https://it.wikipedia.org/wiki?curid=569592", "title": "Shangri-La (Mark Knopfler)", "text": " \nShangri-La \u00e8 il quarto album della carriera solista di Mark Knopfler uscito nel 2004.\nIl disco.\nRimessosi dall'incidente in moto dell'anno precedente, l'autore propone le canzoni studiate durante la lunga degenza in un album interamente registrato agli Shangri-La Studios di Malib\u00f9.\nIl disco \u00e8 una vera e propria raccolta di personaggi ritratti in musica. Nel singolo \"Boom, Like That\" Knopfler racconta in maniera ironica di Ray Kroc (il fondatore dei McDonald's), mentre in altre tracce si parla della tragica vita del pugile Sonny Liston, del cantante Lonnie Donegan, dello staff del Presidente degli Stati Uniti d'America, dell'uccisione del malavitoso Angus Sibbet e di un processo al re del rock 'n' roll, Elvis Presley.\nAll'uscita del disco \u00e8 seguito un tour mondiale di successo al termine del quale sono state rese disponibili delle registrazioni acquistabili solo tramite download digitale (titolo dell'opera: \"Shangri-La Tour\").\nTracce.\nTutte le canzoni sono scritte da Mark Knopfler.\nUna versione limitata dell'album contiene un DVD con un filmato intervista sulla preparazione dell'album."}
{"id": "569596", "revid": "1718925", "url": "https://it.wikipedia.org/wiki?curid=569596", "title": "Termoresistenza", "text": "La termoresistenza, comunemente chiamata termometro a resistenza o RTD (dall'inglese \"Resistance Temperature Detector\"), \u00e8 un sensore di temperatura che sfrutta la variazione della resistivit\u00e0 di alcuni materiali al variare della temperatura. In particolare per i metalli esiste una relazione lineare che lega resistivit\u00e0 e temperatura:\ndove formula_2 \u00e8 la temperatura, formula_3 \u00e8 la resistivit\u00e0 del materiale alla temperatura formula_2, formula_5 \u00e8 la resistivit\u00e0 del materiale alla temperatura formula_6 e formula_7 un coefficiente che dipende dal materiale.\nSfruttando la relazione che lega resistenza e resistivit\u00e0 (tramite la sezione \"S\" e la lunghezza \"L\" del conduttore):\nsi ottiene:\nDa quest'ultima relazione si pu\u00f2 dunque risalire alla temperatura da una misura di resistenza.\nIn realt\u00e0 la modellizzazione \u00e8 pi\u00f9 complessa, poich\u00e9 anche la sezione e la lunghezza del conduttore aumentano con la temperatura, ma in modo molto meno significativo, in particolare nel caso di materiali opportunamente scelti.\nUna relazione formula_10 con termini fino al terzo ordine, pi\u00f9 accurata di quella lineare, \u00e8 la seguente:\nin cui formula_12,formula_13 \u00e8 la resistenza a 0\u00a0\u00b0C (100 per PT100 e 1000 per PT1000) e le costanti hanno i seguenti valori:\nStoria.\nInventato da Sir William Siemens nel 1871, ne descrisse il funzionamento durante una lezione alla Royal Society di Londra, per la precisione il primo pirometro fondato sulla resistenza elettrica di un filo di Platino avvolto, il cui funzionamento si basa sulla variazione del valore di resistenza di un metallo al variare della temperatura a cui \u00e8 sottoposto.\nLa realizzazione pratica avvenne grazie al fisico inglese H.L. Callender che studi\u00f2 e svilupp\u00f2 il \"Termometro a resistenza di Platino\", dove il valore resistivo dell'elemento termometrico (in questo caso il Platino), \u00e8 strettamente correlato alla lunghezza e alla sezione del conduttore costituente l'elemento sensibile (il filo di Platino), resistenza che cresce all'aumentare della lunghezza di tale filo e al diminuire del suo diametro.\nTermoresistenze al platino.\nEsistono in commercio diversi tipi di termoresistenza, generalmente abbastanza resistenti agli agenti corrosivi, che possono misurare temperature in un buon intervallo di temperatura (anche se inferiore a quello delle termocoppie) e che soprattutto hanno un'ottima linearit\u00e0.\nMolto diffuse sono le cosiddette \"Pt100\" e \"Pt1000\", ovvero termoresistenze in platino (Pt), in cui la resistenza alla temperatura di 0 \u00b0C \u00e8 pari rispettivamente a 100 \u03a9 e 1000 \u03a9.\nEsistono due categorie di termoresistenze al platino:\nLe termoresistenze a film si realizzano deponendo, sotto vuoto, un sottilissimo strato di platino su un substrato di ceramica (tipicamente di forma rettangolare di 2\u00a0mm x 5\u00a0mm). Dopo aver fissato i terminali per il collegamento elettrico esterno, tipicamente si effettua una taratura del dispositivo al laser.\nSecondo la norma IEC 751 (1995) le Pt100 sono classificate a seconda della tolleranza nella misura fornita:\nTCR.\nIl TCR (\"Temperature Coefficient of Resistance\") di una termoresistenza indica la variazione media per grado celsius del valore della resistenza fra gli 0\u00a0\u00b0C e i 100\u00a0\u00b0C. Pu\u00f2 essere espresso con la formula:\nIl TCR viene indicato con formula_7 perch\u00e9 coincide col coefficiente formula_7 dell'equazione lineare che esprime R in funzione della temperatura. Un maggiore valore di TCR indica una maggiore sensibilit\u00e0 dovuta ad una pi\u00f9 grande purezza del platino usato. In pratica il TCR viene usato per distinguere fra le varie curve resistenza/temperatura disponibili per le termoresistenze al platino, per le quali i valori variano da 0,00375 a 0,003928 \u03a9/\u03a9/\u00b0C. La norma IEC 751 prescrive per le Pt100 un TCR di 0,00385 \u03a9/\u03a9/\u00b0C."}
{"id": "569597", "revid": "1543377", "url": "https://it.wikipedia.org/wiki?curid=569597", "title": "Electric Caf\u00e9", "text": "Electric Caf\u00e9 \u00e8 il nono album in studio del gruppo musicale tedesco Kraftwerk, pubblicato il 14 novembre 1986.\nDescrizione.\n\"Electric Caf\u00e9\" \u00e8 stato pubblicato dopo ben quattro anni di produzione: erano infatti incominciate nel 1982 le registrazioni dell'album, inizialmente intitolato \"Technicolor\", successivamente rinominato \"Technopop\". Ma alcuni mesi dopo, quando una parte delle registrazioni era ultimata, Ralf H\u00fctter viene coinvolto in un grave incidente mentre era in bicicletta che lo lascer\u00e0 in coma per un breve periodo e che gli impedir\u00e0 di lavorare con il gruppo per sei mesi. In questo modo l'album verr\u00e0 pubblicato solamente dopo tre anni, con un nome diverso, e senza riscuotere il successo del disco precedente.\nL'album \u00e8 stato pubblicato in versioni differenti secondo la lingua principale di alcuni brani, come per esempio \"The Telephone Call/Der Telefonanruf\" (inglese, e tedesco), e \"Sex Object/Sex Objekt/Objeto Sexual\" (inglese, tedesco e spagnolo). Altri brani sono multilingue, con anche il francese e l'italiano. \u00c8 il primo album del gruppo ad essere registrato in digitale.\nDall'album sono stati estratti due singoli: \"Musique Non Stop\" poco prima dell'uscita dell'album, (per il quale \u00e8 stato anche realizzato un videoclip promozionale da Rebecca Allen, nuova collaboratrice grafica del gruppo dopo l'abbandono di Emil Schult nel 1982), e \"The Telephone Call\" nel 1997 (unica canzone dei Kraftwerk con Karl Bartos come cantante principale).\nUna nuova edizione dell'album rimasterizzato \u00e8 stato pubblicato nel 2009, facente parte del progetto \"The Catalogue\". A differenza degli altri album della serie, \"Electric Caf\u00e9\" \u00e8 stato reintitolato in \"Techno Pop\". La ristampa include anche una versione pi\u00f9 breve di \"The Telephone Call\" seguita da un brano aggiuntivo \"House Phone\". Quest'ultimo brano apparve per la prima volta nel 1987 sulla versione remix a 12\" del singolo \"The Telephone Call\". Questa nuova versione dell'album \u00e8 stata pubblicata su CD, vinile e in download digitale."}
{"id": "569598", "revid": "46936", "url": "https://it.wikipedia.org/wiki?curid=569598", "title": "Coppa dei Caraibi", "text": "La Coppa dei Caraibi (in spagnolo \"Copa del Caribe\", in inglese \"Caribbean Cup\") fu una competizione calcistica alla quale parteciparono le squadre nazionali dei Paesi dei Caraibi aderenti alla CFU. Per alcune edizioni il torneo valse anche come qualificazione per la CONCACAF Gold Cup. La Coppa dei Caraibi, nel periodo compreso tra il 1978 e il 1988, era denominata Campionato caraibico di calcio (in inglese \"CFU Championship\").\nIl suo nome ufficiale \u00e8 cambiato pi\u00f9 volte: \"CFU Championship\" (1978-1988) \"Caribbean Championship\" (1989-1990), \"Shell Caribbean Cup\" (1991-1998), \"Caribbean Nations Cup\" (1999-2001), \"Digicel Caribbean Cup\" (2005-2014) e nel 2017 \u00e8 diventato \"Scotiabank Caribbean Cup\".\nQuesta competizione si \u00e8 conclusa con l'edizione del 2017, lasciando spazio alla nascente CONCACAF Nations League."}
{"id": "569599", "revid": "767487", "url": "https://it.wikipedia.org/wiki?curid=569599", "title": "Rottura dielettrica", "text": "Il fenomeno della rottura dielettrica si ha quando un materiale che in condizioni ordinarie \u00e8 dielettrico cessa di essere isolante perch\u00e9 sottoposto ad un campo elettrico sufficientemente elevato. In genere la rottura dielettrica \u00e8 seguita da una scarica che percorre il materiale e pu\u00f2 anche danneggiarlo irreparabilmente.\nIl campo elettrico massimo al quale pu\u00f2 resistere un certo dielettrico senza entrare in conduzione \u00e8 detto rigidit\u00e0 dielettrica del materiale, e quando si ha la scarica si dice anche che la sua rigidit\u00e0 dielettrica \u00e8 stata \"perforata\".\nNei solidi il fenomeno avviene principalmente per effetto tunnel di cariche; in particolare per i materiali cristallini si parla di tunneling Zener, ovvero passaggio di elettroni da una banda di energia ad un'altra (sfruttato, ad esempio, per il funzionamento dei cosiddetti diodi Zener).\nAttraverso i gas invece si possono avere scariche in seguito a ionizzazione, come accade ad esempio nel caso dei fulmini o dei tubi al neon."}
{"id": "569603", "revid": "729019", "url": "https://it.wikipedia.org/wiki?curid=569603", "title": "Soldatini in plastica 1/72", "text": "I soldatini in plastica 1/72 sono una tipologia di soldatini in scala 1/72, una delle scale principali del genere, realizzati in polietilene (\u201cplastica morbida\u201d) o polistirene (\u201cplastica dura\u201d).\nLa scala 1/72 in plastica \u00e8 un po' pi\u00f9 piccola di quella in metallo e varia dai 20\u00a0mm ai 23\u00a0mm.\nStoria.\nLa nascita di questo tipo di soldatini va ascritta alla casa modellistica inglese Airfix. I soldatini erano realizzati in plastica monocolore specifica per ogni scatola, e potevano poi essere dipinti a mano con apposite vernici a smalto per modellismo, come quelle prodotte dalla Humbrol.\nNel mercato italiano i soldatini 1/72 furono introdotti e diffusi dalla Atlantic a partire dal 1971, quando fu immessa sul mercato la serie \"Soldati d'Italia\".\nIl successo degli 1/72 deriva da quello dei soldatini in scala 1/32 (la \u201cscala grande\u201d) che esisteva negli anni 60-70 e primi anni ottanta. A partire dagli anni 80 il mercato di questo tipo di giochi ha avuto un tracollo, per via dell'avvento di altri passatempi come i videogiochi e per la diseducativit\u00e0 attribuita ai giochi di tipo militare. Negli anni '80 la \"Atlantic\" pass\u00f2 la mano ad un'altra casa italiana, la \"Esci\", che produsse dei soggetti che tuttora vengono ristampati dalla Italeri. La contrazione delle vendite determin\u00f2 la scomparsa di questi prodotti dai negozi di giocattoli, divenuti unico appannaggio dei negozi di modellismo; molte case di produzione come l\u2019\"Atlantic\" e la \"Esci\" fallirono.\nAlle fine degli anni '90 il mercato dei soldatini visse un periodo di ripresa; il mercato odierno registra uscite di nuovi prodotti con un ritmo abbastanza sostenuto. Questa ripresa \u00e8 attribuita a diversi fattori come il ritorno del genere storico e militare nella programmazione televisiva e cinematografica, le continue proposte editoriali di prodotti distribuiti a fascicoli nelle edicole, il rinnovato interesse per i \"wargame\".\nAlcuni dei prodotti della Atlantic sono ad oggi ristampati da aziende modellistiche come la \"Waterloo 1815\" e la \"Nexus Editrice\": quest'ultima pu\u00f2 vantare ad oggi pi\u00f9 di 200.000 scatole vendute nel mondo di ristampe \"Atlantic\".\nLa produzione copre ormai quasi tutte le epoche storiche anche se quelle di maggior successo sono relative a Repubblica e Impero Romano, Epopea Napoleonica e Seconda guerra mondiale."}
{"id": "569607", "revid": "767487", "url": "https://it.wikipedia.org/wiki?curid=569607", "title": "Jesper Blomqvist", "text": "Biografia.\nNel 2006 \u00e8 stato aggredito fisicamente mentre era in visita a Ume\u00e5, sua citt\u00e0 natale.\nCaratteristiche tecniche.\nGiocatore.\nRicopriva il ruolo di esterno sinistro di centrocampo.\nCarriera.\nGiocatore.\nClub.\nDopo gli esordi nell', si fa notare nell' dove rimane per un triennio, prima di essere acquistato nella stagione 1996-1997 per 4,5 miliardi di lire dal , squadra in cui giocher\u00e0 19 partite di campionato, mettendo a segno una rete al . L'annata successiva (1997-1998) gioca 2 partite in rossonero prima di essere ceduto al , dove al termine della stagione avr\u00e0 collezionato 28 presenze e 1 gol. Lascia l'Italia con un bottino di 48 presenze e 2 reti in Serie A.\nSi trasferisce in Inghilterra, al , dove nel 1999 vince la Premier League, la FA Cup, la Champions League e la Coppa Intercontinentale. Nel 2001 passa all', quindi nel 2002 al e infine nel 2003 torna in patria al dove, a causa di ripetuti problemi al ginocchio, a 31 anni si ritira inizialmente dall'attivit\u00e0.\nNel 2008 torna sui propri passi firmando per l', dove ricopre anche il ruolo di assistente allenatore, ma non essendo riuscito a salvare il club dalla retrocessione decide di concludere definitivamente la carriera l'anno stesso.\nNazionale.\nHa collezionato 30 presenze con la maglia della nazionale svedese tra il 1994 e il 2002, partecipando al , chiuso al terzo posto.\nAllenatore.\nDopo aver ricoperto il ruolo di allenatore-giocatore nell', nel 2010 \u00e8 assistente di Michael Borgqvist sulla panchina dell': durante questa stagione gioca anche 6 partite da giocatore, e diventa \"head coach\" per un breve periodo in seguito alle dimissioni di Borgqvist.\nAttivit\u00e0 di cuoco.\nQualche anno dopo aver allenato l', ha iniziato a gestire una pizzeria a Liding\u00f6; la sua pizzeria \u00e8 stata premiata per tre anni consecutivamente dal Gambero Rosso."}
{"id": "569608", "revid": "31937", "url": "https://it.wikipedia.org/wiki?curid=569608", "title": "Music Machine", "text": ""}
{"id": "569616", "revid": "1104133", "url": "https://it.wikipedia.org/wiki?curid=569616", "title": "Daenerys Targaryen", "text": "Daenerys Targaryen (pronuncia ) \u00e8 un personaggio protagonista e narratore della saga fantasy \"Cronache del ghiaccio e del fuoco\" di George R. R. Martin. Appare sin dal primo romanzo, \"Il gioco del trono\".\nCaratteristiche.\nDaenerys della Casa Targaryen \u00e8 figlia del precedente sovrano Aerys II Targaryen e di sua moglie Rhaella. Venne portata in esilio appena nata insieme al fratello Viserys, col quale inizialmente progetta la riconquista di Westeros; dopo la morte sua e del marito khal Drogo, si autoproclama Regina dei Sette Regni e nel frattempo inizia una crociata contro la schiavit\u00f9 nelle terre di Essos.\nA causa della temibile influenza dell'opprimente e crudele fratello maggiore, Daenerys presenta in principio un carattere timido, fragile e insicuro, ma a causa delle avversit\u00e0 che le si presentano, tra cui le vessazioni a cui \u00e8 sottoposta dal fratello, cambia radicalmente, diventando forte, risoluta e spietata quando necessario, rivelando spesso il tipico temperamento ostinato dei Targaryen.\nAll'inizio della saga ha tredici anni e presenta le fattezze tipiche dei membri della Casa Targaryen, di origine valyriana: ha la pelle molto chiara, quasi diafana, capelli di un biondo argenteo e profondi occhi viola. Viene descritta come una fanciulla di rara bellezza, quasi onirica, dal corpo minuto ed esile e viene spesso definita molto somigliante alla sua antenata Naerys.\nCome tutti i Targaryen, \u00e8 piuttosto resistente al calore e adora le alte temperature, da cui la sua abitudine a fare il bagno nell'acqua quasi bollente. Sembra anche essere immune alle malattie, visto che in tutta la sua vita non si \u00e8 mai ammalata, come viene detto in \"Una danza con i draghi\". Al termine del romanzo \"Il gioco del trono\" sopravvive alle fiamme dopo essersi gettata nella pira funeraria di khal Drogo: tuttavia, a differenza di quanto raffigurato nella serie TV, la Daenerys dei romanzi non \u00e8 immune al fuoco e l'essere sopravvissuta in tale occasione costituisce, come spiegato dallo stesso George R. R. Martin, un evento magico, unico e probabilmente irripetibile.\nDurante la saga acquisisce numerosi titoli e quando \u00e8 annunciata il suo nome completo \u00e8: Daenerys della casa Targaryen, \"Nata dalla tempesta\", prima del suo nome, regina degli Andali, dei Rhoynar e dei Primi Uomini, signora dei Sette Regni, protettrice del Regno, principessa di Roccia del Drago, khaleesi del Grande Mare d'Erba, \"la Non-bruciata\", \"Madre dei Draghi\", regina di Meereen, \"Distruttrice di catene\".\nBiografia del personaggio.\nPassato.\nDaenerys nasce a Roccia del Drago nel 284\u00ba anno dopo la conquista dei Sette Regni ed \u00e8 la minore nonch\u00e9 unica figlia femmina di re Aerys II Targaryen e della sua sorella minore e consorte la regina Rhaella, ed \u00e8 la sorella minore dei principi Rhaegar e Viserys. Daenerys viene concepita durante uno dei tanti violenti stupri che Aerys infligge a Rhaella poco prima della ribellione di Robert Baratheon, conosciuta come la Guerra dell'Usurpatore, al cui termine seguir\u00e0 la disfatta della Casa Targaryen. Prima della sua nascita, sua madre incinta e suo fratello Viserys cercano salvezza lontano da Approdo del Re, capitale del regno, trasferendosi nell'antica fortezza di famiglia dell'isola della Roccia del Drago.\nDurante la nascita di Daenerys si abbatte sull'isola una terribile tempesta, e per questo viene soprannominata \"Nata dalla Tempesta\". Sua madre muore per le conseguenze del parto. Poco tempo dopo, la Roccia del Drago cade nelle mani delle forze ribelli di Stannis Baratheon. Daenerys e Viserys riescono a fuggire e vengono condotti clandestinamente nella citt\u00e0 libera di Braavos da Ser Willem Darry, un cavaliere fedele alla casa regnante. Alla morte di ser Willem, i suoi servi cacciano Daenerys e Viserys dalla casa.\nNegli anni che seguono, i due fratelli si muovono tra le nove citt\u00e0 libere in cerca di aiuto, cosa che vale a Viserys il soprannome di Re Mendicante. Divenuto un giovane uomo, Viserys \u00e8 spesso crudele e violento nei confronti di Daenerys, che vede come una \u201cmerce di scambio\u201d per raggiungere il suo unico scopo: recuperare la corona. Questa maniacale ossessione fa s\u00ec che anche in Daenerys si generi la convinzione che riprendere possesso dei Sette Regni sia lo scopo della sua vita. Malgrado gli abusi subiti, Daenerys tuttavia ricorder\u00e0 sempre che durante la sua infanzia Viserys la tratt\u00f2 bene, dimostrandole una certa dolcezza e per questo motivo decider\u00e0, in seguito, di dare a uno dei suoi draghi il nome di suo fratello (Viserion).\n\"Il gioco del trono\".\nNella citt\u00e0 libera di Pentos, Daenerys e suo fratello sono ospiti di Illyrio Mopatis, un magistro ricco e potente. Illyrio e Viserys prendono accordi per far sposare Daenerys a khal Drogo, un condottiero a capo di una trib\u00f9 (\"khalasar\") di Dothraki. Viserys infatti spera di usare le armate dei Dothraki per riconquistare i Sette Regni. Daenerys, seppur timorosa e restia, non ha altra scelta che piegarsi alla volont\u00e0 del fratello e sposare Drogo. Al suo matrimonio presenzia il cavaliere in esilio Jorah Mormont, che le offre i suoi servigi e le dona dei libri con le storie e i canti dei Sette Regni. Egli diventer\u00e0 il suo amico e confidente pi\u00f9 caro. Come doni di nozze, Daenerys riceve anche una puledra argentata da parte di Drogo e tre uova di drago pietrificate dal magistro Illyrio.\nIl giorno successivo il khalasar parte per Vaes Dothrak, citt\u00e0 sacra del popolo Dothraki affinch\u00e9 la nuova principessa sia presentata al \"dosh khaleen\", gruppo di sacerdotesse Dothraki formato dalle vedove di precedenti khal. Il viaggio affligge la fanciulla: non avvezza alle lunghe cavalcate, \u00e8 tormentata dalle piaghe sulle mani e sulle natiche, nonch\u00e9 dai dolori alle gambe ed alla schiena. La notte non porta alcun sollievo, poich\u00e9 i rapporti con l'irruente marito le provocano dolore. Daenerys si trova a pensare al suicidio, ma una notte sogna un drago che avvolgendola con le sue fiamme la purifica. Dopo quel sogno Dany appare realmente pi\u00f9 forte: le piaghe lasciano il posto ai calli, e pian piano riesce a diventare un'abile amazzone, si integra nella comunit\u00e0 Dothraki e comincia a trarre piacere dalle notti col marito. Nel frattempo i suoi rapporti con Viserys peggiorano, in quanto, avendo ormai acquistato pi\u00f9 fiducia in se stessa, risponde alle violenze del fratello aggredendolo a sua volta o minacciandolo. Nel Mare Dothraki, il giorno del suo quattordicesimo compleanno scopre di aspettare un figlio dal khal.\nA Vaes Dothrak, Daenerys partecipa a un rituale per assicurare forza e potere al figlio che aspetta da Drogo, in cui deve mangiare il cuore di uno stallone a mani nude, strappando ogni boccone con unghie e denti, senza vomitarlo. Daenerys supera la prova e le anziane profetizzano che suo figlio, che verr\u00e0 chiamato Rhaego in onore del suo defunto fratello Rhaegar, diverr\u00e0 \"lo stallone che monta il mondo\", il conquistatore dothraki di cui parlano da tempo le profezie. Quella stessa notte viene festeggiato l'evento a cui prende parte anche ser Jorah al quale viene pure riservato un posto d'onore. Qui il cavaliere le riferisce che Viserys ha tentato di rubare le uova di drago, ma Jorah gliel'ha impedito, minacciando di ucciderlo. Quest'ultimo si presenta al banchetto ubriaco e, accecato dall'ira, sguaina la spada e si fa largo fino a Daenerys minacciando di morte quest'ultima e il figlio che porta in grembo, reclamando la corona dei Sette Regni, come in accordo. Drogo lo fa bloccare dai suoi cavalieri e fonde la propria cintura di oro massiccio in un calderone. Quando l'oro \u00e8 fuso lo versa sulla testa di Viserys, incoronandolo come da lui richiesto. Ser Jorah implora Daenerys di distogliere lo sguardo, ma la khaleesi assiste alla morte brutale del fratello senza batter ciglio.\nIn seguito, dopo che il khalasar assedia un villaggio degli Uomini Agnello, Daenerys salva dallo stupro e dalla morte diverse donne, tra le quali Mirri Maz Duur, una \"maegi\", ossia una strega del sangue. In battaglia, Drogo riceve una grave ferita e Daenerys ordina a Mirri Maz Duur di guarirlo con la magia nera, accettando l'utilizzo di un rito che, come avverte la sacerdotessa, comporta la morte di qualcun altro. La maegi, dunque, le fa deliberatamente credere che a morire sar\u00e0 il cavallo di Drogo. Durante il rito, invece, la ragazza perde il bambino che aspettava. Il rito salva la vita a Drogo, che per\u00f2 giace in stato vegetativo. Mirri Maz Duur confessa cos\u00ec a Daenerys di aver volontariamente ridotto Drogo a un vegetale e ucciso suo figlio non ancora nato per vendicarsi dell'assedio al suo villaggio. Pronuncia inoltre una profezia funesta, la quale lascia intendere che, in seguito all'aborto appena avvenuto, la capacit\u00e0 della ragazza di rimanere nuovamente incinta \u00e8 per sempre compromessa.\nDaenerys pone fine alle sofferenze del marito soffocandolo con un cuscino, mentre viene abbandonata da gran parte del khalasar. Al funerale di Drogo, ordina che Mirri Maz Duur sia arsa viva sulla pira del khal e si getta lei stessa tra le fiamme con le sue tre uova di drago. Questo rito rid\u00e0 vita alle uova di drago che grazie all'intenso calore si schiudono dando alla luce tre draghi, uno color avorio e oro, uno verde e bronzo e uno color nero e rosso, i primi draghi a venire al mondo da secoli. Daenerys esce dalle fiamme illesa e viene nominata \"la Non Bruciata\" e la \"Madre di Draghi\". Tre guerrieri di Drogo le giurano fedelt\u00e0 come cavalieri di sangue e lei diventa cos\u00ec la prima donna a guidare un khalasar.\n\"Lo scontro dei re\".\nDaenerys chiama i suoi tre draghi Viserion, Rhaegal e Drogon, in onore dei suoi fratelli e del marito. Insieme ai suoi draghi e quel poco che rimane del khalasar di Drogo, Daenerys vaga nella direzione di una cometa rossa, apparsa in cielo al momento dell'accensione della pira funeraria di Drogo; la comitiva cammina fino alle aride terre note come Desolazione Rossa, dove trova un'antica citt\u00e0 abbandonata, nel quale decide di riposarsi.\nDaenerys invia esploratori in tutte le direzioni, e uno di questi torna con tre emissari dalla grande citt\u00e0 di Qarth: lo stregone Pyat Pree, il principe mercante Xaro Xhoan Daxos e la sacerdotessa mascherata, Quaithe di Asshai delle Ombre. Daenerys decide di riaccompagnarli alla citt\u00e0, sperando in un aiuto da parte di questi. Dei tre, Xaro si offre di ospitarla, e lei viene informata della morte del re Robert Baratheon.\nDaenerys viene accolta calorosamente dagli opulenti abitanti di Qarth. Tuttavia la loro cortesia \u00e8 solo una facciata che cela secondi fini, in quanto i mercanti di Qarth sono solo interessati a ottenere i suoi draghi.\nDaenerys si rivolge a Pyat Pree e, andando contro il parere dei suoi subordinati, acconsente a visitare i capi degli stregoni nella Casa degli Eterni, portando con s\u00e9 solo il suo drago Drogon. Dopo aver assistito a varie misteriose visioni, Daenerys comprende che gli stregoni stanno complottando contro di lei e, con l'aiuto di Drogon, distrugge la Casa degli Eterni, non prima che questi le abbiamo concesso una profezia, nella quale le viene annunciato che dovr\u00e0 accendere tre fuochi, uno per la vita, uno per la morte e uno per l'amore, cavalcare tre destrieri, uno per il piacere, uno per il terrore e uno per l'amore, e conoscere tre tradimenti, uno per il sangue, uno per il denaro e uno per l'amore. Daenerys non comprende appieno la profezia, ma intuisce che il primo dei tradimenti annunciatole ha gi\u00e0 avuto luogo, trattandosi infatti del tradimento di Mirri Maz Duur. Rimasta senza altra scelta, Daenerys consulta Quaithe, e scopre che per conquistare i Sette Regni dovr\u00e0 prima spostarsi presso altre citt\u00e0 d'oriente.\nDaenerys visita il porto assieme a Jorah alla ricerca di un passaggio per lasciare Qarth: qua nota due stranieri che la seguono. Distratta da questi, si trova con la guardia abbassata quando un Uomo del Dispiacere cerca di avvelenarla con una manticora, ma uno dei due stranieri interviene ed allontana la manticora appena in tempo. I due uomini si presentano come Belwas il Forte, un eunuco ex-guerriero delle fosse, e Arstan Barbabianca, un vecchio uomo occidentale che serve come scudiero di Belwas. I due sostengono di essere stati mandati da Magistro Illyrio con tre navi per accompagnare lei e i suoi uomini a Pentos. Dany accetta i due al suo servizio, reclama le tre navi e il loro carico per s\u00e9 e le rinomina Vhagar, Meraxes e Balerion in memoria dei tre draghi che portarono il suo antenato Aegon il Conquistatore e le sue mogli/sorelle a Westeros. Salpa quindi assieme ai suoi uomini alla volta di Pentos.\n\"Tempesta di spade\".\nCon l'ausilio di tre navi offerte dal Magistro Illyrio, Daenerys si dirige a Pentos, ma, su consiglio di ser Mormont, decide di fare scalo ad Astapor, la prima citt\u00e0 della cosiddetta \"Baia degli Schiavisti\", fulcro del commercio di schiavi, per acquistare un esercito di eunuchi guerrieri chiamati Immacolati. Durante le sue negoziazioni con il mercante Kraznys mo Nakloz, la khaleesi rimane turbata dalle precarie condizioni di vita in cui versano gli schiavi. Alla fine l'accordo viene concluso, Daenerys ottiene ottomilaseicento Immacolati pi\u00f9 altri in addestramento, e un'ancella e interprete di nome Missandei in cambio di uno dei suoi draghi; tuttavia, nel momento in cui entra in possesso dell'esercito, Daenerys ordina a Drogon, il drago apparentemente venduto, di bruciare vivo Nakloz, e impartisce agli Immacolati l'ordine di uccidere tutti gli schiavisti a eccezione dei bambini e liberare gli schiavi.\nTerminato l'assedio, Daenerys raduna il suo esercito e si prefissa lo scopo di abolire la schiavit\u00f9 in ogni citt\u00e0 di Essos e Westeros, quindi si muove alla volta di un'altra citt\u00e0 schiavista, Yunkai. Daenerys guida il suo esercito a Yunkai e richiede un colloquio con il suo sovrano, al quale richiede di liberare tutti gli schiavi presenti nella sua citt\u00e0 e terminare definitivamente il loro commercio, accettando inoltre la propria resa in cambio della sua incolumit\u00e0. Il sovrano, divertito e irritato dalla richiesta della khaleesi, rifiuta le sue condizioni e intima alla ragazza di lasciare le sue terre.\nDaario Naharis, uno dei generali del sovrano di Yunkai, rimane molto colpito dalla khaleesi e sebbene gli venga affidato in principio il compito di assassinare Daenerys durante la notte, egli diserta e si presenta nottetempo al suo cospetto, portandole le teste degli altri due generali del suo sovrano, e si offre in suo aiuto per la conquista di Yunkai. La citt\u00e0 cade nelle mani della khaleesi facilmente, Daario ne assassina il sovrano e le relative milizie si uniscono a lei. Gli schiavi della citt\u00e0 osannano la loro liberatrice e le attribuiscono l'epiteto di \"Mhysa\" che nella loro lingua significa \"Madre\".\nCon il suo esercito triplicatosi, Daenerys prosegue la sua crociata antischiavista presso Meereen, molto pi\u00f9 fortificata e organizzata e, per questo, pi\u00f9 ardua da conquistare. La khaleesi intanto scopre che Arstan in realt\u00e0 \u00e8 ser Barristan Selmy, ex membro della Guardia Reale cacciato poco dopo la morte di Robert Baratheon, che tuttavia ripudia l'attuale sovrano e intende seguire Daenerys come ha seguito i suoi genitori durante il loro regno. Inoltre, Jorah viene costretto da Barristan a confessare di essere una spia al servizio della corona che ha tuttavia sospeso la propria missione dopo essere rimasto affascinato dalla ragazza.\nDaenerys decide di dare ai due una possibilit\u00e0 di espiazione, conducendo una spedizione presso le fogne di Meereen, grazie alla quale riescono a conquistare anche questa citt\u00e0. Daenerys decide di perdonare Selmy, mentre allontana Jorah dalla sua corte, ritenendo che il tradimento \"per amore\" preannunciatole dagli Eterni sia quello del cavaliere, che sostiene di amarla. Nel frattempo, la khaleesi viene a sapere che le citt\u00e0 da lei precedentemente conquistate sono cadute nel caos in assenza di un governo, e sospende temporaneamente la sua riconquista dei Sette Regni per stabilire un ordine nelle citt\u00e0, cosicch\u00e9 possa imparare a regnare.\n\"Una danza con i draghi\".\nDaenerys, divenuta regina di Meereen, incontra non poche difficolt\u00e0 sin dall'inizio della sua reggenza: alcuni gruppi, tra i quali i Figli dell'Arpia, mal vedono la nuova sovrana e intendono scacciarla opponendo resistenza. I suoi draghi, che diventano sempre pi\u00f9 grandi, iniziano a diventare incontrollabili, pertanto Daenerys \u00e8 costretta a segregarli. Rhaegal e Viseryon vengono catturati facilmente, tuttavia Drogon, il pi\u00f9 ostile, vaga seminando il panico tra la gente.\nI suoi consiglieri le suggeriscono di riprendere la sua conquista dei Sette Regni, ma Daenerys pone la sua priorit\u00e0 verso le citt\u00e0 d'oriente e la sua battaglia contro la schiavit\u00f9, pertanto, la khaleesi inizia a conquistarsi l'inimicizia di molti suoi alleati, che si rivoltano contro di lei.\nNel frattempo Daenerys riceve una visita da Quaithe. La sacerdotessa predice che si verificher\u00e0 un'epidemia, inoltre la mette in guardia da figure che lei chiama \"Il Kraken e la Fiamma Scura\", \"Il Leone e il Grifo\", \"Il Figlio del Sole\" e \"Il Drago del Guitto\".\nLa situazione a Meereen \u00e8 in procinto di degenerare. Alcuni gruppi di mercenari, tra i quali la Compagnia del Gatto, la Compagnia del Vento e le Lunghe Lance, alleate di Yunkai, muovono guerra a Daenerys e assaltano Astapor. La khaleesi vede come unica soluzione alle ostilit\u00e0 nei suoi confronti il matrimonio con Hizdahr zo Loraq, un Ghischiano molto influente presso le terre di Essos, e lo prende come futuro sposo.\nPoco tempo dopo alla sua corte giunge Quentyn Martell, figlio del Principe di Dorne, che per ordine del padre cerca di convincere Daenerys a sposarlo, in virt\u00f9 di un vecchio accordo siglato dai rispettivi genitori. Ma Daenerys rammenta di una parte della profezia della sacerdotessa Quaite, ovvero di guardarsi dal \"Figlio del Sole\", ed essendo Quentyn un Martell (casa simboleggiata da un sole trafitto da una lancia) declina la sua proposta.\nDopo le nozze tra Daenerys e Loraq, vengono riaperte le fosse di combattimento presso Meereen. Durante le esibizioni, alle quali prende parte anche Tyrion Lannister con la sua Compagnia, Drogon irrompe nell'arena e viene attaccato dalla folla. Daenerys accorre in suo aiuto e si aggrappa al suo dorso, venendo portata via dal drago. Essendo la regina stata avvistata in fiamme, le persone credono che sia morta.\nIntanto Loraq organizza i termini di pace con Yunkai, e Barristan Selmy scopre che i Figli dell'Arpia avevano attentato alla vita della regina cercando di servirle delle locuste avvelenate, ingerite invece dal gladiatore Belwas il Forte, sopravvissuto per miracolo. Pertanto, ser Barristan decide di far arrestare Loraq, principale sospetto mandante del tentato omicidio. Quentyn, intanto, assolda la Compagnia del Vento e, fidando in un presunto residuo di \"sangue di drago\" presente nelle caratteristiche ereditarie dei Martell e che gli permetterebbe, quindi, di prenderne facilmente il controllo, cerca di rubare uno dei suoi draghi segregati. Durante l'impresa per\u00f2 viene bruciato da Rhaegal e muore dopo tre giorni di agonia. Nel frattempo, vengono lanciati dei corpi infetti entro le mura di Meereen, e inizia una guerra tra essa e Yunkai.\nDaenerys e Drogon arrivano presso un luogo deserto, dove patiscono la fame e la stanchezza. La khaleesi cerca di resistere e dopo diversi tentativi riesce a rendere Drogon pi\u00f9 obbediente. Poco tempo dopo vengono trovati dal khalasar di khal Jhaqo, compagno in armi del suo defunto marito, che aveva abbandonato la khaleesi.\nTrasposizione televisiva.\nNella serie televisiva \"Il Trono di Spade\", tratta dai romanzi, il personaggio di Daenerys \u00e8 interpretato dall'attrice inglese Emilia Clarke. In principio, ad interpretare Daenerys avrebbe dovuto essere l'attrice inglese Tamzin Merchant. Nel telefilm, Dany, cos\u00ec come il fratello Viserys, perde la particolare caratteristica di avere gli occhi di colore viola, dato che delle lenti a contatto colorate avrebbero compromesso l'espressivit\u00e0 degli interpreti. Inoltre, il personaggio \u00e8 pi\u00f9 che ventenne, a differenza della saga letteraria, in cui Daenerys ha tredici anni all'inizio del primo volume.\nUn'importante differenza tra serie televisiva e romanzi riguarda la scena della schiusa delle uova di drago, in cui Daenerys si getta tra le fiamme sopravvivendo: mentre nei romanzi ci\u00f2 \u00e8 dovuto alla magia del rituale, nella serie televisiva si parla di un'effettiva immunit\u00e0 al fuoco di Daenerys.\nPrima stagione.\nDaenerys viene costretta dal crudele fratello Viserys a sposare il brutale signore dei Dothraki, khal Drogo, in cambio del suo supporto militare in vista di un'invasione di Westeros, volta a riportare la Casa Targaryen sul Trono di Spade. Daenerys diventa cos\u00ec \u201ckhaleesi\u201d, cio\u00e8 regina della grande trib\u00f9 (\u201ckhalasar\u201d) di khal Drogo. Durante il matrimonio, il cavaliere esiliato ser Jorah Mormont giura lealt\u00e0 a Daenerys e il suo benefattore Illyrio Mopatis regala le sue tre uova drago pietrificate. Daenerys ha in principio paura del suo nuovo marito, ma dopo aver appreso il linguaggio Dothraki, comincia a capirlo e si innamora davvero di lui. Dopo aver abbracciato la cultura Dothraki, Daenerys diventa pi\u00f9 forte e si ribella contro suo fratello. In seguito rimane incinta di Drogo, e le anziane del \u2018\u2019dosh khaleen\u2019\u2019 profetizzano che il bambino sar\u00e0 lo \"Stallone che monta il mondo\", ossia il pi\u00f9 potente conquistatore Dothraki di tutti i tempi. \nViserys diventa sempre pi\u00f9 invidioso della popolarit\u00e0 di Daenerys e si infuria notando lo scarso interesse di Drogo a lanciare un attacco contro Westeros: Viserys finisce per minacciare Drogo di uccidere Daenerys ed eviscerare il bambino dal suo grembo. Drogo risponde uccidendo Viserys versandogli addosso oro fuso, e Daenerys commenta l'accaduto, affermando che Viserys non era mai stato il \u201cdrago\u201d che sosteneva di essere, perch\u00e9 il fuoco non avrebbe potuto uccidere un drago.\nDopo un tentativo di assassinio ai danni di Daenerys, organizzato da re Robert Baratheon, Drogo promette alla moglie di conquistare i Sette Regni per lei e per il figlio non ancora nato. \nTuttavia, durante il loro viaggio, Drogo si ammala a causa di una ferita ricevuta durante una lotta con uno dei suoi uomini. Daenerys chiede aiuto a una sua schiava, la strega Mirri Maz Duur per salvare la vita del marito. Mirri, per vendicarsi della distruzione del suo villaggio a opera dei Dothraki, usa su Drogo un rituale che lo guarisce, riducendolo per\u00f2 in uno stato catatonico permanente e, come effetto collaterale, il rituale uccide il bambino che Daenerys portava in grembo. Daenerys si vede cos\u00ec costretta a porre fine alla vita di suo marito e punisce Mirri bruciandola viva nella pira funeraria di Drogo. Gettatasi essa stessa tra le fiamme, con le sue uova di drago, Daenerys sopravvive, mentre le tre uova si schiudono. Tale miracolo permette a Daenerys di ottenere la totale fedelt\u00e0 dei Dothraki che hanno assistito alla scena.\nSeconda stagione.\nDaenerys e quel che rimane del khalasar di Drogo vagano per la landa desolata chiamata Desolazione Rossa, prima di essere accolti nella citt\u00e0 di Qarth. Daenerys viene ospitata dal commerciante Xaro Xhoan Daxos, membro del consiglio direttivo di Qarth, i Tredici. Daenerys cerca di appellarsi ai Tredici affinch\u00e9 sostengano la sua invasione di Westeros, senza successo. Tornata al palazzo di Xaro, scopre che la met\u00e0 dei suoi guerrieri e servitori sono stati uccisi e i suoi draghi rubati. Incontrando nuovamente i Tredici per chiedere il loro aiuto, lo stregone Pyat Pree rivela di esserci lui stesso dietro al rapimento dei draghi e dichiara che essi si trovano nel suo tempio, la Casa degli Eterni. Daenerys si introduce nel tempio, ma la magia di Pree la separa da Jorah e la lascia incatenata insieme ai suoi draghi: lo stregone vuole infatti servirsi di lei e dei draghi per accrescere i suoi poteri. Allora Daenerys ordina ai draghi di bruciare vivo Pree, ottenendo la libert\u00e0. Affronta poi Xaro, che aveva cospirato con Pree e la sua serva Doreah che l'aveva tradita per schierarsi con Xaro. Daenerys sigilla Xaro e Doreah nella camera blindata di Xaro, condannandoli a morire di stenti. Dopo aver saccheggiato il palazzo di Xaro, Daenerys si dice pronta a comprare una piccola nave.\nTerza stagione.\nDaenerys giunge ad Astapor, una citt\u00e0 nella Baia degli Schiavisti. Al suo arrivo, un sicario di Qarth tenta di assassinarla, ma viene salvata da ser Barristan Selmy, ex-membro della Guardia reale di Robert Baratheon nonch\u00e9 del padre di Daenerys, re Aerys II. Congedato dal re Joffrey, Barristan offre ora nuovamente i suoi servigi alla Casa Targaryen e viene accolto come guardia della regina. \nDaenerys negozia con lo schiavista di Astapor Kraznys mo Nakloz per l'acquisto di un esercito di ottomila soldati eunuchi, detti Immacolati, in cambio del pi\u00f9 grande dei suoi draghi, Drogon, esigendo come acconto l'interprete di Kraznys, Missandei. Al termine della transazione, Daenerys ordina al drago apparentemente venduto di bruciare vivo Kraznys e agli Immacolati di uccidere gli schiavisti di Astapor. Daenerys, subito dopo, libera gli Immacolati dalla loro vita di schiavit\u00f9 dando loro una scelta: andarsene da uomini liberi o combattere per lei di loro spontanea volont\u00e0. Tutti gli Immacolati, grati della libert\u00e0 ricevuta, scelgono di seguirla. Daenerys chiede agli Immacolati di scegliere un leader che possa comandarli in battaglia e fungere da raccordo con la regina stessa. L'uomo scelto \u00e8 Verme Grigio, il quale rivela di voler mantenere il suo nome da schiavo perch\u00e9 ne va orgoglioso, essendo il nome che aveva quando Daenerys lo ha liberato, provocando la commozione della Madre dei Draghi. \nDaenerys e il suo esercito marciano verso la citt\u00e0 schiavista di Yunkai, che ingaggia la compagnia mercenaria dei Secondi Figli per difendere la citt\u00e0. I comandanti dei Secondi Figli ordinano al loro tenente, Daario Naharis, di uccidere Daenerys; egli \u00e8 per\u00f2 colpito dalla sua bellezza e le porta le teste dei suoi superiori, garantendole la fedelt\u00e0 dei Secondi Figli. Daario, Jorah e il comandante degli Immacolati Verme Grigio si infiltrano nella citt\u00e0 e aprono le porte di Yunkai a Daenerys, incitando gli schiavi a ribellarsi contro i padroni. Daenerys viene accolta dagli schiavi liberati di Yunkai, che la chiamano \"Mhysa\" (madre).\nQuarta stagione.\nDaenerys marcia sull'ultima citt\u00e0 della Baia degli Schiavisti, Meereen, e acquisisce il controllo della citt\u00e0 istigando gli schiavi alla rivolta. Divenuta regina della citt\u00e0, decide di condannare a morte per crocifissione centosessantatr\u00e9 Grandi Padroni di Meereen, come atto di \"giustizia\" per i centosessantatr\u00e9 bambini schiavi che erano stati crocifissi lungo la strada per la citt\u00e0, come atto intimidatorio nei suoi confronti. Dopo aver appreso che il suo consiglio ad Astapor \u00e8 stato rovesciato e che a Yunkai \u00e8 tornata la schiavit\u00f9, Daenerys decide di rimanere a Meereen per imparare a regnare, non ritenendosi pronta per i Sette Regni. Inizia anche una relazione sessuale con Daario. Manda poi quest'ultimo a Yunkai con i Secondi Figli per riconquistare la citt\u00e0. \nDopo aver scoperto che Jorah era in origine una spia al soldo della Casa Baratheon, esilia il cavaliere dalla citt\u00e0. In seguito, Daenerys scopre con orrore che Drogon ha ucciso la figlia di un contadino di Meereen mentre attaccava le pecore con le sue fiamme per nutrirsi di loro: pur non riuscendo a catturare Drogon, decide di rinchiudere gli altri due draghi, Rhaegal e Viserion, nei sotterranei del suo palazzo, in modo che non causino ulteriori vittime innocenti per procacciarsi cibo.\nQuinta stagione.\nDaenerys \u00e8 costretta ad affrontare una nuova minaccia al suo regno, rappresentata dai Figli dell'Arpia, un movimento insurrezionalista sostenuto dai vecchi padroni di Meereen. Inoltre, la sua popolarit\u00e0 tra i liberti comincia a diminuire, dopo che fa uccidere pubblicamente uno dei suoi consiglieri, il liberto Mossador, colpevole di aver assassinato un Figlio dell'Arpia suo prigioniero, senza il suo permesso. Dopo che i Figli dell'Arpia uccidono ser Barristan, Daenerys decide di tentare di ripristinare la pace riaprendo le fosse da combattimento di Meereen e di prendere il nobile meereenese Hizdhar zo Loraq come marito. Mentre assiste a una dimostrazione di gladiatori, si ritrova di fronte a ser Jorah, il quale le ha portato, in un tentativo di riscattarsi, un prigioniero: Tyrion Lannister. Daenerys accetta Tyrion come suo consigliere ed esilia nuovamente Jorah.\nIl giorno della riapertura delle fosse da combattimento, Jorah salva la vita di Daenerys, uccidendo un Figlio dell'Arpia che cercava di assassinarla. I Figli dell'Arpia lanciano poi un attacco massiccio, uccidendo Hizdhar e molti altri nobili e liberti meereenesi. Daenerys e i suoi consiglieri sono ormai in trappola, ma Drogon interviene e uccide numerosi assalitori. Mentre gli Immacolati cominciano a travolgere i Figli dell'Arpia, alcuni di essi attaccano Drogon, spingendo Daenerys a salire in groppa al drago e ordinargli di volare via. Drogon la lascia nel Mare Dothraki, dove viene catturata da un khalasar.\nSesta stagione.\nDaenerys viene portata al cospetto di khal Moro, il capo dell'orda Dothraki che l'ha catturata. Avendo scoperto che Daenerys \u00e8 la vedova di khal Drogo, Moro le dice che deve vivere il resto dei suoi giorni tra le vedove del \"dosh khaleen\" a Vaes Dothrak, come ogni ex-khaleesi. Una volta a Vaes Dothrak, Daenerys viene informata che dovr\u00e0 essere giudicata dai khal per il crimine di non aver subito preso posto nel \"dosh khaleen\" dopo la morte di Drogo. Durante l'incontro con i khal, Daenerys li sfida dichiarando che solo lei ha abbastanza ambizione per guidare i Dothraki; quando i khal indignati la condannano a essere stuprata a morte da ognuno di loro, Daenerys d\u00e0 fuoco al tempio, uccidendo tutti i khal, ma rimanendo lei stessa illesa. Questa dimostrazione di potere le assicura di nuovo la fedelt\u00e0 dei Dothraki che hanno assistito alla scena, vale a dire tutti i guerrieri. Dopo aver scoperto che Jorah, che l'aveva raggiunta a Vaes Dothrak con Daario, ha contratto il mortale Morbo Grigio, Daenerys gli ordina di trovare una cura e tornare al suo servizio. Daenerys marcia dunque verso Meereen con Daario, i Dothraki e il drago Drogon. \nDaenerys torna a Meereen trovandola assediata dalle flotte congiunte di Yunkai, Astapor e Volantis, che hanno tradito gli accordi presi con Tyrion e cercano ora di conquistare la citt\u00e0. Daenerys scatena tutti e tre i suoi draghi, bruciando una delle navi in un attimo e impossessandosi di quelle rimaste, costringendo gli schiavisti alla resa mentre i Dothraki massacrano i Figli dell'Arpia. \nPoco dopo, Theon e Yara Greyjoy giungono a Meereen e le offrono l'ausilio delle loro cento navi della Flotta di Ferro in cambio del suo sostegno alla pretesa di Yara sul Trono del Mare, contro suo zio Euron. Daenerys accetta l'alleanza con Theon e Yara, a condizione che gli Uomini di Ferro abbandonino le loro antiche pratiche di saccheggio e stupro. Nel frattempo, l'ex-Maestro dei Sussurri di Approdo del Re, Varys, assicura a Daenerys il sostegno delle casate Martell e Tyrell, nella sua imminente guerra contro i Lannister. Daenerys lascia Daario e i Secondi Figli a Meereen, affinch\u00e9 mantengano la pace, nomina Tyrion Primo Cavaliere della Regina e finalmente parte per Westeros.\nSettima stagione.\nDaenerys approda a Roccia del Drago, luogo della sua nascita, e riprende il controllo della fortezza. Riceve poi la visita di Melisandre, che le consiglia di incontrare il Re del Nord, Jon Snow, in quanto ritiene sia lui che lei fondamentali nella profezia del Principe che fu promesso. In seguito, Daenerys e Tyrion elaborano un piano per sconfiggere Cersei senza distruggere Approdo del Re, decidendo di circondare la capitale con gli eserciti di Dorne, dei Tyrell e dei Greyjoy, e mandando gli Immacolati a conquistare Castel Granito, la roccaforte dei Lannister. Tuttavia, Euron Greyjoy, ora alleato di Cersei, assalta la flotta di Yara annientandola. Quando Jon giunge a Roccia del Drago, entra subito in contrasto con Daenerys, affermando di non riconoscerla come sua regina e di essere giunto da lei solo per chiedere il suo aiuto nella guerra contro gli Estranei; tuttavia, grazie alla mediazione di Tyrion, Daenerys concede a Jon e ai suoi uomini di estrarre dalle caverne circostanti il vetro di drago (ossidiana), materiale letale per gli Estranei.\nGiunge la notizia che gli Immacolati sono bloccati a Castel Granito, circondati dalle navi di Euron, e che i Lannister hanno conquistato Alto Giardino, privando Daenerys del supporto della Casa Tyrell; Daenerys decide cos\u00ec di scendere personalmente in battaglia e, in groppa a Drogon e accompagnata dall'esercito Dothraki, massacra l'esercito Lannister mentre questo era di ritorno ad Approdo del Re. Daenerys ottiene la sottomissione di tutti i soldati sopravvissuti, con l'eccezione di Randyll e Dickon Tarly, che lei, contro il parere di Tyrion, condanna a perire sotto le fiamme di Drogon. Tornata a Roccia del Drago, rimane interdetta quando vede Jon ammansire Drogon accarezzandolo, e accoglie felicemente il guarito ser Jorah al proprio servizio. \nTyrion propone di catturare un non-morto da mostrare a Cersei e ai lord di Westeros, per unirli tutti contro gli Estranei, e Jon decide di guidare la spedizione. Quando riceve un corvo messaggero, con la notizia che il gruppo di Jon \u00e8 circondato da Estranei e non-morti, Daenerys parte con i suoi tre draghi per andare oltre la Barriera e salvarli. Riesce nel suo intento, ma perde Viserion, ucciso dal Re della Notte. Devastata dal dolore, Daenerys assicura a Jon che lo aiuter\u00e0 contro il Re della Notte e lui si dichiara pronto a riconoscerla come sua regina. Dopo aver stipulato l'armistizio con Cersei, Daenerys salpa per Porto Bianco con Jon. Durante la traversata, i due fanno l'amore, ignari entrambi del fatto che, nel frattempo, Samwell Tarly e Bran Stark abbiano scoperto che Jon \u00e8 Aegon Targaryen, nipote di Daenerys nonch\u00e9 legittimo erede al trono che la Madre dei Draghi ambisce ad ottenere.\nOttava stagione.\nDaenerys giunge a Grande Inverno insieme a Jon Snow e al suo esercito, ma viene accolta con diffidenza dalla famiglia Stark. Viene rapidamente a sapere, grazie a Bran, della criticit\u00e0 della situazione: il Re della Notte ha ora il suo drago Viserion e si avvicina con l'immenso esercito di non-morti. Presiede al primo consiglio dei lord riuniti senza intervenire, assistendo tuttavia al manifestarsi del loro malumore nei confronti di Jon e della sua decisione di rinunciare alla corona per lei. Dopo aver convinto Jon a provare a calvalcare Rhaegal, si reca da Sam Tarly per ringraziarlo di aver salvato ser Jorah, rivelandogli per\u00f2 di aver giustiziato il padre e il fratello.\nAll'arrivo di Jaime apprende che Cersei li ha ingannati e in preda alla rabbia minaccia Tyrion di destituirlo dalla carica di Primo Cavaliere per non aver saputo prevedere le mosse della sorella, ma desiste dal suo proposito quando Jorah le ricorda l'intelligenza e le abilit\u00e0 del nano, che le potranno essere molto utili in futuro. Su suo consiglio cerca di avere un colloquio amichevole con Sansa, che rassicura circa i suoi sentimenti per Jon, ma subito si irrigidisce, quando Sansa le ribadisce che il Nord vorr\u00e0 mantenere la sua indipendenza. Poco prima della battaglia contro gli Estranei, Jon le rivela di aver scoperto le proprie origini: egli \u00e8 in realt\u00e0 il figlio di Rhaegar Targaryen e dunque il vero erede al Trono di Spade. Durante la battaglia, Daenerys e Jon combattono ognuno a cavallo di un drago, e Daenerys scopre che le fiamme di drago sono inutili contro il Re della Notte. Disarcionata, Daenerys viene protetta da ser Jorah, che viene gravemente ferito e muore tra le braccia della sua regina. \nVinta la grande guerra, Daenerys si prepara a combattere Cersei. Supplica Jon di non rivelare a nessuno le proprie origini, ma questi rivela il segreto alle sue sorelle adottive e, tramite Sansa, la notizia raggiunge anche Tyrion e Varys, la cui fedelt\u00e0 inizia a vacillare. Giunta a Roccia del Drago, lei e il suo esercito subiscono un agguato marino da Euron, che riesce anche ad uccidere Rhaegal. Il giorno seguente, ai piedi delle mura di Approdo del Re, assiste inerme alla decapitazione di Missandei. Quest'ulteriore perdita, unita alla consapevolezza che gli abitanti di Westeros non la riconoscono come loro regina, \u00e8 un forte colpo per Daenerys, che comincia a manifestare seriamente i sintomi della follia che aveva colpito molti membri della sua famiglia. Rendendosi conto della cosa, Varys comincia a tramare contro di lei nel tentativo di mettere Jon sul Trono di Spade, ma la cospirazione viene esposta da Tyrion e quindi il Ragno tessitore viene condannato a morte. \nDurante la Battaglia di Approdo del Re, la Madre dei Draghi riesce, cavalcando Drogon, a distruggere la flotta dei Greyjoy e a uccidere la maggior parte dei soldati dell'esercito dei Lannister. Purtroppo, quando sia i soldati rimasti che il resto della citt\u00e0 segnalano la loro resa, Daenerys soccombe definitivamente alla follia e rade al suolo Approdo del Re con le fiamme di Drogon. Pur uccidendo i suoi nemici, anche migliaia di cittadini innocenti vengono uccisi. Vinta anche la guerra contro Cersei, la nuova sovrana viene acclamata dalle proprie truppe, per poi ordinare l'arresto di Tyrion e annunciare che lei continuer\u00e0 la propria conquista del mondo per \"liberare tutti i popoli oppressi\". Daenerys raggiunge quindi la sala del trono distrutta, dove ammira il Trono di Spade, ma prima di potervisi sedere viene raggiunta da Jon. Il ragazzo cerca disperatamente di riportarla alla ragione, ma Daenerys mostra di essere ormai quello che, fino ad allora, aveva giurato di non diventare mai, cio\u00e8 una tiranna, come il padre. Persa ogni speranza, Jon la pugnala al cuore. Drogon, vedendola morta, fonde il Trono di Spade con le sue fiamme, per poi volare via col corpo della madre, dirigendosi verso Essos.\nQualche tempo dopo, in un consiglio tenuto da Verme Grigio, Tyrion, i nobili e altre importanti figure di Westeros, viene decisa l'instaurazione di una monarchia elettiva, grazie a cui uno degli obiettivi di Daenerys, cio\u00e8 il \"rompere la ruota\" rappresentata dai sovrani inadatti al loro ruolo, sembra essere raggiunto."}
{"id": "569632", "revid": "180559", "url": "https://it.wikipedia.org/wiki?curid=569632", "title": "Guem", "text": "Ha pubblicato pi\u00f9 di trenta album.\nBiografia.\nGuem, discendente da una famiglia di schiavi di colore comprati e deportati nell'Algeria meridionale nel XIX secolo, si trasfer\u00ed in Francia con l'intento di intraprendere la carriera di calciatore professionista; solo in seguito ha imboccato una strada differente: la musica e le percussioni.\nHa suonato con grandi personalit\u00e0 della scena jazz e dello spettacolo e ha pubblicato oltre trenta album.\nLa sua carriera \u00e8 iniziata nel 1973 con il disco \"Percussions Africaines\"."}
{"id": "569636", "revid": "47767", "url": "https://it.wikipedia.org/wiki?curid=569636", "title": "Stamura", "text": ""}
{"id": "569667", "revid": "352448", "url": "https://it.wikipedia.org/wiki?curid=569667", "title": "Glaciazione Wisconsin", "text": ""}
{"id": "569668", "revid": "154893", "url": "https://it.wikipedia.org/wiki?curid=569668", "title": "Accessione invertita", "text": "L'accessione invertita, detta anche occupazione appropriativa, \u00e8 un modo di acquisto della propriet\u00e0 da parte della pubblica amministrazione che si verifica quando siano presenti i seguenti elementi:\n1) L'occupazione illegittima di un immobile da parte della pubblica amministrazione;\n2) Una trasformazione radicale dell'immobile, tale cio\u00e8 da comportare un cambiamento dei caratteri e della destinazione del fondo;\nL'accessione invertita \u00e8 chiamata cos\u00ec perch\u00e9 opera \"in senso inverso\" rispetto alla normale accessione, la quale prevede che tutto ci\u00f2 che \u00e8 costruito sul fondo accede allo stesso e viene acquistato a titolo originario dal proprietario del fondo, per cui sarebbe in questo caso il fondo ad \"accedere\" alla costruzione che diventa di propriet\u00e0 della pubblica amministrazione.\nLa Giurisprudenza in tema di accessione invertita.\nQuesto nuovo modo d'acquisto della propriet\u00e0 \u00e8 stato creato dalla Corte Suprema di Cassazione con sentenza 26-2-1983 n.1464.\nL'acquisto della propriet\u00e0 \u00e8 a titolo originario secondo i principi dell'accessione. L'occupazione illegittima pu\u00f2 derivare dall'assenza del titolo o da difetto originario del provvedimento di occupazione o ancora per scadenza dello stesso per decorso del termine di cinque anni.La trasformazione radicale comporta la perdita, in via irreversibile, dei caratteri e della destinazione propria del fondo e coincide con il sostanziale completamento dell'opera pubblica, non \u00e8 rilevante quindi il completamento delle opere accessorie o delle rifiniture.\nLa \"ratio\" dell'istituto \u00e8 relativa all'interesse economicamente pi\u00f9 rilevante che essendo l'interesse pubblico, derivante da una dichiarazione di pubblica utilit\u00e0, prevale sull'interesse del privato che a seguito della perdita della propriet\u00e0 pu\u00f2 chiedere il risarcimento del danno comprensivo del valore del fondo al momento in cui la fattispecie acquisitiva \u00e8 stata integrata e la rivalutazione fino al momento della liquidazione. L'azione per il risarcimento del danno si prescrive in cinque anni a decorrere dal momento in cui vi \u00e8 la perdita della propriet\u00e0.\nDopo la sentenza del 1983, la Cassazione \u00e8 ritornata pi\u00f9 volte sull'istituto. Con due pronunce del 1990, la Corte distingue nella fattispecie due momenti distinti: un momento possessorio in cui si riscontra un comportamento illecito della pubblica amministrazione che priva senza titolo il privato dal godimento del fondo, e un momento traslativo consistente nel passaggio di propriet\u00e0 del fondo in capo alla pubblica amministrazione nel momento in cui la trasformazione \u00e8 divenuta irreversibile che invece non sarebbe qualificabile come illecito.\nUna sistemazione, probabilmente definitiva, dell'istituto l'abbiamo con la sentenza 29-08-1998 n. 8597, in cui la Suprema Corte rifiuta l'artificiosa distinzione tra momento possessorio e momento traslativo e restituisce all'istituto la linearit\u00e0 precedente sostenendo l'illiceit\u00e0 del comportamento della Pubblica Amministrazione fin dal momento della costruzione dell'immobile comportante la possibilit\u00e0 del privato di chiedere la condanna dell'ente, entro il termine prescrizionale di cinque anni, al risarcimento del danno.\nAnche la Corte Costituzionale si \u00e8 pronunciata sull'istituto nel 1995 con sentenza 23-5-1995 n.188. In tale sentenza la Corte \u00e8 stata chiamata a pronunciarsi sulla legittimit\u00e0 di un modo d'acquisto della propriet\u00e0 basato su fatto illecito concludendo per la legittimit\u00e0 dell'istituto sulla base del fatto che l'acquisto non \u00e8 effetto diretto dell'illecito ex 2043 c.c. ma della situazione fattuale consistente nella inutilizzabilit\u00e0 del bene dal privato.\nL'art. 42 bis DPR 327/2001, come introdotto dal DL 98/2011, detta la disciplina della materia, cos\u00ec ponendo fine - fatti salvi ulteriori interventi della Corte Costituzionale - alla pluridecennale elaborazione della materia da parte della giurisprudenza.\nL'atteggiamento critico della dottrina.\nLa dottrina ha generalmente un atteggiamento contrario all'istituto basato su una serie di ragioni.\nIn primo luogo si sostiene venga inserito nel nostro ordinamento un nuovo modo d'acquisto della propriet\u00e0 in violazione dell'art. 42 della Costituzione il quale pone una riserva di legge al riguardo. L'istituto creerebbe incertezza in relazione al momento traslativo derivante dalla trasformazione irreversibile del fondo, momento rilevante anche per il termine prescrittivo e avallerebbe poi un fatto illecito della Pubblica Amministrazione creando un modo d'acquisto della propriet\u00e0 basato su di esso.\nVerrebbe poi travisata la natura dell'istituto della accessione la quale ha un'origine risalente al diritto romano.\nAccessione invertita - nel diritto civile: \u00e8 un modo di acquisto a titolo originario della propriet\u00e0 che opera in modo inverso rispetto a quello dell'accessione vera e propria; l'art. 938 del c.c. prevede l'ipotesi particolare in cui l'acquisto non opera pi\u00f9 a favore del proprietario del suolo bens\u00ec a favore del proprietario della costruzione che l'ha eseguita in buona fede. Presupposto per l'acquisto \u00e8 che il proprietario del suolo non faccia opposizione entro 3 mesi decorrenti dal giorno in cui ebbe inizio la costruzione. In tal caso il costruttore pu\u00f2 chiedere all'autorit\u00e0 giudiziaria di divenire proprietario del suolo sul quale si erge la costruzione, pagando il doppio del valore della superficie occupata. - nel diritto amministrativo: i principi dell'accessione invertita trovano applicazione giurisprudenziale nella discussa ipotesi della occupazione appropriativa o acquisitiva, ossia quando la pubblica amministrazione occupa sine titolo (illegittimamente, senza cio\u00e8 eseguire il procedimento espropriativo) terreni privati, determinandone la radicale trasformazione con irreversibile trasformazione della destinazione, al fine della costruzione di un'opera di pubblico interesse."}
{"id": "569669", "revid": "120957441", "url": "https://it.wikipedia.org/wiki?curid=569669", "title": "W\u00fcrm", "text": "Il W\u00fcrm \u00e8 un fiume della Baviera, in Germania. \u00c8 l'unico emissario del lago Starnberg e attraversa rapidamente diversi comuni: Gauting, Krailling, Planegg, Gr\u00e4felfing e Lochham e il distretto di Pasing (Monaco) prima di unirsi, presso Dachau, all'Amper, che poi confluir\u00e0 nell'Isar.\nSebbene il W\u00fcrm non sia un fiume molto grande, \u00e8 ben noto per aver dato il suo nome alla glaciazione omonima, riferita alla zona delle Alpi dell'ultima era glaciale. Esiste un altro fiume con lo stesso nome, pi\u00f9 piccolo, nel G\u00e4u, presso Baden-W\u00fcrttemberg (ancora in Germania)."}
{"id": "569678", "revid": "466539", "url": "https://it.wikipedia.org/wiki?curid=569678", "title": "Jean Beaudin", "text": "Biografia.\nI temi delle sue pellicole includono principalmente il thrilling e il dramma psicologico. Uno dei suoi film pi\u00f9 riusciti \u00e8 \"J.A. Martin fotografo\", uscito nel 1977, collocato dai critici quasi unanimemente tra i migliori lavori del cinema canadese e che ha consentito a Monique Mercure di vincere il premio per la miglior interpretazione femminile al Festival di Cannes.\nDopo il successo conseguito con il film, Beaudin ha iniziato a lavorare assiduamente per la televisione dirigendo numerose serie nel Quebec, suo luogo d'origine. In molte occasioni si \u00e8 lamentato della penuria di fondi che il suo paese dedica al cinema che, a suo dire, limita la crescita e l'immaginazione nell'arte cinematografica. Tra i suoi film pi\u00f9 recenti si segnalano \"Le collectionneur\" (2002) e \"I nuovi eroi\" (2004), con G\u00e9rard Depardieu."}
{"id": "569683", "revid": "1305772", "url": "https://it.wikipedia.org/wiki?curid=569683", "title": "D5", "text": ""}
{"id": "569686", "revid": "1446238", "url": "https://it.wikipedia.org/wiki?curid=569686", "title": "Targhe d'immatricolazione della Finlandia", "text": "Le targhe d'immatricolazione della Finlandia vengono utilizzate per identificare i veicoli immatricolati nel Paese nordeuropeo.\nSono generalmente composte da tre lettere non indicanti l'area d'immatricolazione, un trattino e un numero di tre cifre, la prima delle quali non \u00e8 mai uno zero. &lt;br&gt;Dal 1\u00ba maggio 2001 \u00e8 posizionata a sinistra una banda blu con impresse in alto le dodici stelle in cerchio dell'UE e in basso la sigla automobilistica internazionale della Finlandia, FIN (era SF, che stava per \"Suomi-Finland\", fino al 1993).\nSistema in uso.\nLe targhe finlandesi presentano le seguenti caratteristiche:\nFormato USA e targhe personalizzate.\nSono in circolazione anche targhe d'immatricolazione con formato speciale americano, che dal 15 febbraio 2013 misurano 301 \u00d7 113 mm (in precedenza le dimensioni erano 342 \u00d7 123\u00a0mm). La lettera iniziale era N fino al 1991, J dal 1991. Le serie in uso dal 2013 sono RRJ, RRK, RRH, OYY, OYZ, OYX, NJA\u2013NJC, OUC e OUA.&lt;br&gt;Fin dal 1989, come in altri Paesi europei, \u00e8 possibile avere targhe personalizzate, purch\u00e9 abbiano una cifra ed almeno due lettere.\nVarianti.\nLe targhe delle macchine agricole od operatrici e delle motoslitte hanno caratteri neri su fondo giallo o giallo arancio, con cifre variabili da una a tre che precedono due o tre lettere.\nLe targhe degli automezzi dell'Esercito sono anch'esse gialle, non hanno lettere (eccetto i rimorchi) ma solo un numero di colore nero con un minimo di una cifra e un massimo di quattro, che nei motocicli e ciclomotori sono distribuite su due righe. Nei carri armati e nei veicoli blindati i caratteri sono bianchi su fondo nero; le lettere Ps precedono un numero di tre cifre indicante la divisione militare, un trattino e una numerazione seriale di un massimo di tre cifre.\nIntrodotte nel 2004, le targhe temporanee dei veicoli da portare in autofficina per collaudi o controlli tecnici sono adesive e si possono incollare anche sul parabrezza o sul lunotto. La serie alfanumerica \u00e8 composta da due lettere e un massimo di quattro cifre rosse su fondo bianco; la sola lettera R contraddistingue le automobili partecipanti a rally.\nLe targhe da esportazione si differenziano da quelle standard per l'utilizzo di una sola lettera, seguita da un massimo di quattro cifre, e per una fascia verticale rossa a destra all'interno della quale sono scritti, a caratteri bianchi, in alto il numero corrispondente al mese (esempio: 1 = gennaio) e in basso le ultime due cifre dell'anno di scadenza della validit\u00e0. I motocicli hanno un formato su doppia linea.\nLe targhe provvisorie dei concessionari e commercianti di veicoli sono riconoscibili per le scritte e il contorno nero su fondo giallo o giallo arancio; l'unica lettera, seguita da un trattino e un numero a tre cifre, identifica la zona di immatricolazione in base al vecchio sistema (vedi paragrafo successivo); a sinistra sono allineate in verticale le lettere KOE (cio\u00e8 \"prova\" in finlandese), di dimensioni ridotte.\nLe placche dei veicoli importati da Paesi non aderenti alle convenzioni del traffico internazionale sono riconoscibili per i caratteri rossi su fondo bianco; a sinistra la lettera identificativa della zona di immatricolazione in base al vecchio sistema precede un numero con cifre variabili da una a tre, un trattino e le lettere fisse FIN.\nLe targhe delle automobili riservate ad alcune cerimonie ufficiali del Presidente della Repubblica (per esempio parate militari) si distinguono per lo stemma nazionale: un leone coronato di color oro, in campo rosso, che in mezzo a nove rose calpesta una spada e ne tiene un'altra nella mano destra.\nLe targhe dei veicoli d'epoca iscritti nei registri dei musei sono nere con caratteri bianchi; quelle delle autovetture misurano 342 \u00d7 123\u00a0mm, quelle dei motocicli 280 \u00d7 119\u00a0mm. Nelle auto la serie attuale \u00e8 composta dalle lettere fisse MR, MA o MB seguite da una lettera variabile e tre cifre; nelle moto le lettere fisse MM-MP-MC-ME-MB sono seguite da tre cifre.\nCodici numerici in uso nelle targhe diplomatiche.\nLe prime due cifre delle targhe diplomatiche con sigla CD o C identificano il Paese della rappresentanza o l'organizzazione internazionale cui \u00e8 intestato il veicolo, secondo il seguente schema:\nStoria.\nLe targhe nazionali obbligatorie, con lettere e numeri generalmente neri su fondo bianco e occasionalmente bianchi su fondo nero, vennero emesse per la prima volta nel 1922, anche se alcune citt\u00e0 avevano gi\u00e0 sistemi del genere in uso prima di quell'anno (ad esempio Helsinki aveva gi\u00e0 targhe dal 1907). Il formato era del tipo codice_1, in cui 0 rappresenta una cifra e L la lettera corrispondente alla regione in cui il veicolo era stato immatricolato. &lt;br&gt;Nel 1950 i colori vennero invertiti e la serie cambi\u00f2 in codice_2, con la seconda lettera di solito assegnata in sequenza. Nel 1960 si aggiunse il bordo bianco e nel 1961 una terza lettera. &lt;br&gt;Nel 1972 si ritorn\u00f2 al formato con le scritte nere su fondo bianco; il blocco alfanumerico era uguale a quello tuttora utilizzato: codice_3. &lt;br&gt;Le dimensioni erano di 338 \u00d7 118\u00a0mm o 280 \u00d7 119\u00a0mm per gli autoveicoli, di 263 \u00d7 116\u00a0mm per i motoveicoli. &lt;br&gt;Tra il 1922 e il 1\u00ba ottobre 1989, la prima lettera corrispondeva alla zona in cui il veicolo era stato immatricolato. &lt;br&gt;Fino al 1971, quando il proprietario cambiava regione o (nel solo caso delle isole \u00c5land) provincia, oppure quando il veicolo veniva venduto ad un nuovo proprietario residente in un'altra area di immatricolazione, la targa doveva essere cambiata.\n\u00c5land.\nLe isole \u00c5land utilizzano delle targhe specifiche, che dal 1\u00ba giugno 1992 misurano 340 \u00d7 130 mm o 395 \u00d7 130\u00a0mm. Quelle standard dal 2013 iniziano con le lettere \u00c5L, a caratteri azzurri su fondo bianco, seguite da uno spazio ed un numero composto da un massimo di cinque cifre; dal 1981 a tutto il 2012 c'era una terza lettera variabile prima dello spazio e del numero (quasi sempre di tre cifre). In alto la dicitura \"\u00c5LAND\", di dimensioni ridotte, \u00e8 preceduta dallo stemma e seguita dalla bandiera dell'arcipelago. &lt;br&gt;Il governo locale ha deliberato il 19 marzo 2010 di differenziare la sigla automobilistica internazionale, introducendo il codice AX negli adesivi ovali.&lt;br&gt;Anche in questa provincia sono emesse targhe speciali in casi particolari e per alcune categorie di veicoli:\nSi possono richiedere targhe personalizzate, con combinazioni libere di lettere e/o cifre. &lt;br&gt;Le targhe d'immatricolazione dei ciclomotori fino al 2000 avevano i colori che cambiavano annualmente, con rotazione di rosso, nero e verde; le cifre erano sempre tre e potevano occupare la linea superiore o inferiore (es.: AAA/000 oppure 000/AAA)."}
{"id": "569690", "revid": "119394346", "url": "https://it.wikipedia.org/wiki?curid=569690", "title": "Hitlist Italia", "text": "Hitlist Italia \u00e8 stato un programma televisivo italiano di genere musicale in onda su MTV Italia tra il 1996 e il 2011, che durante il weekend presentava la classifica degli album pi\u00f9 venduti e dei singoli pi\u00f9 venduti e scaricati della settimana, il tutto accompagnato dalla programmazione dei \"video story\", che riproponevano brani di successo degli anni passati.\nStoria.\nCaratterizzato per anni da un set minimale e una telecamera fissa, con l'avvento del producer Alessandro Badiali (proveniente da \"Total Request Live\") il programma assunse una connotazione pi\u00f9 spettacolare grazie ad un nuovo studio avveniristico, una nuova sigla (il remix di Splendido Splendente realizzato da Bottin), vennero introdotti giochi a premi via sms (si vincevano viaggi agli MTV Europe Music Awards, etc.), sondaggi, puntate tematiche, la possibilit\u00e0 di scegliere i \"video story\" da casa, venne rivista la formula che si concentr\u00f2 solo sui 20 singoli e un riassunto dei cinque album e vennero introdotte interviste in esclusiva realizzate dai vj ad artisti come Justin Timberlake, Benjamin McKenzie del telefilm \"The O.C.\", Nelly Furtado, Fergie dei The Black Eyed Peas, Take That nonch\u00e9 la copertura del party di Dolce &amp; Gabbana con una puntata speciale da Cannes.\nInfine venne accentuata la chiave ironica e spensierata propria della rete con l'introduzione delle papere dei vj alla fine di ogni puntata e della rubrica \"Hot List Italia\", una finta rivista di gossip che proponeva gli scatti pi\u00f9 brutti e imbarazzanti degli artisti in classifica (che in parte conflu\u00ec nel programma Crispy News). Ben presto per\u00f2, a causa di un drastico taglio di budget, molte delle novit\u00e0 delle edizioni precedenti vennero abbandonate. Tuttavia, venne introdotta la rubrica \"Hitlist 4 you\", che dava la possibilit\u00e0 ai telespettatori non solo di dedicare a qualcuno un proprio video preferito, ma anche di prendere parte in prima persona ad una puntata per dimostrare un proprio talento nascosto. Nel 2008 negli studi del programma sono stati anche ospitati artisti del mondo della musica come Irene Grandi, L'Aura, i Lost, i Dari, Nek, Giusy Ferreri, J-Ax, Emma, Negrita e Marracash.\nDal 2011 il programma ha traslocato nella sede di MTV Italia ed \u00e8 stata modificata la formula: non solo il sabato, ma anche un'edizione giornaliera di un'ora, in onda dal luned\u00ec al venerd\u00ec in cui, ogni giorno, venivano svelati i 50 singoli pi\u00f9 venduti durante la settimana. Il 21 dicembre 2011 lo show \u00e8 stato bruscamente interrotto e non \u00e8 stato pi\u00f9 inserito nei palinsesti della rete. Tuttavia su MTV Music \u00e8 ancora in onda la classifica dei singoli pi\u00f9 venduti in Italia, proprio col medesimo nome, ma non vi \u00e8 pi\u00f9 alcuna interazione e n\u00e9 tantomeno conduzione.\nConduttori.\nL'ultima vj a condurre il programma \u00e8 stata Valentina Correani, subentrata a Carolina Di Domenico che ha dovuto affrontare la maternit\u00e0 a partire da gennaio 2008. Nelle edizioni passate il programma \u00e8 stato affidato ad altri vj della rete come Federico Russo, Daniele Bossari, Giorgia Surina, Carlo Pastore, Victoria Cabello e tanti altri. Nei mesi di dicembre 2006 e gennaio 2007 le puntate sono state presentate da vj d'eccezione come Dolcenera, J-Ax e Finley, Syria, Le Vibrazioni, Luca Dirisio e Flaminio Maphia.\nNella prima settimana di marzo 2007, a causa dei suoi impegni con la 57\u00aa edizione del Festival di Sanremo, Carolina Di Domenico \u00e8 stata sostituita da Francesco Mandelli.\nHitlist in altri paesi.\nDi Hitlist Italia esisteva anche la versione spagnola chiamata Hit List Espa\u00f1a (che in certo periodo ha avuto la stessa sigla e la stessa veste grafica della versione italiana), quella inglese Hitlist UK, quella tedesca Hitlist Germany, quella portoghese Hitlist Pourtugal, quella romena Hitlist Rom\u00e2nia e quella statunitense Hitlist US. Di queste \u00e8 sopravvissuta solo la versione tedesca e inglese che, anch'essa, non presenta alcun conduttore dal 2003.\nPer un breve periodo Hitlist Italia \u00e8 stata trasmessa anche in Russia, dove la musica italiana godeva di una certa popolarit\u00e0.\nRiconoscimenti.\nNel febbraio 2009 Hitlist Italia si \u00e8 aggiudicato il premio \"TvBlog Award\" nella categoria \"Miglior programma musicale\"."}
{"id": "569691", "revid": "458401", "url": "https://it.wikipedia.org/wiki?curid=569691", "title": "Lady Godiva", "text": "Secondo la leggenda, cavalc\u00f2 nuda per le vie di Coventry per ottenere la soppressione di un ulteriore tributo imposto da suo marito ai propri sudditi.\nPer tradizione popolare l'appellativo \"Peeping Tom\", equivalente inglese dell'italiano \"guardone\", deriva dal fatto che il giovane Tom la guard\u00f2 e rimase talmente impressionato da divenire cieco.\nIl personaggio storico.\nIl significato del nome anglosassone Godgifu o Godgyfu \u00e8 \"regalo di Dio\", Godiva \u00e8 la versione latinizzata.\nSecondo il \"Liber Eliensis\", scritto alla fine del XII secolo da un monaco dell'Isola di Ely, era vedova quando Leofrico la spos\u00f2. Sia Leofrico che Godiva erano benefattori generosi delle case religiose.\nNel 1043, Leofrico fond\u00f2 un monastero benedettino a Coventry. Ruggero di Wendover, scrittore del XII secolo, attribuisce a Godiva la forza convincente di questo atto.\nNel 1050, il suo nome \u00e8 menzionato insieme a quello del marito su una concessione di terra fatta al monastero di Santa Maria di Worcester. Sono anche ricordati come benefattori di altri monasteri a Leominster, Chester, Much Wenlock ed Evesham.\nIl suo sigillo \"\u201cdi Ego Godiva Comitissa diu istud desideravi\u201d\", compare su una lettera presumibilmente data da Thorold di Bucknall al monastero benedettino di Spalding. Tuttavia, Inoltre alcuni studiosi di genealogie hanno ipotizzato che Thorold, che compare nel \"Libro di Domesday\" come sceriffo di Lincolnshire, fosse suo fratello.\nAlla morte di Leofrico nel 1057, Lady Godiva continu\u00f2 a vivere nella contea fino a dopo la conquista normanna. Dal \"Libro di Domesday\" sembrerebbe di poter evincere che sia stata tra i pochi anglosassoni e unica donna a rimanere un'importante proprietaria terriera anche dopo la conquista. Il libro risalirebbe al 1086, e alcuni datano la morte di Godiva fra il 1066 e il 1086. Per altri sarebbe invece morta il 10 settembre 1067.\nAnche il luogo in cui Godiva fu sepolta \u00e8 fonte di dibattito. Secondo alcuni, \u00e8 forse sepolta nella chiesa della Benedetta Trinit\u00e0 a Evesham, che sta cadendo in rovina. Tuttavia, la romanziera Octavia Randolph afferm\u00f2 che Godiva era stata sepolta vicino al marito, nella chiesa principale di Coventry: Dugdale (1656) sosteneva che una finestra con le rappresentazioni di Leofrico e di Godiva era stata posta nella chiesa della trinit\u00e0 a Coventry, al tempo di Riccardo II d'Inghilterra.\nLa leggenda.\nSecondo la tradizione popolare, la bella Lady Godiva prese le parti della popolazione di Coventry, che stava soffrendo per le tasse oppressive imposte da suo marito. Lady Godiva gli chiese pi\u00f9 volte di toglierle, ma il marito rifiut\u00f2 sempre.\nStanco delle sue suppliche, le disse che avrebbe dato ascolto alla sua richiesta solo se avesse cavalcato nuda nelle vie della citt\u00e0. Lady Godiva lo prese alla lettera e, dopo la pubblicazione del proclama dove si raccomandava a tutte le persone di mantenere chiuse porte e finestre, cavalc\u00f2 a Coventry, coperta soltanto dai suoi lunghi capelli.Soltanto una persona nella citt\u00e0, un sarto poi conosciuto come Peeping Tom, disobbed\u00ec al proclama. Nella storia, Tom fece un foro in una persiana per poter vedere il passaggio di Godiva e rimase cieco. Alla fine, il marito di Godiva mantenne la sua parola e abol\u00ec le tasse onerose.\nUna versione ancora pi\u00f9 antica della leggenda racconta che Godiva attravers\u00f2 il mercato di Coventry da un'estremit\u00e0 all'altra, mentre la gente era riunita, scortata solo da due cavalieri. Questa versione \u00e8 fornita nella \"Flores Historiarum\" da Roger di Wendover, un collezionista di aneddoti (morto nel 1236).\nLa storia successiva, quella con il relativo episodio che riguarda Peeping Tom, comparve per la prima volta nelle cronache attorno al XVII secolo. A quel tempo, i penitenti erano soliti fare una processione pubblica soltanto con un piccolo indumento bianco simile a una mutanda, che era certamente considerato biancheria intima. Quindi, alcuni studiosi ipotizzano che Godiva abbia realmente attraversato la citt\u00e0, come una penitente. La storia di Godiva pass\u00f2 poi nel folklore popolare e venne romanzata.\nCultura di massa.\nMascotte d'ingegneria.\nIn molte facolt\u00e0 universitarie di ingegneria, corpi del genio militare e altre organizzazioni di ingegneria, Lady Godiva \u00e8 considerata una mascotte ed \u00e8 definita \"il Santo patrono degli assistenti tecnici\" o \"Musa dell'ingegneria\".\nL'origine \u00e8 poco chiara, anche se probabilmente si \u00e8 sviluppata in Gran Bretagna, dove sono state fondate molte delle prime scuole di ingegneria durante la rivoluzione industriale.L'usanza \u00e8 arrivata in America del Nord attraverso le scuole canadesi, come l'Universit\u00e0 di Toronto, che a gennaio indice l'annuale \"settimana di Godiva\", progettata per creare lo spirito scolastico. L'usanza di associare Lady Godiva alle pratiche ingegneristiche si afferm\u00f2 nella prima met\u00e0 del XX secolo anche negli Stati Uniti.Una particolare tradizione associa Lady Godiva alle \u201c\"songs drinking\"\u201d (letteralmente canzoni beventi) della Hash House Harriers, come la \"Godiva's Hymn\".\nStoricamente, alcune organizzazioni universitarie hanno organizzato annualmente \"una cavalcata alla Godiva\", dove una donna nuda (o un maschio mascherato) cavalcava un cavallo attraverso in campus universitario. Questa pratica \u00e8 andata via via in disuso, anche a causa del massacro del Politecnico di Montr\u00e9al."}
{"id": "569692", "revid": "1982", "url": "https://it.wikipedia.org/wiki?curid=569692", "title": "Lady godiva", "text": ""}
{"id": "569694", "revid": "123968108", "url": "https://it.wikipedia.org/wiki?curid=569694", "title": "Alfa Romeo Alfa 6", "text": "LAlfa Romeo Alfa 6 \u00e8 una berlina prodotta dalla casa automobilistica italiana Alfa Romeo dal 1979 al 1987 nello stabilimento di Arese.\nFu immessa sul mercato con l'obiettivo di competere con le berline di fascia medio-alta sia italiane che straniere, le prime rappresentate dalla Lancia, le seconde da numerosi modelli, soprattutto tedeschi come Mercedes-Benz e BMW.\nLa genesi e la prima serie (dal 04/1979 al 10/1983).\nLa progettazione dell'Alfa 6 (codice di progetto \"119\") fu avviata alla fine degli anni 60 e l'entrata in produzione era prevista per la fine del 1973, poich\u00e9 Alfa dopo l'uscita di scena nel 1969 dalla 2600, voleva rientrare nel segmento di mercato delle grandi berline a sei cilindri con un modello che si posizionasse sopra l'Alfetta, in modo da sfidare le ammiraglie del settore sfruttando l'appeal meccanico Alfa, congiunto ad una linea allora attuale e ad allestimenti di alto livello.\nIl \"progetto 119\" doveva infatti portare al debutto un nuovo motore V6 da 2,5 litri tutto in alluminio, progettato da Giuseppe Busso. Tale motore in seguito equipaggi\u00f2 svariati modelli di automobili, anche del gruppo FIAT. La crisi petrolifera seguita alla guerra del Kippur nel novembre 1973 scoraggi\u00f2 per\u00f2 i vertici dell'azienda, allora di propriet\u00e0 dell'IRI, dal mettere in produzione un'autovettura che percorreva 7\u00a0km con un litro di benzina, ed il progetto venne accantonato.\nFu solo verso la fine del decennio, allorch\u00e9 si attenuarono gli shock petroliferi e sociali che avevano attraversato tutto il periodo 1974-1978, che il management Alfa rispolver\u00f2 il modello, il cui iter di progettazione e messa in produzione aveva superato il \"punto di non ritorno\". L'Alfa 6 pot\u00e9 cos\u00ec vedere la luce nella primavera del 1979. A quel punto il \"nuovo\" modello scontava, soprattutto nell'estetica oltre che in alcune soluzioni d'allestimento, lo scarto temporale accumulato, pari ad oltre un lustro. Sostanzialmente contemporaneo al \"progetto 116\" quello che port\u00f2 all'Alfetta del 1972, il \"progetto 119\" ne riprendeva infatti molti concetti, sia tecnici che estetici.\nLe linee squadrate e la somiglianza stilistica con l'Alfetta (la quale aveva gi\u00e0 visto una prima evoluzione di stile nel 1977, con la presentazione della versione di due litri) furono i segni pi\u00f9 evidenti dell'anzianit\u00e0 del progetto, appesantivano le linee agli occhi del pubblico, abituato oramai a disegni e stili lanciati verso le proposte degli anni ottanta. Non fu solo l'estetica a frenare le vendite; come gi\u00e0 evidenziato, l'impostazione generale del corpo vettura - seppur valido di per s\u00e9 - risent\u00ec di un certo squilibrio nei rapporti dimensionali, soprattutto in confronto a quelli dell'Alfetta: a fronte di un aumento del passo di 9 cm, la lunghezza era cresciuta di quasi mezzo metro, fattore che si rifletteva in uno sbalzo posteriore assai pronunciato; peraltro la larghezza era aumentata di appena pochi centimetri, cosicch\u00e9 anche l'abitabilit\u00e0 interna non era al livello oramai raggiunto dalla concorrenza. Se tutto ci\u00f2 poteva essere accettabile nella prima met\u00e0 degli anni settanta, non lo era pi\u00f9 dieci anni dopo. Tra i particolari estetici, i gruppi ottici posteriori apparivano molto grandi, i paraurti (in metallo con cantonali in gomma) massicci e datati; la presa d'aria sporgente sul montante posteriore veniva giudicata poco elegante.\nTecnicamente, seppur non pi\u00f9 all'avanguardia, rimaneva valida la meccanica che, seguendo lo schema a motore anteriore longitudinale e trazione posteriore, si caratterizzava per un \"mix\" di elementi tipici delle Alfa. L'Alfa 6 - oltretutto - non era stata dotata dello stesso schema transaxle con cambio al retrotreno in blocco con il differenziale, caratteristici dell'Alfetta: per migliorare lo spazio a disposizione dei passeggeri posteriori era stato preferito l'impiego di un differenziale \"sospeso\" come gi\u00e0 visto sulla TZ; manteneva per\u00f2 le sospensioni posteriore a ponte De Dion con parallelogramma di Watt (per evitare gli scuotimenti laterali sempre criticati sulle vetture a ponte rigido tradizionale) e, all'avantreno con quadrilateri deformabili senza molle sostituiti da elementi elastici a barra di torsione. L'impianto frenante era costituito da quattro freni a disco di cui quelli posteriori entrobordo per ridurre le masse non sospese e quelli anteriori (per la prima volta su un'Alfa di serie) ventilati e con pinze Ate a 4 pistoni.\nSull'ammiraglia esord\u00ec lo sterzo servoassisttito e soprattutto il motore V6 Busso da 2492\u00a0cm\u00b3 alimentato da sei carburatori monocorpo (con potenza massima di 158 CV), abbinato ad un cambio manuale a cinque rapporti montato in blocco col motore, un ZF \"dogleg\" con la disposizione delle marce ad H di tipo sportivo con la prima marcia in basso a sinistra gi\u00e0 utilizzato sulla Montreal. A richiesta era disponibile un cambio automatico ZF a tre rapporti. Per quanto riguarda la qualit\u00e0 dell'interno - fermo restando lo stile ed il disegno non pi\u00f9 recenti - le finiture venivano comunque giudicate discrete, certamente superiori alla media Alfa Romeo dell'epoca.\nLa prova della rivista specializzata \"Quattroruote\" mise in luce le buone caratteristiche del motore, il comportamento stradale valido, ma anche i consumi elevati e la linea superata. Uno degli aspetti pi\u00f9 criticabili era infatti la tecnologia ormai obsoleta utilizzata per la gestione dell'alimentazione: per ragioni di tempi e costi (l'iniezione avrebbe richiesto uno sviluppo ex-novo) e ingombri in altezza (i carburatori pluricorpo verticali presenti sul mercato non avrebbero trovato posto sotto il cofano), vennero utilizzati sei carburatori Dell'Orto FRDA 40 di aspetto e materiali analoghi ai comuni carburatori da utilitaria, raggruppati a terne per mezzo di due basette in alluminio e sincronizzati tra loro con una complicata serie di leve e rinvii. La necessaria adozione di un congegno per ridurre i consumi a velocit\u00e0 costante, i consumi comunque elevati (anche se non eccessivi per l'epoca) e la necessit\u00e0 di complesse registrazioni periodiche resero in prospettiva questa scelta di dubbio vantaggio economico e forse la pi\u00f9 penalizzante in termini di immagine e quindi di appeal del prodotto, che come avvenne anche con l'Alfa 90 costrinse l'azienda a cercare invano una soluzione con una seconda serie riveduta e corretta.\nL'Alfa Romeo tent\u00f2 di promuovere la grande robustezza della scocca (un annuncio pubblicitario riportava che la vettura poteva resistere, senza deformarsi, ad una forza d'urto fino a 45.000 Kg) ma nel 1981 l'attore Gino Bramieri (fra i primi ad avere a disposizione un esemplare del modello) distrusse la sua Alfa 6 automatica in un drammatico incidente nel quale perse la vita l'attrice Liana Trouch\u00e9. Nel tentativo di attenuare la sua responsabilit\u00e0, l'attore sostenne che le peculiarit\u00e0 del cambio automatico non gli avevano consentito di controllare adeguatamente la vettura allorquando aveva iniziato a sbandare a causa della grandine. La linea difensiva non venne accolta e l'attore fu condannato, in via definitiva, per omicidio colposo, ma ormai il danno d'immagine era incancellabile. Va detto, per\u00f2, che l'attrice mor\u00ec perch\u00e9 fu sbalzata fuori dall'abitacolo in quanto innanzitutto non aveva allacciato la cintura di sicurezza, malgrado la vettura ne fosse provvista (ma l'obbligo d'uso sarebbe arrivato otto anni dopo), e soprattutto perch\u00e9 la portiera lato passeggero fu del tutto divelta dall'impatto; tuttavia, le foto del relitto della vettura, che furono pubblicate dalla rivista \"Quattroruote\", facevano comunque notare che la cosiddetta \"cellula di sopravvivenza\" dell'abitacolo, nonostante la portiera divelta, era rimasta pressoch\u00e9 intatta. \nDella prima serie, prodotta fino alla fine del 1982, sono stati costruiti circa 6.000 esemplari.\nLa seconda serie (dal 10/1983 al 12/1986).\nSul finire del 1983, nel tentativo di risollevare le sorti commerciali del modello, l'Alfa 6 venne sottoposta a un restyling. L'IRI non approv\u00f2, tuttavia, costosi interventi sulla scocca. Seguendo infatti un atteggiamento comune in Alfa nella prima met\u00e0 degli anni ottanta, convinzione rinforzata dalla prospettiva che l'auto, anche ridisegnata, non avrebbe potuto giovarsi di numeri di vendita accettabili, e dalla situazione finanziaria sempre pi\u00f9 grave dell'azienda, i designer non poterono toccare le lamiere; le modifiche si concentrarono sull'estetica e sugli interni col risultato che, dovendo rinnovare l'auto solo attraverso plastiche ed aggiunte, la linea risulta appesantita senza ottenere - a colpo d'occhio - sensibili miglioramenti.\nComunque, seguendo il concetto di \"family feeling\" con gli altri modelli di punta della prima met\u00e0 degli anni ottanta (l'Alfetta e l'Alfa 90, di imminente lancio sul mercato), all'esterno cambiarono i fari (due, trapezoidali, in luogo dei quattro circolari, con indicatori di direzione bianchi anzich\u00e9 arancioni), la mascherina anteriore, i paraurti (ora totalmente in plastica e privi di rostri, fatto che fece scendere la lunghezza del modello a 4,68 m) e comparvero nuovi profili laterali paracolpi e inediti spoiler aerodinamici sotto i paracolpi. L'assetto divenne pi\u00f9 basso, dando alla vettura un aspetto pi\u00f9 filante. All'interno, vennero ridisegnate le sagome dei sedili ed i pannelli porta; la plancia venne ritoccata in maniera minore.\nDal punto di vista tecnico si segnalava finalmente l'adozione dell'iniezione elettronica che donava al V6, sempre di 2,5 litri, maggior dolcezza d'erogazione e maggior sobriet\u00e0 nei consumi, anche grazie all'allungamento del rapporto di trasmissione finale. La potenza rimase stabile a 158 cavalli.\nIn generale, visti i pesanti compromessi economici imposti dalla dirigenza, il lavoro di ritocco pu\u00f2 oggi dirsi apprezzabile, ma la linea ormai obsoleta e la fama di insaziabile bevitrice non permisero di migliorare lo scarso successo commerciale, nonostante le indubbie ottime doti dinamiche della vettura e il comfort di alto livello di cui si godeva a bordo grazie anche alle ridotte vibrazioni del motore V6 di 60\u00b0.\nSul mercato interno, nel tentativo di rendere pi\u00f9 appetibile fiscalmente l'auto, la \"2.5i\", disponibile solo nell'allestimento ricco \"Quadrifoglio Oro\" (completo anche di aria condizionata e sedili a regolazione elettrica) ma gravata da IVA raddoppiata al 36%, venne affiancata dalla \"2.0 V6\" (equipaggiata col V6 a carburatori di cilindrata ridotta a 1.996\u00a0cm\u00b3 per 135 cavalli) e \"2.5 Turbodiesel 5\" (spinta da un cinque cilindri di origine VM Motori di 2.494\u00a0cm\u00b3 da 105 cavalli). Questi due modelli furono penalizzati nelle prestazioni da una massa considerevole per l'epoca (la \"2.0 V6\" pesava 1.470 kg e la \"Turbodiesel 5\" addirittura 1.580\u00a0kg).\nL'Alfa 6 rest\u00f2 sul mercato per altri quattro anni, con un impatto progressivo sul mercato sempre pi\u00f9 trascurabile, ed usc\u00ec di listino nel 1987, sostanzialmente rimpiazzata dalla 164, che contemporaneamente sostitu\u00ec anche la pi\u00f9 piccola 90.\nAnche della seconda serie sono stati prodotti circa 6.000 esemplari. Le ultime vetture prodotte, giacenti invendute nel deposito di Arese, furono esportate due anni pi\u00f9 tardi in Polonia e in altri paesi dell'Est europeo."}
{"id": "569698", "revid": "1652635", "url": "https://it.wikipedia.org/wiki?curid=569698", "title": "Per (matematica)", "text": "Il per \u00e8 un simbolo matematico adoperato come operatore di moltiplicazione, di prodotto vettoriale o di prodotto cartesiano fra due insiemi.\nUtilizzo.\nMoltiplicazione.\nIl simbolo \"per\" nel significato di moltiplicazione, da sistemare tra gli elementi moltiplicati, esiste in diverse forme tipografiche:\nTipograficamente, al posto del \"per\" \u00e8 spesso adoperato un asterisco, soprattutto nei testi scritti al computer, qualora non si desideri inserire la lettera \"x\" al posto del segno matematico o quando tale simbolo non \u00e8 presente sulla tastiera. \nIn conclusione si ha che, con riferimento alle incognite formula_3 e formula_4, adoperate come fattori di moltiplicazione, le seguenti scritture sono equivalenti:\nformula_5"}
{"id": "569705", "revid": "1446238", "url": "https://it.wikipedia.org/wiki?curid=569705", "title": "Targhe d'immatricolazione della Serbia", "text": "Le targhe d'immatricolazione della Serbia vengono utilizzate per identificare i veicoli immatricolati nel Paese balcanico.\nCaratteristiche.\nLe targhe automobilistiche della Serbia sono costruite in conformit\u00e0 alla \"Legge sull'immatricolazione dei veicoli a motore e dei rimorchi\" (\"Pravilnik o registraciji motornih i priklju\u010dnih vozila\"), che ne stabilisce la forma, la dimensione e la combinazione dei caratteri. Le targhe attuali sono in circolazione dal 1\u00ba gennaio 2011 e adottano il formato europeo: sono di forma rettangolare, di colore bianco con caratteri neri, e presentano una bordatura nera. Sul lato sinistro hanno una banda di colore azzurro, alla cui base \u00e8 impressa in bianco la sigla internazionale della Serbia, cio\u00e8 SRB. \nLe prime due lettere indicano l'area d'immatricolazione della targa, a destra della sigla \u00e8 visibile lo scudo serbo sotto il quale \u00e8 impressa nuovamente la sigla dell'area in caratteri cirillici di dimensioni ridotte. A destra dello scudo compare una combinazione di tre o quattro cifre, seguita da due lettere precedute da un trattino. Le lettere utilizzate sono quelle dell'alfabeto latino usate dalla lingua serba, comprese quelle che presentano segni diacritici (\u0106, \u010c, \u017d, \u0160, \u00d0), alle quali sono stati aggiunti i caratteri X, W e Y, sconosciuti al serbo. \nLe lettere W e Y, tuttavia, non sono pi\u00f9 in uso dal 1\u00ba luglio 2017. Nel caso dei rimorchi l'ordine \u00e8 ribaltato: il blocco di lettere e cifre precede lo stemma nazionale e la sigla della provincia. Gli autoveicoli, gli autocarri, i pullman e gli autobus hanno due targhe delle dimensioni di 520,5 \u00d7 112,9 millimetri; per i veicoli con particolari caratteristiche costruttive, la cui targa posteriore non possa essere della forma standard, \u00e8 possibile applicare una targa di 341,8 \u00d7 202,8\u00a0mm con i caratteri disposti su due righe. Motoveicoli e ciclomotori, oltre alla sigla dell'area di immatricolazione, presentano solo caratteri numerici, divisi in due serie separate da un trattino. I motocicli nonch\u00e9 i tricicli e quadricicli pesanti hanno una targa a sfondo bianco delle dimensioni di 153,3 \u00d7 153,3\u00a0mm con caratteri disposti su due righe. \nLe targhe dei ciclomotori e dei tricicli o quadricicli leggeri sono di colore giallo e misurano anch'esse 153,3 \u00d7 153,3. Nelle targhe delle macchine agricole e in quelle delle macchine edili, di 341,8 \u00d7 202,8\u00a0mm, la disposizione dei caratteri \u00e8 su doppia linea. La serie \u00e8 composta da due cifre e tre lettere nere su fondo verde acqua; nei rimorchi agricoli le lettere precedono le cifre. Le targhe d'immatricolazione dei motocoltivatori hanno le medesime dimensioni ma presentano sulla riga inferiore due lettere sequenziali e tre cifre nere su fondo giallo. \nPer impedire falsificazioni, sulla targa \u00e8 possibile applicare una speciale pellicola riflettente e installare un microchip RFID. Da febbraio del 2003 a settembre del 2006 il codice internazionale era SCG (\"Srbija i Crna Gora\" = Serbia e Montenegro). Da maggio del 1992 al 2011 la sigla del comune o raggruppamento di comuni era seguita dalla bandiera dello Stato (fino a maggio del 1992 dalla stella rossa, stemma della ex Jugoslavia) e da due numeri, a due o tre cifre, separati da un punto o un trattino.\nTarghe personalizzate e dei taxi.\nDal 2011 anche in Serbia vengono rilasciate targhe personalizzabili nella sequenza alfanumerica a destra dello stemma nazionale; sono ammesse spaziature irregolari e combinazioni libere di lettere e/o cifre che non superino i cinque caratteri. Il costo aggiuntivo di queste targhe d'immatricolazione ammonta a circa 80.000 dinari (680 \u20ac). Nei taxi la combinazione alfanumerica \u00e8 composta da un numero massimo di cinque cifre e dalle lettere fisse TX, che stanno per \"taxi\".\nAree di immatricolazione e relative sigle identificative.\nLe aree di immatricolazione (\"registarske oznake\") corrispondono, in linea di massima, ai comuni della Serbia o, in alcuni casi, a un raggruppamento di comuni limitrofi. Nei casi di Belgrado e Novi Sad, le regioni di immatricolazione coincidono con un distretto (\"okrug\") paragonabile ad una provincia italiana."}
{"id": "569708", "revid": "114993322", "url": "https://it.wikipedia.org/wiki?curid=569708", "title": "Triatoma infestans", "text": "La vinchuca (\"Triatoma infestans\") \u00e8 un Insetto ematofago della famiglia dei Reduvidi (Rhynchota Heteroptera Cimicomorpha). Vive in alcune zone depresse dell'America meridionale (Bolivia, Argentina).\nParassita umano.\nCome altre triatomine, si annida nelle crepe e negli interstizi dei muri delle abitazioni rustiche, di capanne costruite con fango e legname. Rimane nascosta durante il giorno ed esce la notte per nutrirsi di sangue umano o di altri mammiferi.\nDurante il pasto ematico le triatomine defecano sulla pelle dell'uomo (in Brasile vengono chiamate \"barbeiros\" perch\u00e9 prediligono il volto delle persone come zona di attacco). Se le triatomine sono infestate da Trypanosoma cruzi, questo protozoo \u00e8 presente nelle feci nelle sue forme infettanti che passano facilmente attraverso le mucose (es. congiuntiva), oppure attraverso soluzioni di continuit\u00e0 della pelle prodotte del grattamento in seguito al prurito provocato dalla puntura dell'insetto. In questo modo il protozoo infesta l'uomo e causa la malattia di Chagas o tripanosomiasi americana. I tripanosomi presenti nel sangue umano possono essere assunti dalle triatomine con la puntura: sono ematofaghe, sia le femmine sia i maschi, sia gli adulti sia le ninfe. L'infezione dell'insetto continua per tutta la vita e pu\u00f2 essere trasmessa anche ad altre triatomine per coprofagia e per cannibalismo."}
{"id": "569709", "revid": "1543377", "url": "https://it.wikipedia.org/wiki?curid=569709", "title": "Michelangelo (virus)", "text": "Michelangelo \u00e8 un virus informatico ideato per infettare i sistemi MS-DOS e programmato per attivarsi solo il 6 marzo di ogni anno. \u00c8 una variante di un precedente virus, lo Stoned. \u00c8 stato scoperto il 4 febbraio 1991 in Australia ed \u00e8 stato analizzato dall'esperto di programmi anti-virus Roger Riordan, che ha scelto il suo nome, non essendoci nel codice del virus nessuna stringa identificativa: \u00e8 stato scelto perci\u00f2 \"Michelangelo\" perch\u00e9 il 6 marzo, il giorno in cui si attiva il virus, \u00e8 anche la data di nascita dell'omonimo artista rinascimentale Michelangelo Buonarroti.\nDescrizione.\nMichelangelo \u00e8 una variante dello Stoned e, come questo, \u00e8 un \"boot sector virus\", un virus che infetta il settore di boot dei floppy disk, il veicolo che usa per diffondersi. Il meccanismo di diffusione \u00e8 lo stesso dello Stoned: quando l'utente avvia un computer utilizzando un dischetto infetto, il virus viene caricato in memoria e l\u00ec resta in esecuzione, copiandosi su ogni floppy che viene inserito. Il virus sposta il master boot record (MBR) originale in un punto diverso del disco e lo sostituisce con una copia di se stesso. Se \u00e8 presente un disco rigido, il virus infetta anche quello con l'identica tecnica della sostituzione dell'MBR. \nIl virus resta latente fino al 6 marzo: se un computer viene avviato in quella data usando un disco infetto, il virus sovrascrive con caratteri casuali i settori del disco di avvio che contengono la FAT, compromettendo le informazioni dei file salvati sul disco stesso. Sintomi di un computer infetto sono un quantitativo di memoria libera inferiore di circa 2.048 byte rispetto al valore corretto (occupati dal codice del virus residente in memoria) e l'occasionale comparsa di caratteri casuali quando si richiede l'elenco dei file con il comando codice_1 a causa del fatto che il virus sposta (come fa lo Stoned) l'MBR originale in settori del disco che, a seconda delle versioni del DOS usati, possono essere occupati dalla FAT. Se il PC \u00e8 un PC AT o un PS/2, il virus assume una geometria del disco rigido di 256 cilindri, 4 testine e 17 settori per traccia e sposta il master boot record originale al cilindro 0, testina 0, settore 7. In caso di floppy, se il disco \u00e8 da 360 KB, l'MBR viene spostato al cilindro 0, testina 1, settore 3; negli altri dischi, il MBR viene spostato al cilindro 0, testina 1, settore 14. La posizione corrisponde all'ultima directory nei dischi da 1,2 MB e alla penultima nei dischi da 1,44 MB; non esiste invece alcuna directory a quella posizione nei dischi da 720 KB.\nNonostante sia stato progettato per infettare i sistemi MS-DOS, il virus pu\u00f2 facilmente disturbare anche altri sistemi operativi installati sul disco rigido del PC, dato che va a sostituire l'MBR originale. \nStoria.\nIl virus fu individuato per caso nel 1991 in un negozio di Melbourne (Australia) grazie ai caratteri casuali che comparvero chiedendo l'elenco dei file di un dischetto. Il virus fu analizzato e fu scoperto il suo meccanismo di azione, che si attivava solo quando la data del sistema era il 6 marzo. L'aver scoperto il virus prima che entrasse in azione permise di limitare i danni.\nIl virus divenne famoso in tutto il mondo nel gennaio del 1992, quando si scopr\u00ec che alcuni produttori di computer e di software misero accidentalmente in commercio prodotti infettati dal virus, come il server di stampa Intel LANSpool. Nonostante solo poche centinaia di macchine fossero state effettivamente infettate, alcuni esperti del settore dichiararono che i computer colpiti erano milioni in tutto il mondo, aumentando la paura del virus.\nAl 6 marzo 1992, tuttavia, i casi di perdita di dati dovuti a \"Michelangelo\" furono compresi fra 10.000 e 20.000. I media persero interesse nella vicenda e il virus cadde nel \"dimenticatoio\". Nonostante sia difficile scoprire il virus per i motivi sopra riportati, non si sono pi\u00f9 registrati casi di infezione a partire dal 1997.\nAncora non si conosce di preciso chi sia l'autore del virus n\u00e9 il Paese di origine: nonostante sia stato scoperto in Australia, alcuni esperti reputano plausibile che Michelangelo sia stato scritto in Taiwan e che da l\u00ec si sia diffuso in tutto il mondo, ma non ci sono dati certi a proposito."}
{"id": "569710", "revid": "1305772", "url": "https://it.wikipedia.org/wiki?curid=569710", "title": "E3", "text": ""}
{"id": "569713", "revid": "868829", "url": "https://it.wikipedia.org/wiki?curid=569713", "title": "Vegana", "text": ""}
{"id": "569716", "revid": "1446238", "url": "https://it.wikipedia.org/wiki?curid=569716", "title": "Targhe d'immatricolazione del Montenegro", "text": " \nLe targhe d'immatricolazione del Montenegro sono destinate ai veicoli immatricolati nel paese balcanico.\nSistema in uso.\nLe targhe ordinarie del Montenegro misurano 520 \u00d7 110 mm, come quelle di molti Paesi europei, e sono composte da due lettere indicanti l'area di immatricolazione, uno spazio occupato da un cerchio con all'interno la bandiera nazionale, altre due lettere (escluse \"I\" e \"O\" che si confondono rispettivamente con \"1\" e \"0\") e un numero di tre cifre. Nelle targhe dei rimorchi la sequenza \u00e8 invertita: le cifre precedono le lettere. Sono emesse anche targhe su due linee per autoveicoli (340 \u00d7 220 mm), motoveicoli e ciclomotori (entrambi recano un numero di due cifre invece di tre). Dal 6 giugno 2008 \u00e8 riportata a sinistra la sigla internazionale MNE di colore bianco su una banda blu.\nVarianti.\nOltre a quelle standard con scritte nere su sfondo bianco, sono utilizzate targhe gialle in campo bianco per quelle diplomatiche, di colore bianco-argento su sfondo verde per quelle delle macchine agricole, bianche in campo rosso per i mezzi pesanti con peso a vuoto &gt; 40 t, blu su sfondo bianco per i veicoli della Polizia.&lt;br&gt;Con un costo aggiuntivo si possono richiedere targhe personalizzate, con blocchi numerici, alfanumerici o alfabetici di cinque caratteri (quattro per i veicoli a due ruote) dopo la sigla del comune e il cerchio con lo stemma nazionale. Possono essere usate anche lettere non utilizzate nelle targhe d'immatricolazione ordinarie: W, X, Y, Q e quelle con segni diacritici dell'alfabeto serbo latino (\u010c, \u0106, \u0160, \u0110, \u017d).\nLe targhe per concessionari, garagisti e proprietari di autofficine si distinguono per le lettere nere PROBA, scritte in piccolo sulla destra e ruotate di 90 gradi in senso orario nelle targhe su un'unica linea, posizionate in alto in quelle su due linee. &lt;br&gt;Le targhe provvisorie sono nere su sfondo bianco e possono avere o no la banda azzurra: nel primo caso la sigla identificativa dell'area di immatricolazione \u00e8 impressa a caratteri normali, nel secondo a caratteri neri ridotti, a sinistra, sotto le lettere \"RPE\" (che stanno per \"Registracija Privremena\", cio\u00e8 \"targa provvisoria\") della medesima grandezza e dello stesso colore. A destra si trovano il cerchio con la bandiera nazionale, le lettere RP, di dimensioni ridotte e in verticale, seguite dalle ultime due cifre dell'anno di validit\u00e0, anch'esse allineate verticalmente, infine un numero di tre cifre che inizia da 001.\nFormato terminato nel 2008.\nDal 1\u00ba settembre del 2006 al 5 giugno 2008 la sigla del comune era posposta alla bandiera nazionale, che sormontava il nome ufficiale del Paese \"CRNA GORA\" di color oro, e anteposta a quella della Repubblica Federale di Jugoslavia, che precedeva due numeri (generalmente il primo di tre e il secondo di due cifre) separati da un trattino. &lt;br&gt;Da febbraio del 2003 al 31/08/2006 il codice internazionale sulla banda blu a sinistra, opzionale, era SCG (\"Srbija i Crna Gora\", ossia Serbia e Montenegro).&lt;br&gt;I ciclomotori avevano il nome del comune scritto per esteso in cirillico nella linea superiore, mentre in quella inferiore era posizionato un numero di quattro cifre a partire da 0001.\nSigle e comuni corrispondenti.\nNel seguente elenco sono riportate in ordine alfabetico le sigle utilizzate o cessate nelle targhe d'immatricolazione del Montenegro e i comuni corrispondenti:\nGolubovci e Tuzi.\nAlla localit\u00e0 di Golubovci, a sud della capitale, viene assegnata dopo la sigla identificativa del comune la lettere fissa \"G\" in testa alla serie alfanumerica, del tipo codice_1, dove X = lettera sequenziale da \"A\" a \"K\". &lt;br&gt;Alla cittadina di Tuzi, ad est di Podgorica, era invece riservata la serie codice_2, dove X = lettera sequenziale da \"A\" a \"G\"; i rimorchi avevano le lettere fisse \"TA\" dopo la numerazione, secondo lo schema codice_3. Dal 1\u00ba settembre 2018, divenuta una municipalit\u00e0 autonoma, \u00e8 stata introdotta la sigla automobilistica TZ (vd. sopra)."}
{"id": "569723", "revid": "729019", "url": "https://it.wikipedia.org/wiki?curid=569723", "title": "Pallavolo ai Giochi della XXIV Olimpiade", "text": "I tornei di pallavolo ai Giochi della XXIV Olimpiade si sono svolti a Seul. Il torneo maschile si \u00e8 svolto dal 27 settembre al 2 ottobre 1988, vedendo la partecipazione di 12 squadre, mentre quello femminile, svoltosi dal 20 al 29 settembre, ha avuto otto partecipanti."}
{"id": "569724", "revid": "2206642", "url": "https://it.wikipedia.org/wiki?curid=569724", "title": "E6", "text": ""}
{"id": "569725", "revid": "729019", "url": "https://it.wikipedia.org/wiki?curid=569725", "title": "Aeroporto di Amsterdam-Schiphol", "text": "L'aeroporto di Amsterdam-Schiphol, in olandese \"Luchthaven Amsterdam-Schiphol\" (pronuncia ), \u00e8 il principale aeroporto dei Paesi Bassi. Si trova a sud di Amsterdam, nel comune di Haarlemmermeer. Schiphol \u00e8 uno dei pi\u00f9 importanti aeroporti europei sia per il traffico passeggeri che quello cargo. Ed \u00e8 anche uno dei primi aeroporti al mondo per numero di piste (6 piste). Nel 2010, con passeggeri transitati, Schiphol \u00e8 il quinto aeroporto del continente per traffico di passeggeri dietro quelli di Londra-Heathrow, Parigi-Roissy, Francoforte e Madrid.\nPer\u00f2 nel 2012 \u00e8 diventato il quarto aeroporto pi\u00f9 trafficato d'Europa con passeggeri transitati.\nSchiphol ha cinque piste principali pi\u00f9 una usata in prevalenza per voli non di linea. La \"quinta pista\" (in realt\u00e0 la sesta) \u00e8 stata completata nel 2003. Esistono piani per la costruzione di una settima pista.\nLe piste assegnate, specialmente al decollo, cambiano spesso con il variare delle condizioni meteorologiche, ma le pi\u00f9 usate sono la 36L, la pi\u00f9 lontana, per la quale sono necessari circa di rullaggio tra le taxiways oppure la 24 la pi\u00f9 vicina ai terminal.\nNell'aeroporto hanno sede le compagnie aeree KLM, Martinair e Transavia, ed \u00e8 un focus europeo per la statunitense Delta Air Lines. Nel 2005 da Schiphol venivano operati voli diretti verso pi\u00f9 di 260 destinazioni in 91 stati.\nA causa del traffico intenso e degli elevati costi di rimessaggio e atterraggio a Schiphol molte piccole compagnie, specializzate in voli charter hanno trasferito alcuni dei loro voli in aeroporti pi\u00f9 piccoli come quelli di Groninga, Rotterdam, Eindhoven e Maastricht.\nNel 2013 Skytrax lo ha eletto migliore aeroporto in Europa e terzo nel mondo.\nStoria.\nL'aeroporto sorge sul polder di Haarlemmermeer, che fino alla prima met\u00e0 del XIX secolo era occupato da un vasto lago.\nSchiphol nacque agli inizi del XX secolo nelle vicinanze di un vecchio forte come aeroporto militare, agli inizi era costituito soltanto da alcune caserme e una pista sterrata. Quando inizi\u00f2 ad essere utilizzato per l'aviazione civile venne soprannominato \"Schiphol-les-bains\". Nel 1936-37 fu il secondo aeroporto europeo ad avere una pista asfaltata. L'aeroporto di Schiphol fu completamente distrutto dal bombardamento tedesco del maggio 1940. Nel 1951 la Fokker costru\u00ec una fabbrica di aerei vicino all'aeroporto. Dal 1960 al 2003 l'aeroporto ospit\u00f2 anche un museo dell'aviazione chiamato \"Aviodrome\" che per motivi di spazio fu poi trasferito all'aeroporto di Lelystad\nIl nome in olandese significa \"spazio cavo per le navi\" (porto riparato in caso di tempeste).\nStruttura.\nL'aeroporto di Schiphol si trova 5 metri sotto il livello del mare, ci\u00f2 ne fa l'aeroporto civile pi\u00f9 basso del mondo.\nL'aeroporto \u00e8 costituito da un unico grande edificio suddiviso in tre vaste sale partenze comunicanti tra loro. L'ultima sala partenze \u00e8 stata realizzata nel 1994, sono in corso studi per espandere ulteriormente l'edificio.\nLa torre di controllo, quando fu inaugurata nel 1991, era la pi\u00f9 alta del mondo con i suoi .\nAll'interno dell'aeroporto si trovano vaste aree commerciali frequentate non solo dai viaggiatori. All'interno della struttura aeroportuale si trovano anche un obitorio e un centro di detenzione.\nStazione ferroviaria.\nSotto l'edificio principale di Schiphol si trova una stazione ferroviaria delle Ferrovie Olandesi. Ogni ora ci sono sette collegamenti con la stazione di Amsterdam Centraal, sono frequenti anche quelli verso L'Aia, Rotterdam, Utrecht, Leida e Delft.\nPer la stazione di Schiphol transita anche un TGV gestito dalla Thalys che collega Parigi, Bruxelles e Amsterdam."}
{"id": "569727", "revid": "86599", "url": "https://it.wikipedia.org/wiki?curid=569727", "title": "Cratere Foster", "text": "Foster \u00e8 un cratere lunare di 37,02 km situato nella parte nord-orientale della faccia nascosta della Luna, a sudest del pi\u00f9 grande cratere Joule.\nIl bordo di Foster \u00e8 leggermente eroso, le pareti interne sono notevolmente ripide, e presenta un rigonfiamento lungo il lato sudoccidentale. Sul fondo, relativamente scuro, presenta un piccolo cratere minore nella zona settentrionale. Un piccolo impatto nella zona sudest del cratere \u00e8 circondato da materiali ad alta albedo, che danno origine ad un tratto pi\u00f9 luminosa.\nIl cratere \u00e8 dedicato al fisico canadese John Stuart Foster.\nCrateri correlati.\nAlcuni crateri minori situati in prossimit\u00e0 di Foster sono convenzionalmente identificati, sulle mappe lunari, attraverso una lettera associata al nome."}
{"id": "569728", "revid": "6392", "url": "https://it.wikipedia.org/wiki?curid=569728", "title": "Peggy Sue Got Married", "text": ""}
{"id": "569733", "revid": "122984465", "url": "https://it.wikipedia.org/wiki?curid=569733", "title": "Odeo di Erode Attico", "text": "L'odeo di Erode Attico (in greco \"\u03a9\u03b4\u03b5\u03af\u03bf \u0397\u03c1\u03ce\u03b4\u03bf\u03c5 \u03c4\u03bf\u03c5 \u0391\u03c4\u03c4\u03b9\u03ba\u03bf\u03cd\") \u00e8 un piccolo teatro in pietra situato sul pendio meridionale dell'Acropoli di Atene, originariamente coperto e pensato per esecuzioni musicali. Costruito a partire dal 161 e completato prima del 174, fu fatto erigere dal ricchissimo politico e sofista greco Erode Attico in memoria della moglie Appia Annia Regilla.\nDescrizione.\nOriginariamente si trattava di un anfiteatro in pendenza, la cui scena misurava 35 m di larghezza, con un muro frontale in pietra e il pavimento in legno. \nEra protetto da una copertura in legno. Veniva utilizzato come luogo di ritrovo per concerti musicali. I gradini, disposti su 32 file, potevano contenere 5000 persone.\nStoria.\n\u00c8 una delle varie opere commemorative che Erode Attico fece costruire per ricordare la moglie Regilla, uccisa da un liberto forse per suo stesso ordine. Si trattava di un teatro coperto per ospitare esecuzioni musicali. I lavori durarono una decina di anni, perch\u00e9 questo \"od\u00e9on\" era gi\u00e0 terminato nel 174, quando Pausania lo vide e lo descrisse nella sua \"Guida\". In molti mattoni dell'imponente costruzione si trovano incise le lettere \u0398H\u03a1, a significare forse \u00abTeatro di Erode e Regilla\u00bb, ma potrebbero essere semplicemente i marchi di fabbrica degli artigiani.\nIl teatro fu distrutto nel 267, in seguito all'invasione degli Eruli.\nIl 7 dicembre del 1887, un gruppo di studenti dell\u2019Universit\u00e0 di Atene in onore della Regina Olga di Grecia e al suo cospetto, si esibiscono in Antigone di Sofocle. Il coro \u00e8 composto da quindici elementi che declama i versi dell\u2019antico testo Sofocle \u201cselon la musique de Mendelssohn\u201d.\nNegli anni cinquanta vennero restaurati l'uditorio e l'\"orchestra\" (l'attuale palcoscenico), utilizzando marmo bianco e cipollino. Da allora il teatro \u00e8 sempre stato uno dei maggiori auditorium del Festival Ateniese, che si svolge ogni anno da giugno a settembre. L'Od\u00e9on ha ospitato Maria Callas, Jonas Kaufmann, Maurice B\u00e9jart, Mik\u012bs Theod\u014drak\u012bs, Dionysis Savvopoulos, Maria Dragoni e molti altri importanti artisti. Nel settembre 1993, il teatro \u00e8 stato scena del concerto Yanni Live at the Acropolis, ad opera del pianista e compositore greco Yannis Hrysomallis. Altra memorabile performance fu data, nel 1984, dalla cantante Greca Nana Mouskouri, di ritorno sulle scene del proprio Paese dopo vent'anni di assenza."}
{"id": "569739", "revid": "767487", "url": "https://it.wikipedia.org/wiki?curid=569739", "title": "Max Parodi (cantante)", "text": "Figlio del cantautore dialettale genovese Piero Parodi, molto conosciuto nel capoluogo ligure, Parodi ha alternato le esibizioni dal vivo a collaborazioni discografiche con musicisti come Paolo Bonfanti, Buio Pesto, Massimo Bubola e Yo Yo Mundi.\nBiografia.\nParodi \u00e8 stato attivo sulla scena musicale rock underground dal 1992, anno in cui ha fondato la \"Little Bridge Street Band\", poi diventata \"La Rosa Tatuata\". Nel dicembre del 1995 ha prodotto con questa \"band\" un mini-CD di quattro brani dal titolo \"Prigionieri del Rock n'Roll\". Nel 1998 il gruppo ha pubblicato poi un altro CD dal titolo \"Al centro del temporale\".\nNel 2001, in collaborazione con Blindosbarra, Gang, Yo Yo Mundi e Paolo Bonfanti ha pubblicato \"Bandiera genovese\", pubblicato da Massimo Morini dei Buio Pesto.\nPer i Buio Pesto ha scritto e co-interpretato alcune canzoni e ha preso parte alle riprese dei due film \"InvaXon\", del 2004, e \"Capitan Basilico\", del 2008.\nDal 2005 al 2007 ha suonato, prima del loro scioglimento, con il gruppo \"Max Parodi e i Cani Colpevoli\", anch'esso da lui fondato.\nA giugno 2008 aveva fondato un nuovo gruppo dal nome tratto dal suo ultimo lavoro: i \"Gian Maria Volont\u00e9\" (l'album \"Volont\u00e9\" \u00e8 stato pubblicato postumo nel 2010).\nMorte.\n\u00c8 morto all'et\u00e0 di trentotto anni per un arresto cardiocircolatorio che lo ha colto nella sua casa di Fegino, alla periferia di Genova.\nRiconoscimenti.\nIl Comune di Genova ha indetto nel 2013 il concorso \"Premio Max Parodi\", la cui prima finale si \u00e8 tenuta il 31 ottobre 2013 al Teatro Verdi di Genova Sestri Ponente.\nAltre collaborazioni.\nNel corso della sua attivit\u00e0 ha partecipato all'apertura dei concerti di vari artisti di valenza internazionale come Willy De Ville, Dan Stuart (Green on Red), Graham Parker e Modena City Ramblers, ed ha partecipato a manifestazioni quali \"Adidas Streetball\" ed \"\u00c4ia da respi\u00e2 - Genova canta De Andr\u00e9\".\nDal 2008 aveva iniziato a lavorare ad un CD da solista dedicato alla figura dell'attore Gian Maria Volont\u00e9, considerato dal cantautore una continua fonte d'ispirazione. Per fare ci\u00f2 aveva costituito una nuova \"band\" in grado di esprimere al meglio sotto il profilo strettamente musicale i contenuti dell'album, rimasto incompiuto.\nLa canzone \"Odo de Zena \"cantata live nel 2003 assieme ai Buio Pesto, compare nell'album del 2010 dei Buio Pesto, \"Pesto\", album a lui dedicato.\nMax era anche un lontano parente del motociclista Roberto e delle giornaliste Cristina e Benedetta."}
